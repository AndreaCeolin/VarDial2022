{"id": "581901", "revid": "1423072", "url": "https://it.wikipedia.org/wiki?curid=581901", "title": "Legge 23 ottobre 1859 n. 3702", "text": "La legge 23 ottobre 1859 n. 3702 (nota anche come decreto Rattazzi o legge Rattazzi) fu una legge del Regno di Sardegna, emanata su iniziativa del ministro dell'interno del regno, Urbano Rattazzi, per ridisegnare la geografia amministrativa dello Stato sabaudo dopo l'acquisizione della Lombardia.\nStoria.\nL'ordinamento contenuto nella legge ispir\u00f2 un analogo provvedimento di Carlo Farini, dittatore regionale per l'Emilia e l'allora ricompresa provincia di Massa, ossia il portante il compartimento territoriale. \nLa norma originaria del politico piemontese fu modificata e integrata dal decreto di Vittorio Emanuele II 30 novembre 1859, n. 64 recepente con modificazioni la normativa nazionale, il 24 e il 30 settembre 1860 per le Marche, il 22 settembre 1860 per l'Umbria, il 26 agosto 1860 per la Sicilia, e il 2 gennaio 1861 per il Napoletano.\nDopo l'unit\u00e0 d'Italia la legge 20 marzo 1865, n. 2248 riordin\u00f2 la materia, ricomprendendo tutti i provvedimenti precedenti: la \u00abLegge sull'amministrazione comunale e provinciale\u00bb del 20 marzo, che fu estesa anche alla Toscana che aveva mantenuto un ordinamento particolare.\nContenuto.\nLa norma ridisegnava la geografia amministrativa dell'intero Stato sabaudo, grazie ai poteri concessi temporaneamente al Governo La Marmora a causa dello stato di guerra. Il provvedimento fu applicato anche alla parte del Regno Lombardo-Veneto sottratta al controllo austriaco e ormai in via di annessione al Regno di Sardegna dopo l'armistizio di Villafranca dell'11 luglio 1859 prima della sua ratifica col Trattato di Zurigo e per le quali venne considerato valido il plebiscito di annessione svoltosi nel giugno 1848 e approvato dal parlamento di Torino l'11 luglio 1848 con la legge 747.\nVenivano definite con esattezza l'amministrazione locale del Regno di Sardegna che, sul modello francese, venne suddiviso in province, circondari, mandamenti e comuni. Le \"Divisioni\" del Regno erano ridenominate province, mentre le antiche province sabaude, di limitata estensione, erano ridenominate circondari. Le province lombarde invece, gi\u00e0 piuttosto ampie e profondamente caratterizzate storicamente e culturalmente, subirono poche modifiche: da segnalare l'abolizione della Provincia di Lodi e Crema, spartita fra le province di Milano e di Cremona, e il rimaneggiamento di quella di Pavia, l'unica che venne ad estendersi su territori gi\u00e0 appartenuti ai due Stati.\nOgni provincia era guidata da un governatore, poi rinominato Prefetto col regio decreto 9 ottobre 1861 n. 250, nominato dal re, coadiuvato da un vice-governatore, entrambi diretti dipendenti del Ministro dell'interno, con una Deputazione Provinciale che fungeva da giudice amministrativo ed era scelta dal Consiglio Provinciale eletto dai cittadini benestanti. La figura del prefetto era di derivazione francese, ispirata dai prefetti di dipartimento napoleonici, ma si differenziava sostanzialmente nel fatto di essere il rappresentante del solo Ministero dell'interno, mentre la maggioranza degli altri ministeri istitu\u00ec poteri ed uffici secondari decentrati a livello provinciale, circondariale o mandamentale, concedendo ascolto al prefetto solo come coordinatore.\nAl di sotto delle province vi erano i circondari corrispondenti agli arrondissement francesi, la cui finalit\u00e0 era quella di un pi\u00f9 particolareggiato controllo del territorio. Differentemente dalle province e in discontinuit\u00e0 con il previgente ordinamento piemontese, i circondari non erano enti locali ma solo puri organi statali consistenti in sottoprefetture guidate da Sottoprefetti, mentre nei capoluoghi tali funzioni erano esercitare dai Viceprefetti, ossia i supplenti dei prefetti. I mandamenti erano invece puri ambiti territoriali di organismi statali, in particolare i tribunali, e non si concretizzavano in alcuna autorit\u00e0 propria; in materia elettorale, essi costituivano i singoli collegi utilizzati per le elezioni provinciali.\nOrganismi di base dello Stato rimasero i comuni, che mantennero provvisoriamente inalterati i propri territori in attesa di una futura razionalizzazione liberamente ispirata a quelle operate cinquant'anni prima da Napoleone. A tale livello il cambiamento pi\u00f9 significativo invest\u00ec i grandi comuni della Lombardia dove, sul modello piemontese precedente, al posto dei podest\u00e0 asburgici vennero insediati i sindaci che, seppur ancora di nomina regia, dovevano per\u00f2 obbligatoriamente essere scelti fra i membri eletti nei consigli comunali. A coadiuvare il sindaco vi era la Giunta Municipale, scelta dai consiglieri fra essi stessi.\nLe province.\nLe province disegnate dal decreto furono:\nLe elezioni.\nLe elezioni amministrative si svolgevano in primavera e i consiglieri eletti rimanevano in carica cinque anni a partire da luglio, mentre la carica di assessore e deputato aveva durata annuale e decorreva da gennaio come quella di sindaco, che per\u00f2 durava tre anni.\nErano elettori i cittadini sopra i 21 anni di et\u00e0 che rispondessero a precisi criteri di censo o che esercitassero professioni di particolare rilevanza e prestigio.\nIn tutto il Regno il consiglio comunale era composto da:\nI consigli provinciali erano composti da:\nLe elezioni dei consiglieri si svolgevano per un quinto delle assemblee ogni anno. In forza della legge e per un'unica volta, vennero indette le elezioni amministrative generali che si svolsero nel gennaio del 1860, mentre successivamente gli eletti vennero suddivisi a sorte in cinque classi, ognuna delle quali doveva andare a rinnovo in un anno diverso. Gli appuntamenti elettorali potevano ovviamente dover supplire anche a casi di morte o dimissioni, ma in tal caso l'eletto proseguiva il mandato per il solo tempo restante a chi aveva sostituito. Le elezioni generali si sarebbero poi svolte solo in caso di commissariamento per incapacit\u00e0 di eleggere la giunta o la deputazione.\nIl sistema elettorale era semplicemente quello del voto plurinominale illimitato: ogni elettore aveva la possibilit\u00e0 di esprimere tante preferenze quanti erano i consiglieri da eleggere. I candidati eletti erano ovviamente quelli pi\u00f9 votati. Nelle province la votazione avveniva per mandamenti: ognuno di essi aveva diritto ad eleggere un certo numero di consiglieri (per lo pi\u00f9 uno o due). "}
{"id": "581904", "revid": "1522738", "url": "https://it.wikipedia.org/wiki?curid=581904", "title": "Aklo", "text": "L'aklo \u00e8 una lingua artificiale citata nelle opere del Ciclo di Cthulhu di Howard Phillips Lovecraft.\nViene presentata come una lingua segreta, forse un codice artificiale usato da una razza non umana, correlata con la scrittura di testi proibiti e culti del male.\nL'aklo fu inventata da Arthur Machen nel suo racconto del 1899 \"The White People\". In seguito venne resa celebre nelle opere di H.P. Lovecraft. Alan Moore se ne serv\u00ec per due suoi racconti: \"The Courtyard\" e \"Neonomicon\"."}
{"id": "581905", "revid": "339392", "url": "https://it.wikipedia.org/wiki?curid=581905", "title": "Skipjack SSN", "text": ""}
{"id": "581906", "revid": "320578", "url": "https://it.wikipedia.org/wiki?curid=581906", "title": "Trafalgar SSN", "text": ""}
{"id": "581911", "revid": "125705667", "url": "https://it.wikipedia.org/wiki?curid=581911", "title": "Interferometro VIRGO", "text": "Virgo \u00e8 un grande interferometro costruito da una collaborazione internazionale per rilevare onde gravitazionali provenienti dall'universo; le onde gravitazionali sono un effetto predetto dalla teoria della relativit\u00e0 generale di Einstein. Virgo \u00e8 un interferometro di Michelson, con bracci lunghi , situato nel comune di Cascina (PI), in localit\u00e0 Santo Stefano a Macerata.\nLa collaborazione Virgo consiste di oltre 280 fisici e ingegneri appartenenti a 20 diversi gruppi di ricerca europei: sei gruppi appartenenti al Centre National de la Recherche Scientifique (CNRS) in Francia; otto all'Istituto Nazionale di Fisica Nucleare (INFN) in Italia; due al Nikhef in Olanda; il MTA Wigner RCP in Ungheria; il gruppo POLGRAW in Polonia; l'Universit\u00e0 di Valencia in Spagna; e l'European Gravitational Observatory, EGO, il laboratorio che ospita il rivelatore Virgo vicino a Pisa in Italia, finanziato da CNRS, INFN e Nikhef. EGO fornisce il supporto per il mantenimento del sito e delle sue infrastrutture; si occupa della gestione del centro computazionale per l'analisi dei dati. Questo ente promuove e finanzia alcune delle attivit\u00e0 di ricerca e sviluppo del campo sperimentale e teorico della ricerca delle onde gravitazionali in Europa.\nAl mondo vi sono altri rivelatori di onde gravitazionali simili a Virgo: in particolare i due rilevatori LIGO a Hanford e Livingston negli Stati Uniti, anch'essi grandi interferometri con bracci lunghi , nei cui dati nel 2015 \u00e8 stato registrato per la prima volta il passaggio di un'onda gravitazionale (GW150914), scoperta congiuntamente dalle collaborazioni LIGO e Virgo. La scoperta ha valso il premio Nobel per la fisica assegnato nel 2017.\nL'interferometro Virgo prende il nome dall'ammasso della Vergine che consiste di circa 1\u00a0500 galassie nella costellazione della Vergine e distante circa 50 milioni di anni luce dalla Terra.\nObiettivi.\nIl primo obiettivo di Virgo era di osservare le onde gravitazionali, obiettivo centrato nel 2015 insieme alla LIGO Scientific Collaboration. Ora Virgo ha come obiettivo di rilevare sempre pi\u00f9 segnali gravitazionali di origine astrofisica ed estrarre da essi quante pi\u00f9 informazioni scientifiche possibili. A tale scopo la collaborazione \u00e8 impegnata in un progetto pluriennale di miglioramenti volti ad aumentare progressivamente la sensibilit\u00e0 dello strumento; tali periodi di sviluppi sperimentali saranno alternati da periodi di presa dati, in un programma globale di rivelazione delle onde gravitazionali che vedr\u00e0 come protagonisti oltre agli Advanced Virgo e Advanced LIGO, anche i rivelatori interferometrici attualmente in costruzione e cio\u00e8 KAGRA in Giappone e il terzo rivelatore LIGO in India.\nOnde gravitazionali rilevabili da Virgo (le frequenze a cui \u00e8 sensibile sono in un intervallo esteso tra i 10 e i ) sono attese dalla coalescenza di sistemi binari (di stelle di neutroni o di buchi neri o misti), dalle esplosioni di supernova di stelle massicce, da stelle di neutroni in accrescimento, da stelle di neutroni rotanti e con una piccola deformazione della crosta, e dal fondo gravitazionale generato nei primi istanti dell'universo dopo il Big Bang.\nIn tal modo Virgo ambisce a giocare un ruolo chiave nello sviluppo di una nuova astronomia in cui l'universo viene osservato con un messaggero (le onde gravitazionali) diverso dalla pi\u00f9 tradizionale radiazione elettromagnetica. In aggiunta in futuro sar\u00e0 forse possibile aggiungere l'informazione gravitazionale a quella data dai segnali elettromagnetici, dai raggi cosmici e dai neutrini, aprendo le porte a una astronomia a diversi messaggeri\nDescrizione.\nSchematicamente Virgo consiste in due bracci lunghi 3\u00a0km e disposti a L. Il fascio di una sorgente laser viene diviso in due da un divisore di fascio al vertice della L. La luce viene inviata lungo ognuno dei due bracci, riflessa indietro da uno specchio sospeso e si ricombina poi al vertice ove viene misurata da un fotodiodo. Quando un'onda gravitazionale passa attraverso l'interferometro, la perturbazione dello spazio-tempo si manifesta come un cambiamento della lunghezza relativa dei due bracci. Questo a sua volta determina che i fasci ricombinantisi, che sono in perfetta antifase se i bracci hanno la stessa lunghezza (originando interferenza distruttiva), sono lievemente in fase. Questo comporta un segnale misurabile al fotodiodo. Per le onde gravitazionali di origine cosmica attese per Virgo la variazione della lunghezza dei bracci (lunghi 3\u00a0km) \u00e8 molto piccola, dell'ordine di 10\u221218 m.\nIn realt\u00e0 la configurazione ottica di Virgo \u00e8 molto pi\u00f9 complicata, per ridurre le diverse sorgenti di rumore che maschererebbero il tenue segnale indotto dal passaggio di un'onda gravitazionale. In effetti lo sforzo di minimizzare il rumore plasma il disegno di un rivelatore tipo Virgo, il segnale potendo aumentare solo con la lunghezza dei bracci. Ad esempio Virgo impiega cavit\u00e0 ottiche risonanti lungo i bracci per aumentarne la lunghezza effettiva: a tal fine nei pressi del beam-splitter in ciascuno dei due bracci viene sospeso uno specchio semiriflettente che costituisce una cavit\u00e0 ottica a interferometro di Fabry-P\u00e9rot con lo specchio posto alla fine del braccio. Inoltre Virgo \u00e8 dotato anche di una cavit\u00e0 di riciclaggio della luce, realizzata grazie a uno specchio che si pone tra la sorgente laser e il beam-splitter. La sospensione dei componenti ottici principali \u00e8 fondamentale per ridurre la sorgente di rumore di origine meccanica/sismica. In Advanced Virgo vengono sospesi anche i banchi che ospitano componenti ottiche critiche e i fotodiodi. La luce viene fatta propagare in vuoto, ci\u00f2 che fa s\u00ec che Virgo sia il pi\u00f9 grande sistema in ultra alto vuoto (meno di ) d'Europa.\nUn esperimento simile, ma di portata molto pi\u00f9 grande, sar\u00e0 LISA. Le misure saranno effettuate da tre satelliti artificiali che gireranno intorno al Sole. La data di lancio \u00e8 prevista nel 2034. Il 3 dicembre 2015 \u00e8 stato lanciato il satellite dell'ESA Lisa Pathfinder che contribuir\u00e0 a testare le tecnologie che verranno poi utilizzate nei tre satelliti LISA.\nAdvanced VIRGO.\nDal 2011 al 2016 sono stati effettuati dei lavori per aumentarne la sensibilit\u00e0 di un fattore 10. Dopo la calibrazione dei vari strumenti, insieme a LIGO sar\u00e0 possibile individuare la posizione degli eventi generatrici delle onde gravitazionali oltre alle loro caratteristiche fisiche. L'inaugurazione di \"Advanced VIRGO\" \u00e8 avvenuta il 20 febbraio 2017. Il 1 agosto 2017 Advanced Virgo si \u00e8 unito alla rete dei due rivelatori Advanced LIGO nella campagna osservativa denominata O2, che si \u00e8 conclusa il 25 agosto 2017.\nScoperte scientifiche.\nL'11 febbraio 2016, la \"Virgo Collaboration\" e la \"LIGO Scientific Collaboration\" pubblicarono la notizia della prima osservazione diretta di onde gravitazionali (denominata GW150914), costituite da un segnale distinto ricevuto alle 09:51 UTC del 14 settembre 2015 proveniente da due buchi neri aventi ~30 masse solari che si fondevano tra loro a circa 1,3 miliardi anni-luce dalla terra.\nIl 14 agosto 2017, alle 10:30 UTC, durante la finestra d'osservazione dal 1\u00ba al 25 agosto 2017, Virgo ha osservato per la prima volta un'onda gravitazionale (denominata GW170814) proveniente dalla fusione di due buchi neri aventi 31 e 25 masse solari. Questo evento \u00e8 stato il primo osservato contemporaneamente dai tre rilevatori Virgo, LIGO Hanford e LIGO Livingston: ci\u00f2 ha permesso una triangolazione molto pi\u00f9 precisa rispetto all'evento del 14 settembre 2015, arrivando a determinare la sorgente a 60 deg2. La rilevazione dell'evento da tre interferometri cos\u00ec distanti ha permesso anche lo studio della polarizzazione dell'onda gravitazionale e in particolare delle polarizzazioni non permesse in relativit\u00e0 generale: i dati di GW170814 risultano essere consistenti con la relativit\u00e0 generale."}
{"id": "581917", "revid": "287204", "url": "https://it.wikipedia.org/wiki?curid=581917", "title": "Circellium bacchus", "text": "Il Circellium bacchus \u00e8 una specie di scarabeo stercorario endemica del Sudafrica. Si trova in pochissime aree, fra cui l'Addo Elephant National Park (nei pressi di Port Elizabeth) e alla Buffalo Valley Game Farm (presso Knysna). \u00c8 l'unica specie del genere Circellium. In inglese \u00e8 chiamato \"flightless dung beetle\" (questo nome comune, tuttavia, viene usato anche per altre specie di insetti, come l'australiano \"Aulacopris matthewsi\").Le sue dimensioni arrivano fino ai 6 centimetri.\nMorfologia.\n\u00c8 privo di ali, e specializzato nella raccolta di escrementi di grandi mammiferi come elefanti e bufali. Fra le caratteristiche peculiari di questa specie di stercorari c'\u00e8 una cavit\u00e0 sotto le elitre (nel luogo dove mancano le ali) che consente una particolare respirazione con pochissima dispersione di umidit\u00e0.\nDistribuzione.\nIl \"Circellum bacchus\" \u00e8 una specie in pericolo, endemico solo di alcune aree geografiche molto circoscritte in Sudafrica.\nBiologia.\nCome gli altri stercorari, il \"C. bacchus\" crea pallottole di sterco di qualche centimetro di diametro, e le fa poi rotolare fino alla tana. Di questo compito si occupano un maschio e una femmina; la femmina spinge la pallottola e il maschio la segue, proteggendo la compagna da eventuali aggressori (in particolare, altri scarabei che tentino di rubare la pallottola). La coppia procede a una velocit\u00e0 di circa 8 metri all'ora. In genere, gli scarabei dell'Addo si trovano a doversi avventurare sulle strade del parco, preferite dagli elefanti per gli spostamenti e quindi ricche di sterco; numerosi cartelli segnalano ai turisti di fare attenzione a non calpestare questi insetti o schiacciarli durante gli spostamenti in automobile.\nQuando la coppia di scarabei raggiunge la tana, la femmina depone nella palla di sterco un singolo uovo. Dopo pochi giorni l'uovo si schiude e la larva inizia a nutrirsi dello sterco raccolto dai genitori."}
{"id": "581920", "revid": "4541750", "url": "https://it.wikipedia.org/wiki?curid=581920", "title": "Giuseppe Saverio Raffaele Mercadante", "text": ""}
{"id": "581927", "revid": "474175", "url": "https://it.wikipedia.org/wiki?curid=581927", "title": "Patria grande", "text": "Patria Grande indica una visione politica di integrazione dell'America Latina teorizzata dopo le guerre d'indipendenza ispanoamericane alla cui base vi \u00e8 la visione di un'America Latina unita. L'espressione pu\u00f2 essere utilizzata anche per parlare specificamente di progetti di unit\u00e0 ispanicoamericana sostenuti dai \"Libertadores\", come Sim\u00f3n Bol\u00edvar e Jos\u00e9 de San Mart\u00edn.\nOrigine del termine.\nIl nome \"Patria Grande\" fu coniato dall'argentino Manuel Baldomero Ugarte, nel suo libro, pubblicato nel 1922, \"La Patria Grande\" che riuniva gli interventi, in molti paesi latino-americani, a sostegno della loro unificazione.\nStoria.\nLa colonizzazione spagnola dell'America iniziata nel 1492 faceva parte di un processo storico pi\u00f9 ampio del colonialismo mondiale, attraverso il quale varie potenze europee si sono annesse una notevole quantit\u00e0 di territori e dei popoli nelle Americhe, in Asia e in Africa tra XV e XX secolo. L'America Latina \u00e8 diventata la parte principale del vasto impero spagnolo.\nL'acquisizione di Napoleone della Spagna nel 1808 e il conseguente caos seguito allo smembramento dell'impero spagnolo, portano i territori americani a iniziare la loro lotta per l'emancipazione. Nel 1830 le uniche colonie spagnole rimaste in America Latina erano le isole di Cuba e Porto Rico, fino alla guerra ispano-americana del 1898."}
{"id": "581928", "revid": "6923", "url": "https://it.wikipedia.org/wiki?curid=581928", "title": "Alfa Romeo Alfetta GT", "text": "L'Alfa Romeo Alfetta GT \u00e8 un'autovettura sportiva costruita dalla casa automobilistica italiana Alfa Romeo dal 1974 al 1987 nello stabilimento di Arese.\nIl contesto.\nNel 1967 l'Alfa Romeo decide di incominciare lo studio per la realizzazione della coup\u00e9 che dovr\u00e0 sostituire negli anni 1970 il modello \"Giulia GT\". Le principali direttive aziendali sono volte alla creazione di una vettura che possa offrire quattro posti comodi (al posto del tradizionale 2+2) con un bagagliaio di buona capienza. L'obiettivo era combattere la concorrenza delle berline sportive compatte (come la BMW 2002) che offrendo similari prestazioni e maggiore versatilit\u00e0 d'uso stavano raccogliendo un considerevole successo in tutta Europa.\nPartendo dalla base meccanica della \"Giulia GT\" nel 1968 viene dato incarico per il nuovo progetto alla \"neonata\" Italdesign di Giorgetto Giugiaro, in considerazione del fatto che tale progettista aveva seguito la nascita e lo sviluppo della \"Giulia GT\" negli anni in cui lavorava alla Bertone. Contemporaneamente, il centro stile Alfa provveder\u00e0 alla realizzazione di un progetto parallelo. Il risultato finale fu una carrozzeria con i volumi spostati all'indietro e la coda tronca.\nStoria e versioni.\nPrima serie (1974-1980).\nAl momento del lancio nel 1974 la motorizzazione di base era costituita dal bialbero gi\u00e0 montato anche sull'Alfetta berlina. Questo motore con cilindrata di 1779\u00a0cm\u00b3 ed erogante 122 CV a 5500 giri/min consentiva all'Alfetta GT di raggiungere i 195\u00a0km/h. Nel 1976 vengono introdotte la GT 1.6\u00a01570 cm\u00b3 109\u00a0CV a 5600 giri/min che sostituisce la 1.8, viene rivista la mascherina, il tappo del serbatoio \u00e8 a vista e nel retro si aggiunge la scritta Alfa Romeo sopra la targa; contemporaneamente nasce la \"GTV\" 2.0 (1962\u00a0cm\u00b3) erogante 122\u00a0CV a 5300 giri/min, si differenzia dalla 1.6 per i rostri ai paraurti, due inserti cromati sulla mascherina e griglie per lo sfogo abitacolo con scritte GTV. Nel 1978 la 2.0 diventa 2.0 L che acquista 8 CV in pi\u00f9 raggiungendo i 130\u00a0CV a 5400 giri/min, vengono introdotti le guarnizioni su parabrezza e lunotto (incollati in precedenza).\nSu richiesta dell'importatore tedesco, nel 1977, l'Autodelta realizz\u00f2 la \"GTV 2.6 V8\", in soli 20 esemplari. Dotata del propulsore otto cilindri a V della Montreal, disponeva di 200 CV e poteva raggiungere i 230\u00a0km/h, con accelerazioni brucianti (0 a 100\u00a0km/h in 7,5\").\nDue anni pi\u00f9 tardi, al fine di ottenere l'omologazione al \"Gruppo 4\" del Campionato Rally, vennero allestite 400 vetture della versione \"Turbodelta\", con motorizzazione di due litri alimentata con turbocompressore \"Alfa avio\" e in seguito KKK, arrivando a erogare 150 CV. Impiegata nelle competizioni anche da piloti privati, non otterr\u00e0 soddisfacenti risultati a causa della scarsa affidabilit\u00e0 meccanica. La GTV 2.0 Turbodelta del 1979 si riconosceva per il cofano motore di colore nero e strisce multicolore con scritta Turbodelta sotto gli sportelli con logo Autodelta.\nSeconda serie (1980-1987).\nNel 1980 arriva la seconda serie, sparisce la 1.6 e nasce la \"GTV6\", dotata di un 6 cilindri a V di 60\u00b0 e cilindrata di 2492\u00a0cm\u00b3, con una potenza di 160\u00a0CV a 6000 giri/min, un albero a camme per bancata e iniezione elettronica. La nuova versione si riconosce per le plastiche nere usate, il 2.5 si distingue dalla 2.0 per la gobba sul cofano motore e i nuovi cerchi in lega a 5 dadi. Nel 1983 viene presentata l'ultima versione con un lieve lifting.\nL'Alfetta GT \u00e8 stata una vettura molto apprezzata dalla clientela estera, le cui richieste hanno dato origine a molte piccole serie con dotazioni o motorizzazioni particolari.\nLa versione \"America\", monta fin dall'inizio il motore da due litri con iniezione per adeguarsi alle norme USA sulle emissioni. Nel Regno Unito venivano esportate le versioni \"GTS\" da 1600 cm\u00b3 e \"GTV Strada\" da 2000\u00a0cm\u00b3, corrispondenti ai modelli di serie, ma completamente accessoriate e con finiture particolarmente curate.\nNel 1981 viene prodotta la versione \"Grand Prix\" per celebrare il ritorno dell'Alfa Romeo in Formula 1. Vengono modificati gli interni (velluto nero a righe grigie, moquette rossa sul pavimento, targhetta con numero progressivo dell'esemplare sul cruscotto, volante rivestito in pelle) e l'aspetto esteriore (colore carrozzeria esclusivamente rosso con strisce adesive nere all'altezza della linea di cintura e sulla parte bassa della fiancata, paraurti anteriore, paraurti posteriore, alettone anteriore, minigonne e specchio retrovisore esterno in tinta con la carrozzeria, pneumatici maggiorati 195/60 HR15 montati su cerchi in lega neri con bordo argento, quadrifoglio verde sugli sfoghi aria posteriori) ma la motorizzazione resta il due litri strettamente di serie. La versione speciale \"Grand Prix\" venne allestita in 650 esemplari numerati progressivamente, di cui 250 destinati al mercato italiano, 200 per il mercato francese e 200 per i restanti paesi europei. L'allestimento speciale veniva eseguito dalla Maggiora.\nInfine nel 1984 vennero realizzati dalla consociata sudafricana 200 esemplari della GTV 3.0 V6 con guida a destra, destinati principalmente al mercato interno ed esportate occasionalmente in altri paesi con circolazione a sinistra.\nNelle competizioni.\nTurismo.\nUna categoria dove l'Alfa Romeo Alfetta GTV vinse numerosi trofei fu quella delle competizioni turismo in pista. Nel 1976 la versione GTV 2000 preparata Gruppo 2 vinse il titolo europeo di Seconda divisione (cio\u00e8 fino a 2 litri), ottenendo anche una vittoria assoluta alla 500\u00a0km di Vallelunga. Nel 1978 una vettura simile conquist\u00f2 un prestigioso successo alla Coppa Internazionale dell'Umbria disputata sul circuito di Magione. \nLe vittorie assolute di campionato arrivarono con la nuova Alfetta GTV 2.5 V6 in versione Gruppo A, che vinse per quattro anni consecutivi il Campionato Europeo Turismo Costruttori dal 1982 al 1985. All'epoca i punteggi venivano assegnati in base ai risultati ottenuti nella propria categoria di cilindrata, per cui l'Alfetta dominando la propria classe, sopravanzava in classifica le pi\u00f9 potenti BMW, Jaguar e Volvo che invece battagliavano nella classe maggiore sottraendosi punti a vicenda.\nViceversa nei campionati nazionali l'Alfa Romeo Alfetta GTV ottenne delle vittorie assolute poich\u00e9, a differenza del campionato europeo, la GTV correva contro automobili di simile cilindrata, vantando per\u00f2 un peso minore e anche una maggiore maneggevolezza di guida. Grazie a questi vantaggi tecnici riusc\u00ec a vincere due edizioni del Campionato Francese Turismo (1983 con Alain Cudini e 1984 con Dany Snobeck), il Campionato britannico vetture turismo 1983 (con Andy Rouse), il Campionato Sudafricano Turismo, dove grazie al preparatore locale Arnold Chatz, vennero preparate versioni speciali, che vinsero nel campionato turismo tra il 1974 ed il 1987.\nSportprototipi.\nUna particolare versione con motore 1.4 litri turbocompresso fu sviluppata nel 1979 dal team tedesco Isert per essere usata nel campionato nazionale Deutsche Rennsport Meisterschaft, con scarso successo. Lo stesso modello venne poi utilizzato nel Gruppo 5 del Campionato Mondiale Sportprototipi, dove nonostante non avesse l'appoggio economico della casa madre ufficiale, e partecipasse alle gare solamente grazie alle iscrizioni pagate dai piloti, ottenne un quarto posto finale in classifica al campionato del mondo del 1980, ed un sesto posto nel 1981, senza per\u00f2 ottenere vittorie di rilievo. Un'altra versione dell'Alfetta GTV venne preparata nel gruppo 5 del Campionato Sportprototipi Australiano del 1979, dove per\u00f2 venne dotata di un motore della filiale australiana dell'Alfa Romeo, che essendo pi\u00f9 potente di quello della casa madre, permise all'Alfetta GTV di diventare una delle vetture pi\u00f9 vincenti. Poich\u00e9 il regolamento locale permette alle auto d'epoca di correre insieme alle auto moderne, l'Alfa Romeo Alfetta GTV \u00e8 ancora presente nelle gare moderne, dove risulta tuttora vincente.\nRallies.\nNei rally l'Alfetta GT esord\u00ec nel 1975 in versione preparata Gruppo 2, schierata dalla squadra Autodelta e guidata da piloti come Jean-Claude Andruet, Amilcare Ballestrieri e Chicco Svizzero. I principali risultati furono la vittoria al Rally dell'Elba con Ballestrieri, e un terzo posto assoluto al Tour de Corse con Andruet. Negli anni successivi il disimpegno della squadra ufficiale ridusse le partecipazioni a quelle dei piloti privati. Durante il 1975 fu avviato anche lo sviluppo di una versione Gruppo 4 dotata di motore 3 litri V8 di derivazione Montreal. La sua unica apparizione in gara fu al Rally Valli Piacentine, guidata da Ballestrieri e conclusasi con un ritiro, dopodich\u00e9 il progetto venne abbandonato.\nNel 1978 esord\u00ec la rinnovata Alfetta GTV con Mauro Pregliasco al volante che conquist\u00f2 il titolo italiano di categoria Gruppo 2. Durante il 1979 inizi\u00f2 lo sviluppo della sovralimentata GTV Turbodelta Gruppo 4, schierata l'anno seguente con Pregliasco e Maurizio Verini nel Campionato Europeo. L'unico acuto fu la vittoria al Rally Danubio, poi a fine stagione l'Autodelta annunci\u00f2 il definitivo abbandono dell'attivit\u00e0 rallystica. Negli anni '80 alcuni preparatori indipendenti svilupparono versioni Gruppo N e Gruppo A dell'Alfetta GTV6, in taluni casi con un limitato supporto da parte della Casa. Con questa vettura, Bruno Bentivogli vinse tre titoli italiani di categoria tra il 1982 e il 1984. Nel 1983 una GTV6 preparata Gruppo 2 dall'Autodelta partecip\u00f2 al Rally Safari guidata da Sandro Munari: non riusc\u00ec a concludere la gara a causa di un guasto.. L'Alfetta GTV6 al Campionato del mondo rally 1986, durante il Tour de Corse 1986 ottenne un terzo posto assoluto dietro Peugeot 205 Turbo 16 E2 e Renault 5 Maxi Turbo, riuscendo a battere auto considerate pi\u00f9 potenti e di recente costruzione, mentre nel 1987 ottenne una vittoria assoluta al Campionato Australiano Rally."}
{"id": "581931", "revid": "23390", "url": "https://it.wikipedia.org/wiki?curid=581931", "title": "Balletti Russi", "text": ""}
{"id": "581934", "revid": "984922", "url": "https://it.wikipedia.org/wiki?curid=581934", "title": "Cantone di Saint-L\u00e9ger-sous-Beuvray", "text": "Il Cantone di Saint-L\u00e9ger-sous-Beuvray era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "581936", "revid": "77358", "url": "https://it.wikipedia.org/wiki?curid=581936", "title": "Organisation Mondiale des Templi\u00e9rs di Ginevra", "text": ""}
{"id": "581947", "revid": "292162", "url": "https://it.wikipedia.org/wiki?curid=581947", "title": "Coppa dei Campioni 1974-1975", "text": "La Coppa dei Campioni 1974-1975, fu la 20\u00aa edizione della massima competizione europea calcistica per club.\nFormula.\nViene confermato lo stesso formato delle edizioni precedenti. La , su cui pendeva una squalifica annuale dalle competizioni confederali, venne comunque inserita \"sub iudice\" nel sorteggio. Durante l'estate del 1974 la societ\u00e0 romana present\u00f2 ricorso all'UEFA per la partecipazione alla competizione: tuttavia l'organismo conferm\u00f2 la pena inflitta al club, vincitore della Serie A 1973-1974, a causa degli incidenti tra tifosi durante la partita di ritorno dei sedicesimi di finale di Coppa UEFA 1973-1974 contro l'. Dunque, la massima coppa europea partiva senza compagini italiane al via.\nRisultati.\nPrimo turno.\nVllaznia \nMagdeburgo \nClassifica marcatori.\nClassifica dei principali marcatori del torneo:\nCaso Bayern Monaco-Leeds United (1975).\nL'esito della finale tra il e il Leeds United, inclusa nell'inchiesta sul calcio europeo condotta dal giornalista inglese Brian Glanville, fu ampiamente criticato dai mezzi di comunicazione europei, principalmente britannici, i quali ritenevano che l'arbitro francese Michel Kitabdjian avesse voluto deliberatamente favorire la formazione tedesca con decisioni a senso unico nonostante la superiorit\u00e0 espressa in campo da parte dalla squadra inglese, con due presunti rigori e un gol non convalidato - in cui fu decisivo l'appello che Franz Beckenbauer fece a Kitabdjian - in favore degli inglesi. Gli incidenti causati dai sostenitori di entrambe le squadre portarono l'UEFA a vietare al Leeds di disputare incontri di qualsiasi competizione gestita dalla confederazione per quattro stagioni sino al 1980, che furono successivamente ridotte a due, segnando comunque la fine del ciclo continentale dei \"Peacocks\" iniziato alla fine degli anni 1960. Il Leeds United ritorn\u00f2 nella principale competizione confederale nella stagione 1992-93."}
{"id": "581950", "revid": "124921952", "url": "https://it.wikipedia.org/wiki?curid=581950", "title": "Some Girls", "text": "Some Girls \u00e8 un album discografico del gruppo rock britannico Rolling Stones pubblicato nel 1978.\nPubblicato in piena era punk rock, \u00e8 la simbolica risposta musicale di Mick Jagger &amp; co. a chi li aveva definiti ormai sorpassati e dinosauri del rock. Fu il primo album dei Rolling Stones a vedere in formazione Ronnie Wood come membro ufficiale della band, aggiungendosi ai membri fondatori Mick Jagger (voce), Keith Richards (chitarra), Bill Wyman (basso) e Charlie Watts (batteria). Wood aveva contribuito ad alcune tracce dei precedenti due dischi degli Stones, \"It's Only Rock 'n' Roll\" del 1974 e \"Black and Blue\" del 1976, e si era unito al gruppo in pianta stabile a partire dal 1976. Con una formazione fissa per la prima volta in svariati anni, l'album segn\u00f2 un ritorno alle radici per i Rolling Stones.\nRiguadagnando credito dopo il relativo insuccesso di critica del precedente \"Black and Blue\", \"Some Girls\" raggiunse il primo posto nella classifica statunitense \"Billboard\" 200. Il disco fu inoltre elogiato dai critici musicali, che lo definirono il miglior album del gruppo fin dai tempi di \"Exile on Main St.\" (1972), un \"vero ritorno in piena forma\".\nTrainato dal singolo \"Miss You\", \u00e8 l'album di studio dei Rolling Stones che ha venduto di pi\u00f9 negli USA, con 6 milioni di copie.\nNel 2003 la rivista \"Rolling Stone\" l'ha inserito al 269\u00ba posto della sua lista dei 500 migliori album di sempre.\nDescrizione.\nCon l'avvento del punk rock, i Rolling Stones, insieme a molti altri musicisti loro contemporanei, furono etichettati dalla stampa di settore pi\u00f9 oltranzista e dai fan come dei \"dinosauri culturali\", vecchi artisti spremuti che non avevano pi\u00f9 nulla da offrire e irrimediabilmente compromessi con le logiche di mercato. Mick Jagger si sent\u00ec ispirato dalle provocazioni e decise di rispondere alle critiche con dei fatti.\nJagger viene generalmente riconosciuto come la forza creativa predominante dietro \"Some Girls\", dato che Keith Richards era nel pieno del suo periodo di tossicodipendenza da eroina (Richards presenzi\u00f2 comunque a tutte le sessioni), e per questo aveva parecchie grane con la giustizia. Nonostante la presenza di molti brani rock duri e tirati come \"When the Whip Comes Down\", \"Lies\", \"Respectable\", gran parte del successo dell'album si deve comunque a un brano di ispirazione \"disco\" intitolato \"Miss You\" che venne composto a partire da una idea di Jagger, che all'epoca era un assiduo frequentatore dello \"Studio 54\", famosa discoteca di New York City. In aggiunta alla carica aggressiva del punk, un'altra influenza fondamentale nell'album \u00e8 proprio la musica disco.\nRegistrazione.\nPer la prima volta dai tempi di \"Beggars Banquet\" (1968), i musicisti principali a suonare sul disco furono i membri della band stessa (all'epoca formata da Mick Jagger, Keith Richards, Charlie Watts, Ronnie Wood e Bill Wyman), con pochissime aggiunte di turnisti. Ian McLagan, ex compagno di Wood nei The Faces, suon\u00f2 le tastiere, l'armonicista Sugar Blue contribu\u00ec suonando in diversi brani, come anche il sassofonista Mel Collins e Simon Kirke, che suon\u00f2 le percussioni. Ian Stewart fu assente durante la maggior parte delle sedute di registrazione a causa di divergenze musicali con il gruppo.\nLe sessioni di registrazione in studio per \"Some Girls\" ebbero inizio nell'ottobre 1977, e terminarono nel marzo del 1978. Grazie al nuovo contratto discografico appena firmato dalla band con la EMI, gli Stones poterono registrare l'album ai Path\u00e9 Marconi Studios di Parigi, di propriet\u00e0 della casa discografica. Il gruppo incise circa una cinquantina di brani, molti dei quali finiranno su loro dischi successivi come \"Emotional Rescue\" e \"Tattoo You\". I ritocchi finali al missaggio dei brani e le varie sovraincisioni furono effettuati a New York.\nLa title track dell'album, la canzone \"Some Girls\", fu al centro di roventi polemiche a causa del testo, considerato razzista e offensivo verso le donne. In particolare la frase \"\u00abBlack girls just wanna get fucked all night\u00bb\" (\"Le ragazze nere vogliono solo essere scopate tutta la notte\") fu accusata di razzismo dal Reverendo Jesse Jackson, che chiese di boicottare l'album e scaten\u00f2 violenti proteste da parte di vari gruppi e associazioni femministe.\nCopertina.\nAltre polemiche furono suscitate dalla copertina originale dell'album, opera dell'artista Peter Corriston, che avrebbe poi disegnato le copertine dei seguenti tre dischi degli Stones. Si trattava di un'elaborata illustrazione multicolore che raffigurava le facce dei membri del gruppo truccati da donne, mischiate a volti femminili noti. Alcune delle attrici raffigurate in copertina, come Lucille Ball, Farrah Fawcett, Liza Minnelli (in rappresentanza della madre Judy Garland), Raquel Welch, e gli eredi di Marilyn Monroe, intentarono tutti causa agli Stones perch\u00e9 non avevano chiesto l'autorizzazione a utilizzare la loro immagine. Il tribunale diede ragione alle attrici coinvolte o ai loro eredi, e la copertina dovette essere rimossa e modificata.\nLa versione \"censurata\" della copertina vedeva eliminati tutti i volti delle celebrit\u00e0, rimpiazzati da altre foto degli Stones o, in una seconda versione distribuita anch'essa ma pi\u00f9 rara, da immagini di volti femminili disegnati, presi da un catalogo di acconciature per signora.\nPubblicazione e accoglienza.\nNel maggio 1978 fu pubblicato il primo singolo estratto dall'album, \"Miss You\", un pezzo ballabile influenzato dalla disco music costruito su un ritmo da discoteca e armonie pop blueseggianti, che ebbe un ottimo riscontro commerciale, garantendo ai Rolling Stones il primo posto in classifica negli Stati Uniti e la terza posizione nel Regno Unito. \"Some Girls\" usc\u00ec nei negozi in giugno riscuotendo una grande accoglienza da parte del pubblico, conquistando la vetta della classifica in Nord America e la seconda posizione in Gran Bretagna. \"Beast of Burden\", fu pubblicato come secondo singolo negli Stati Uniti dove raggiunse l'ottava posizione della \"Billboard\" Hot 100. \"Respectable\" (GB) e \"Shattered\" (USA) furono i singoli seguenti; entrambi entrarono nella Top 40.\nRecensendo \"Some Girls\" per \"The Village Voice\" nel 1978, Robert Christgau scrisse: \"Il miglior album degli Stones sin da \"Exile on Main St.\" \u00e8 anche il loro pi\u00f9 facile dai tempi di \"Let It Bleed\" o prima ancora. Non hanno optato per un classico uptempo rock, tipo \"Brown Sugar\" o \"Jumping Jack Flash\" \u2014 solo rock and roll senza fronzoli e senza la presenza di alcuna sezione fiati o di Billy Preston. Persino Jagger adotta un approccio relativamente diretto, e se per voi ha conservato credibilit\u00e0 dopo sei anni di cazzeggio in giro, non ci dovrebbe essere niente di male se vi piace questo disco, in definitiva senza melodie memorabili. Dal punto di vista del contenuto testuale, ci sono alcuni brutti momenti, specialmente nella title track, che \u00e8 troppo fottutamente indiretta per piacermi, ma in generale l'abrasivit\u00e0 sembra personale, sincera, e la vulnerabilit\u00e0 pi\u00f9 genuina che mai. Inoltre, la band \u00e8 veramente buona. Molto buona\".\nIl 10 giugno 1978 gli Stones partirono per il loro \"US Tour 1978\" in supporto al disco appena uscito, che per la prima volta vide anche esibizioni in piccoli locali, talvolta effettuate sotto pseudonimo. Questo fu un tour pi\u00f9 breve e meno ambizioso rispetto ai precedenti, con soli 26 spettacoli nel corso di un mese e mezzo, tutti negli Stati Uniti. Nondimeno, \"Some Girls\" divenne il terzo album meglio rappresentato nei concerti dopo \"Let It Bleed\" ed \"Exile on Main Street\". Tutte le sue dieci tracce furono eseguite dal vivo \u2013 caratteristica che condivide solo con \"Let It Bleed\" e \"Sticky Fingers\" \u2013 anche se la title track non fu suonata dal vivo fino al 1999.\nNel 2000 il disco \u00e8 stato votato alla posizione numero 300 nella lista \"All Time Top 1000 Albums\" redatta da Colin Larkin.\nNel 2003 \"Some Girls\" si \u00e8 classificato alla posizione numero 269 nella lista dei migliori 500 album di sempre redatta dalla rivista \"Rolling Stone\", scendendo alla 270\u00aa nella revisione del 2012.\nNel 1986, la prima ristampa dell'album in formato compact disc fu pubblicata dalla Columbia Records, con numero di catalogo CK-40449 Rolling Stones/Columbia. Nel 1994, con l'acquisizione della Rolling Stones Records da parte della Virgin Records, \"Some Girls\" venne rimasterizzato e ristampato nuovamente. Nel 2009, l'album \u00e8 stato rimasterizzato in digitale e ristampato dalla Universal Music.\nTracce.\nRistampa Deluxe Edition 2011.\n\"Some Girls\" \u00e8 stato ristampato il 21 novembre 2011 in versione deluxe a 2 CD, con inclusi sul secondo disco dodici brani inediti registrati durante le sessioni dell'epoca per l'album (ad eccezione di \"So Young\"). Le tracce base strumentali risalgono alle registrazioni effettuate a Parigi tra l'ottobre 1977 e il marzo 1978, mentre per la maggior parte le tracce vocali sono state reincise da Mick Jagger nel 2010 e 2011. In questa versione ampliata l'album \u00e8 rientrato in classifica alle posizioni numero 58 in Gran Bretagna e 46 negli Stati Uniti. \"No Spare Parts\" \u00e8 stata pubblicata come singolo il 13 novembre 2011, raggiungendo il secondo posto della classifica di \"Billboard\" Hot Singles Sales."}
{"id": "581952", "revid": "3831", "url": "https://it.wikipedia.org/wiki?curid=581952", "title": "OSMTJ", "text": ""}
{"id": "581953", "revid": "984922", "url": "https://it.wikipedia.org/wiki?curid=581953", "title": "Cantone di Montcenis", "text": "Il Cantone di Montcenis era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "581955", "revid": "124188485", "url": "https://it.wikipedia.org/wiki?curid=581955", "title": "Artigiancassa", "text": "Artigiancassa S.p.A. \u00e8 un istituto di credito, con sede in Roma, controllato da BNL Gruppo BNP Paribas e partecipato dalle Confederazioni Nazionali dell\u2019Artigianato e storicamente specializzato nel settore del comparto artigiano.\nStoria.\nArtigiancassa nacque nel 1947 con il nome di Cassa per il Credito alle Imprese Artigiane come ente pubblico alle dipendenze del Ministero del Tesoro. La funzione originaria della Cassa era quella di erogare i contributi e le altre provvidenze che venivano messe a disposizione delle piccole imprese artigiane. Aveva inoltre la funzione di coordinare questo genere di aiuti, nell'Italia della ricostruzione post-bellica, per un settore non favorito dalle allora vigenti normative sul credito e gravato da problemi pesantissimi di mercato, tributi e previdenza sociale, oltre che dalla lacunosa normativa professionale e sui contratti di lavoro.\nDopo 5 anni dalla costituzione, venne riformata con l'introduzione della legge 949/1952, che la destin\u00f2 all'attivit\u00e0 di gestione di fondi pubblici agevolativi che permettono alle imprese artigiane di entrare nel mondo creditizio.\nFu regionalizzata nel 1972 (in seguito all'attuazione delle norme costituzionali sulle Regioni); sul finire degli anni settanta, fu pian piano affiancata da altri organismi privati, spesso organizzati dalle confederazioni sindacali, che sulle ceneri delle disciolte Casse Mutue Artigiane costituirono strumenti creditizi accessori (in parte antesignani degli attuali Confidi).\n\u00c8 membro associato dell'Unione Europea dell'Artigianato e delle Piccole e Medie Imprese dal 1986.\nNel 1994 Artigiancassa \u00e8 stata privatizzata e nel 1996 \u00e8 entrata a far parte del Gruppo BNL con un azionariato composto per il 73,86% da BNL e per il restante 26,14% da AGART S.p.A. (Confartigianato, CNA, Casartigiani e Fedart Fidi).Successivamente, nel 2006, insieme a BNL, \u00e8 passata sotto il controllo indiretto del Gruppo BNP Paribas.\nIl 1\u00ba gennaio 2009 \u00e8 avvenuta la scissione parziale proporzionale delle attivit\u00e0 relative alla gestione delle agevolazioni pubbliche confluite nella Nuova Artigiancassa e la contestuale fusione per incorporazione in BNL delle attivit\u00e0 nel business dei finanziamenti della vecchia Artigiancassa, con il trasferimento a BNL del portafoglio crediti e di tutte le attivit\u00e0 e passivit\u00e0 non conferite alla Nuova Artigiancassa.\nDal 2009 inoltre, oltre all'attivit\u00e0 agevolativa, Artigiancassa cura anche la commercializzazione, con proprio marchio e attraverso gli Artigiancassa Point attivi presso le sedi delle associazioni e dei Confidi artigiani convenzionati, di prodotti e servizi (finanziamenti, conti correnti, carte di credito, mutui immobiliari, leasing, lungo noleggio, POS) dedicati alle imprese artigiane, messi a disposizione dalle societ\u00e0 del Gruppo BNP Paribas.\nLa compagine sociale \u00e8 partecipata per il 73,86% da BNL e per la rimanente quota (26,14%) da AGART S.p.A. AGART \u00e8 una societ\u00e0 composta dalle Confederazioni Artigiane Nazionali, ossia Confartigianato, CNA, Casartigiani e Fedart Fidi. La BNL designa il Direttore Generale, mentre AGART il Presidente. Artigiancassa ha un capitale sociale di 13.342.500,00 \u20ac ed aderisce al Fondo interbancario di tutela dei depositi."}
{"id": "581958", "revid": "13648", "url": "https://it.wikipedia.org/wiki?curid=581958", "title": "Incidenza tra superfici", "text": ""}
{"id": "581964", "revid": "41310", "url": "https://it.wikipedia.org/wiki?curid=581964", "title": "Asilo politico", "text": ""}
{"id": "581966", "revid": "14691", "url": "https://it.wikipedia.org/wiki?curid=581966", "title": "Circellium", "text": ""}
{"id": "581968", "revid": "33689", "url": "https://it.wikipedia.org/wiki?curid=581968", "title": "Manlio Teodoro", "text": "Biografia.\nDi Manlio Teodoro \u00e8 noto abbastanza, grazie al \"Panegyricus\" dedicatogli da Claudiano: di famiglia notabile, sappiamo che fu console dell'anno 399: il suo consolato avvenne sotto l'imperatore Onorio.\nPrima di essere console fu anche Prefetto dal 397 al 399 con sede a \"Mediolanum\"-Aquileia. Qui Agostino di Ippona conobbe Teodoro, uno degli intellettuali platonici cristiani che aveva incontrato appunto a Milano e, quando si convert\u00ec al cristianesimo, scrisse un libro, \"De vita beata\", dedicandolo proprio a lui, che a quel tempo si era ritirato dalla corte.\nOpere.\nDi lui resta un trattato di metrica, \"De metris\", uno dei migliori pervenuti, e per questo molto conosciuto e studiato tra Medioevo e Rinascimento. Inoltre, sempre secondo Claudiano, fu un cultore di filosofia, astronomia e geometria e scrisse diverse opere su questi argomenti che, insieme al suo consolato, furono l'argomento del panegirico a lui dedicato da Claudio Claudiano."}
{"id": "581973", "revid": "3082", "url": "https://it.wikipedia.org/wiki?curid=581973", "title": "Flavio Mallio Teodoro", "text": ""}
{"id": "581977", "revid": "1087849", "url": "https://it.wikipedia.org/wiki?curid=581977", "title": "Rifugio Menaggio", "text": "Il rifugio Menaggio \u00e8 un rifugio situato a 1383\u00a0m nel comune di Plesio (CO), alle falde del monte Grona.\nStoria.\nIl rifugio Menaggio fu costruito nel 1962 sulle rovine di una precedente costruzione, la \"mason del Fedee\" (stalla del Fedele).\nCaratteristiche e informazioni.\nLa struttura, di propriet\u00e0 della sezione di Menaggio del CAI, dispone di 24 posti letto (in camerate), telefono, terrazza panoramica, 50 posti tavola interni e 30 esterni.\nIl periodo di apertura \u00e8 continuativo dalla met\u00e0 di giugno alla met\u00e0 di settembre. Il resto dell'anno il rifugio \u00e8 aperto solo nei fine settimana e su prenotazione \u00e8 possibile alloggiarvi anche fuori periodo.\nAccessi.\nIl rifugio \u00e8 raggiungibile dall'abitato di Breglia, in 1,45 h e dai monti di Breglia, in 1 h (ampio posteggio).\nTraversate.\nDa e per il Rifugio Sommafiume a 1784\u00a0m s.l.m. lungo la via dei Monti Lariani (difficolt\u00e0 EE; 8 ore circa)."}
{"id": "581978", "revid": "1372005", "url": "https://it.wikipedia.org/wiki?curid=581978", "title": "Ermanno d'Altavilla", "text": "Ermanno era il minore dei figli di Umfredo, Conte di Puglia e Calabria (1051-1057), e Matilda, figlia di Asclettino I Drengot; suo fratello maggiore era Abelardo, che, pur essendo nominalmente erede dei possedimenti paterni, fu privato della propria eredit\u00e0 dallo zio, Roberto il Guiscardo, che, alla morte di Umfredo, si proclam\u00f2 conte e ne confisc\u00f2 le terre.\nNel 1064, Abelardo si pose a capo di una rivolta dei baroni contro il Guiscardo, il quale riusc\u00ec a reprimerla e a cedere il giovane fratello Ermanno in ostaggio al Catapano greco d'Italia, Abulchares, in modo da assicurarsi la fedelt\u00e0 di Abelardo. Una volta rilasciato, Ermanno si rec\u00f2 a Trani e tenne il governo di queste terre durante la rivolta del 1071, offrendo il proprio supporto ai ribelli (compreso Abelardo). Nel 1073, cadde prigioniero del longobardo Guido di Sorrento, fedele alleato del Guiscardo e favoreggiatore della supremazia di quest'ultimo in Italia meridionale. In principio, fu recluso a Rapolla, presso Melfi, poi condotto a Mileto e consegnato a Ruggero, fratello di Roberto il Guiscardo.\nSuccessivamente rilasciato, Ermanno si rec\u00f2 a Costantinopoli e fece ritorno in Italia solo nel 1081-82, durante la spedizione bizantina del Guiscardo. Qui, certamente grazie all'appoggio di Boemondo, primogenito diseredato di Roberto, riusc\u00ec a reggere la contea di Canne per oltre dieci anni. Accett\u00f2 quindi di prendere parte alla Prima crociata al fianco di Boemondo.\nErmanno d'Altavilla mor\u00ec nel 1097 durante l'assedio di Antiochia."}
{"id": "581983", "revid": "110157", "url": "https://it.wikipedia.org/wiki?curid=581983", "title": "Ceccano", "text": "Ceccano \u00e8 un comune italiano di abitanti della provincia di Frosinone nel Lazio. Sorge a circa 9\u00a0km dal capoluogo. Per abitanti \u00e8 la quinta citt\u00e0 della provincia.\nGeografia fisica.\nTerritorio.\nCitt\u00e0 nella Media Valle Latina, nel territorio comunale scorrono i fiumi Sacco e Cosa.\nClima.\nClassificazione climatica: zona D, 1775 GR/G\nIl clima di Ceccano \u00e8 quello tipico delle quote pi\u00f9 basse della Valle del Sacco: precisamente di tipo mediterraneo con influenze continentali a causa della sua distanza dal mare rispetto alle zone che godono di un classico clima mediterraneo. Le caratteristiche continentali si riscontrano maggiormente nei valori minimi invernali e nei valori massimi estivi. L'estate infatti \u00e8 calda con temperature massime medie tra i 31 e i 33\u00b0 e minime intorno ai 19-20\u00b0 mentre l'inverno \u00e8 abbastanza freddo con valori minimi che in dicembre e gennaio scendono spesso sottozero in condizioni di soleggiamento e anticicloniche mentre le massime si attestano tra i 9 e i 12\u00b0 mediamente nei mesi pi\u00f9 freddi. Le precipitazioni si concentrano nelle mezze stagioni ma sono generalmente sparse in tutto il corso dell'anno con minimi in Estate. Il mese pi\u00f9 piovoso \u00e8 novembre, quello meno piovoso \u00e8 luglio (dove le precipitazioni sono spesso temporalesche). Generalmente si registrano accumuli pluviometrici annui superiori ai 1000/1200\u00a0mm. Anche l'umidit\u00e0 \u00e8 un fattore protagonista nella zona: sono diffuse le nebbie o le foschie nelle notti invernali e autunnali. La neve fa la sua comparsa saltuariamente in inverno, non \u00e8 un fenomeno puntuale ma si sottolinea la grande nevicata del febbraio 2012 quando caddero oltre 50\u00a0cm di coltre nevosa o le comparse dell'11 febbraio 2013, 17 dicembre 2010, 31 dicembre 2014, 12 febbraio 2010. Ceccano come altre zone della Media Valle Latina gode dell'effetto del cuscinetto freddo in inverno: si tratta della permanenza prolungata nei bassi strati dell'atmosfera di aria fredda (in seguito a ondate di freddo o gelo) che mantiene le temperature costantemente basse a valle anche se nei piani alti c'\u00e8 un rialzo termico, questo accade grazie all'orografia \"a conca\" che ha la zona: la presenza dei Monti Lepini a sud e sud-ovest e dei Monti Ernici verso l'Appennino.\nStoria.\nStoria antica.\nCeccano \u00e8 considerata l'antica \"Fabrateria Vetus\", citt\u00e0 volsca, gi\u00e0 esistente nel 330 a.C., situata lungo le rive del fiume Sacco denominato dai Romani \"Trerus\" o \"Tolerus\". Il collegamento tra Ceccano e l'antica \"Fabrateria\" si fonda su antiche iscrizioni rinvenute tra il Settecento e il'Ottocento nel territorio comunale. Il mutamento del nome, secondo lo storico locale Michelangelo Sindici avvenne nel VII secolo in onore di Petronio Ceccano Console di Campagna, discendente di Tito imperatore e padre di papa Onorio I.\nNel Martirologio Romano del 2001, \"Fabrateria Vetus\" \u00e8 citata in riferimento a San Magno, patrono di Anagni. Questo obbliga a riscrivere la storia del grande santo che, fino ad oggi, si credeva martirizzato a Fondi. La citazione del Martirologio conferma quanto fossero giuste le intuizioni di Michelangelo Sindici il quale aveva, gi\u00e0 nel 1893, scritto di martirologi antichissimi che collegavano San Magno a Ceccano. Resta da chiarire se \"Fabrateria Vetus\" era la sede vescovile, come Sindici supponeva, oppure San Magno si trovava in \"Fabrateria\", quando fu ucciso, per altri motivi.\nPatria di San Silverio I Papa (come scritto da papa Gregorio XVI nella Bolla in cui elevava a Collegiata la Chiesa di S. Giovanni Battista in Ceccano) che nacque nella \"contrada di Campo Troiano\", odierna \"Cantinella\", la citt\u00e0 fu per ordine del Pontefice cinta di mura difensive, in minima parte ancora visibili (cos\u00ec Michelangelo Sindici nell'opera citata, il quale cita numerose fonti antiche e numerosi storici come Pierantonio da Trevi, il Marrocco e l'Aretino).\nStoria medievale.\nConquistata dai Longobardi al tempo di Astolfo intorno al 750, la rocca di Ceccano ebbe, nel Medioevo, una grande importanza strategica in quanto posta ai margini dei possedimenti della Chiesa.\nTra il 900 e il 1450 Ceccano fu dominata da una potente famiglia detta dei Conti de Ceccano di probabile provenienza germanica, imparentata con le pi\u00f9 importanti famiglie della nobilt\u00e0 romana.\nLa contea ceccanese comprendeva i territori di Amaseno, Giuliano di Roma, Prossedi, Pisterzo, Villa Santo Stefano, Carpineto, Patrica, Morolo, Supino, Maenza, Ninfa, Monte Cacume, Monteacuto, fino a raggiungere, per un periodo, Terracina. I conti de Ceccano vantavano possedimenti parziali anche in Frosinone, Ceprano e Alatri.\nNel 915 i ceccanesi ebbero un importantissimo ruolo nella battaglia del Garigliano, quando le truppe alleate del Papa sconfissero i saraceni che minacciavano Roma.\nI conti de Ceccano furono tra i protagonisti delle vicende storiche dell'area meridionale dello Stato pontificio fino alla seconda met\u00e0 del XV secolo, quando la famiglia si estinse e i possedimenti della vecchia contea furono assegnati da papa Alessandro VI al piccolo Rodrigo Borgia e, in seguito, furono feudo della famiglia Colonna.\nGi\u00e0 nel X secolo la contea ceccanese era tenuta in gran conto nella curia. Il conte Amato \u00e8 citato come potente benefattore dell'abbazia di Montecassino e, in seguito, (1099) Gregorio de Ceccano fu uno dei pi\u00f9 potenti cardinali della Chiesa del tempo, mentre il conte Gregorio, omonimo del primo, influente personaggio, scort\u00f2 con i suoi uomini, nel 1104, papa Pasquale II nel suo viaggio nel Sorano.\nNel 1168 i ceccanesi inflissero una dura sconfitta alle truppe papali guidate dall'arcivescovo di Magonza, Corrado, schieratosi con Papa Alessandro III dopo che l'Imperatore Federigo Barbarossa lo aveva sostituito con Cristiano.\nTra gli uomini illustri dei de Ceccano, che nella loro storia vantano importanti personaggi nell'Ordine dei Cavalieri di Malta, oltre a sei cardinali va citato il cardinale Annibaldo, potentissimo personaggio della Chiesa del XIV secolo, che durante la cattivit\u00e0 avignonese fu inviato dal papa a Roma per aprire il Giubileo del 1350.\nGi\u00e0 arcivescovo di Napoli, ottimo diplomatico, spesso il Papa lo invi\u00f2 in missione per dirimere importanti controversie tra i sovrani d'Europa. Fu protagonista di un tentativo di mediazione tra Inghilterra e Francia durante la Guerra dei cent'anni, in un conflitto che sar\u00e0 decisivo per la storia dell'umanit\u00e0. Nonostante le difficolt\u00e0, Annibaldo riusc\u00ec a ottenere una, seppur breve, tregua. Inviato in Ungheria fu mediatore di un accordo tra il sovrano di quel paese e la regina di Napoli. Gli fu inoltre affidato l'incarico di risolvere \"il problema\" Cola di Rienzo.\nPrima di Annibaldo, che ebbe contatti con Francesco Petrarca e con Giotto, al quale commission\u00f2 lavori per la chiesa di S. Maria a Fiume, Ceccano aveva dato i natali ad altri illustri personaggi.\nNon si pu\u00f2 non ricordare il cardinale Stefano, gi\u00e0 abate presso l'Abbazia di Fossanova, camerlengo di papa Innocenzo III, amico di san Domenico di Guzm\u00e1n il quale oper\u00f2 un miracolo in favore di Napoleone de Ceccano, nipote dello stesso cardinale Stefano. Cos\u00ec descrive l'avvenimento il Padre Pierantonio da Trevi:\nTutti gli storici di san Domenico di Guzm\u00e1n citano questo miracolo. Fatto cardinale da papa Innocenzo III nel 1206, Stefano de Ceccano fu tra i fondatori dell'Abbazia di San Galgano, nonch\u00e9 benefattore di quelle di San Domenico a Sora e Terracina ed ebbe importanti riconoscimenti dal Re d'Inghilterra, Giovanni Senza Terra.\nAltri cardinali della famiglia de Ceccano furono importanti nella storia della Chiesa: tra tutti Teobaldo, tra le cui braccia, in Fossanova, mor\u00ec il grande Tommaso d'Aquino, parente dei conti ceccanesi in quanto la sua nipote, Francesca, spos\u00f2 il conte Annibaldo de Ceccano.\n\u00c8 opportuno ricordare la figura del Conte Giovanni che, nominato cavaliere dall'imperatore Enrico, giur\u00f2 fedelt\u00e0 a papa Innocenzo III nel 1200.\nTra le imprese di questo conte, fondatore della chiesa di Santa Maria a Fiume consacrata da suo zio cardinale Giordano, nonch\u00e9 ispiratore della celebre Cronaca di Fossanova, scritta dal suo \"notaio\" Benedetto, c'\u00e8 la lotta contro Ruggero dell'Aquila, conte di Fondi, il quale, il 23 maggio del 1216, invase la Contea ceccanese. Inseguito e raggiunto nei pressi di Castro-Vallecorsa dalle truppe ceccanesi, Dell'Aquila fu sconfitto e dovette rinunciare ai suoi propositi di espansione.\nIl 18 settembre dello stesso anno il Conte Giovanni guid\u00f2 l'assalto alla fortezza di Morolo. L'azione fu decisa per i contrasti esistenti con la famiglia Colonna che aveva appoggiato il Conte Ruggiero. Morolo fu conquistata e bruciata, i membri della famiglia Colonna fatti prigionieri e ben 424 morolensi furono giustiziati.\nUna situazione cos\u00ec cruenta si ebbe soltanto nel 1324 quando il Conte Francesco De Ceccano, in piena cattivit\u00e0 avignonese, conquist\u00f2 Alatri occupandola per ben 35 anni e creando, di fatto, uno stato di guerra contro la Chiesa.\nL'ultimo dei De Ceccano pu\u00f2 essere considerato il cavaliere dell'Ordine di Malta, Stefano, negli archivi vaticani ricordato come \"frater S. Ioannis de Hierusalem\" individuato recentemente come Gran Priore di Roma nei primi anni del XV secolo.\nStoria moderna.\nPassata per eredit\u00e0 femminile durante il XV secolo alla famiglia Caetani, nel 1501 da Alessandro VI fu concessa a Rodrigo Borgia dal quale a seguito della decadenza della sua famiglia nel 1504 pass\u00f2, insieme alla contea di Fondi a Prospero Colonna che la trasmise alla sua famiglia.\nRisale ai primi anni del XVII secolo il primo Statuto Comunale concesso da Marcantonio Colonna, discendente dell'eroe di Lepanto, Conte di Ceccano.\nNell'ottocento il marchese Filippo Berardi acquist\u00f2 i beni dei Colonna e divenne in poco tempo il vero \"padrone\" del paese. Nominato senatore del Regno, fu l'artefice del passaggio della ferrovia nonch\u00e9 promotore di stanziamenti di tipo industriale nel territorio.\nNel XIX secolo Ceccano conferma i suoi stretti legami con la Chiesa grazie al cardinale Giuseppe Berardi, fratello del marchese, e al cardinale Tommaso Pasquale Gizzi, altro grande ceccanese, segretario di Stato di papa Pio IX, protagonista della diplomazia vaticana negli anni del Risorgimento.\nStoria contemporanea.\nDurante il periodo fascista furono realizzate importanti opere pubbliche come l'acquedotto e il campo sportivo e vennero installate alcune fabbriche che daranno impulso all'economia del paese, come la Bombrini Parodi Delfino.\nNel corso della seconda guerra mondiale Ceccano fu pesantemente bombardata dagli angloamericani. Dal 3 novembre 1943 al 31 maggio 1944 il paese sub\u00ec 38 incursioni aeree che ebbero come obiettivo, tra l'altro, la Chiesa di Santa Maria a Fiume, monumento nazionale, e la chiesa di San Pietro, entrambe rase al suolo.\nAnche la medievale Chiesa di San Nicola sub\u00ec danneggiamenti. I bombardamenti risultarono particolarmente feroci visto che ebbero come obiettivi anche la popolazione inerme. Ci furono casi di donne e bambini colpiti con chirurgica precisione.\nOnorificenze.\nIl Comune \u00e8 stato insignito della Medaglia d'argento al merito civile per atti di abnegazione durante il secondo conflitto mondiale. A testimonianza di tali atti, nel 2003, in occasione del sessantesimo anniversario del primo bombardamento subito dalla citt\u00e0 (3 novembre 1943), venne realizzato il documentario \"Ore dieci e quaranta, i testimoni raccontano\", ideato e prodotto dall'Associazione culturale IndieGesta.\nSociet\u00e0.\nTradizione e folclore.\nIl pomeriggio del 20 gennaio la statua del Santo viene traslata nella Collegiata di S. Giovanni Battista dove si canta la S. Messa. La festa \u00e8 stata ripristinata in forma ridotta nel 1982.\nLa sera del Venerd\u00ec Santo alle ore 20.30 inizia la solenne processione che attraversa tutto il centro storico al buio. Indi, uscito dalle mura, scende per le vie principali del centro urbano, prima di rientrare nella Collegiata di S. Giovanni Battista\nLa festa \u00e8 recente: la sera dell'8 maggio si tiene la processione con la statua del Santo nella Chiesa di S. Nicola.\nQuesta antica e famosa festa viene celebrata nel suo Santuario: in particolari occasioni, l'ultima nel 2014 la statua della Vergine viene portata in processione nel centro urbano.\nFesta sentita dal popolo ceccanese \u00e8 celebrata nella Chiesa della Madonna de Loco dove si venera la statua di S. Antonio. In questa occasione l'abate di S. Nicola benedice \"il pane di S. Antonio\".\nFesta patronale: il 23 giugno, di mattina, la Statua viene intronizzata sulla macchina processionale del sec. XIX e riceve l'omaggio delle autorit\u00e0 civili. La sera si canta la S. Messa, poi si tiene la processione. Il giorno dopo, alle ore 11 S. Messa solenne e rito della cresima. La sera concerto in piazza XX luglio: tutti i giorni fiera di merci per le vie principali del paese.\nAlle ore 20.30 il S. Sacramento esce dalla Collegiata di S. Giovanni Battista in processione fino alla Chiesa di S. Nicola, sostando davanti alle principali Chiese del centro.\nLa mattina del 16 agosto, alle ore 7.00 la statua del Santo nella Chiesa posta sulla strada per Frosinone viene traslata nella Collegiata di S. Giovanni Battista dove alle ore 9.00 si tiene la S. Messa solenne: l'ultima domenica di settembre alle ore 16.00 la statua viene riportata nella sua Chiesa. Dal 15 al 17 agosto festeggiamenti civili.\nProcessione per le vie del centro della statua contenuta nella cappella di S. Antonio da Padova in S. Giovanni\nNella chiesetta presso il ponte la sera del 13 dicembre si effettua la processione per le vie del borgo prossime alla Chiesa.\nCultura.\nTeatro.\nCinema-Teatro Antares\nMusica.\nLa citt\u00e0 \u00e8 sede di importanti manifestazioni musicali durante tutto l'anno. Tra le rassegne pi\u00f9 popolari e frequentate da un pubblico proveniente da tutta Italia ci sono state in passato: la prima rassegna di musica rock della provincia di Frosinone, Odori Sotterranei, svoltasi dal 1989 al 2000. In seguito la rassegna ha cambiato organizzatore e nome, chiamandosi nel 2001 IndieGesta Music Festival e dal 2003 L'Imboscata, raccogliendo consensi anche all'estero. Dal 2001 viene organizzata la manifestazione Woman &amp; Blues Festival, dedicata al blues al femminile con artiste di livello internazionale, mentre dal 2004, nel periodo estivo, viene organizzata la rassegna jazzistica indipendente IndieJazz. Dal 2003 al 2009 la citt\u00e0 \u00e8 stata sede del raduno musicale Etnika Rock, manifestazione popolare che ha ospitato artisti come Misfits, OK Go, The Hormonauts, Linea 77.\nIl gruppo punk rock italiano Idol Lips \u00e8 originario di Ceccano.\nEconomia.\nI ceccanesi si sono fatti valere soprattutto nel campo della sartoria, dell'ebanisteria, delle calzature, dei mobili in stile e dell'arte del ferro. Molti sarti hanno lavorato in Francia e in importanti sartorie romane nel sec. XX, alcuni ebanisti hanno lavorato nelle migliori \"botteghe\" di Roma.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 1.278 imprese operanti nel territorio comunale, che rappresentavano il 3,8% del totale provinciale (33.605 imprese attive), hanno occupato 3.474 addetti, il 3,26% del dato provinciale; in media, ogni impresa nel 2015 ha occupato poco meno di tre addetti (2,72).\nInfrastrutture e trasporti.\nFerrovie.\nIl paese ha una stazione ferroviaria posta sulla ferrovia Roma-Cassino-Napoli. Presso i locali della stazione si trova la sede dell'associazione \"Tolerus\", che si occupa di educazione ambientale. Grazie al progetto \"Ecostazione\", realizzato da Rete Ferroviaria Italiana e Tolerus, la stazione ha subito numerosi interventi di ristrutturazione e riqualificazione.\nAmministrazione.\nAltre informazioni amministrative.\nNel 1927 il riordino delle circoscrizioni provinciali (R.D. n. 1 del 2 gennaio 1927) istitu\u00ec la provincia di Frosinone e Ceccano pass\u00f2 dalla provincia di Roma a quella di Frosinone.\nSport.\nMotori.\nOgni anno a luglio si svolge una gara rallystica di importante interesse locale. Il rally di Ceccano nasce nel 1986 sulle orme del vicino rally di Pico. In pochi anni diventa un punto di riferimento fino ad acquisire validit\u00e0 per il Campionato Italiano 2 Litri. Ha rivestito nel 2011 il ruolo di Finale Unica di Coppa Italia vinta dal piemontese Luca Cantamessa. Nel 2012 viene inserito in calendario facente parte alla settima zona dei Challenge Nazionali a coefficiente maggiorato 1,5 e inoltre come riserva ufficiale del TRA (Trofeo Rally Asfalto). Attualmente fa parte del calendario Challenge Nazionali settima zona con coefficiente 1,5. Nell'albo d'oro spiccano nomi di esponenti importanti della scena rallystica nazionale come Renato Travaglia, Pierluigi Deila e Riccardo Errani.\nRugby.\nIl 26 settembre 2006 nasce il Fabraternum Rugby Club che partecipa al campionato di serie C laziale e ha squadre juniores che partecipano ai campionati di categoria giovanili.\nTennis.\n\u00c8 presente un circolo affiliato alla Federazione Italiana Tennis: \"Club Tennis Collina Verde\"."}
{"id": "581985", "revid": "2153076", "url": "https://it.wikipedia.org/wiki?curid=581985", "title": "Laundry Service", "text": "Laundry Service \u00e8 il quinto album in studio della cantante colombiana Shakira, pubblicato il 13 novembre 2001 su etichetta Epic Records.\nL'album risulta essere uno degli album di maggior successo di un'artista femminile, avendo venduto fino ad oggi oltre 20 milioni di copie, e consacr\u00f2 una notevole evoluzione stilistica per l'artista.\nDescrizione.\nIl disco rappresenta la prima pubblicazione della cantante in lingua inglese, grazie al quale si impose nelle classifiche mondiali, vendendo 3,4 milioni di copie vendute negli Stati Uniti d'America e 23 milioni nel resto del mondo.\nMusicalmente l'album spazia dal tango di \"Objection (Tango)\" al gusto mediorientale di \"Eyes Like Yours (Ojos as\u00ed)\", dalle innovazioni liriche di \"Underneath Your Clothes\" alla complessit\u00e0 melodica di \"The One\" per arrivare al pop latino di \"Whenever, Wherever\", il primo singolo in vetta alle classifiche radiofoniche di tutto il mondo.\nL'album \u00e8 stato ripubblicato per il mercato ispanico e latinoamericano col titolo \"Servicio de lavander\u00eda\": contiene le stesse identiche canzoni, ma con un ordine diverso. Poco dopo l'uscita dell'album, fu resa disponibile un'edizione limitata dello stesso, intitolata \"Laundry Service: Limited Edition\", contenente tre tracce bonus (\"Whenever, Wherever Sahara Mix\"; \"Underneath Your Clothes Acoustic Version\"; \"Objection (Tango) Afro-punk version\", nient'altro che la versione del brano presentata nel Tour della Mangusta), ed un DVD contenente l'\"MTV Making the video\" di \"Objection (Tango)\", il video stesso, e un'esibizione dal vivo di \"Objection (Tango) Afro-punk version\"."}
{"id": "581986", "revid": "124116830", "url": "https://it.wikipedia.org/wiki?curid=581986", "title": "Coppa dei Campioni 1975-1976", "text": "La Coppa dei Campioni 1975-1976, ventunesima edizione del torneo calcistico, vede la partecipazione di 32 squadre. Il torneo venne vinto per la terza volta consecutiva dal , che sconfisse in finale il Saint-\u00c9tienne. Grazie a questa vittoria il Bayern potr\u00e0 tenersi la coppa, come gi\u00e0 era stato per l' tre anni prima.\nRisultati.\nSedicesimi di finale.\nDinamo Tirana \nFinale.\nFormazioni:"}
{"id": "581993", "revid": "767487", "url": "https://it.wikipedia.org/wiki?curid=581993", "title": "The Shaping of Middle-earth", "text": "The Shaping of Middle-earth (\"La formazione della Terra di Mezzo\") \u00e8 il titolo del quarto volume della \"The History of Middle-earth\" di J. R. R. Tolkien, edita da suo figlio Christopher, pubblicato in lingua inglese nel 1986 ed inedito in Italia.\nIn questo volume sono descritti e raccolti tutti i testi che costituiscono quella graduale transizione tra le prime concezioni mitologiche dei \"Racconti ritrovati\" e dei \"Racconti incompiuti\" e quelle che entreranno a far parte de \"Il Silmarillion\". Tra questi \u00e8 contenuto un trattato che pu\u00f2 essere considerato una sorta di proto-Silmarillion, chiamato \"Sketch of the Mythology\" (\"Abbozzo della mitologia\").\nTre altre parti molto interessanti sono la \"Ambarkanta\" o \"Shape of the World\" (\"Forma del mondo\"), una raccolta di mappe e diagrammi del mondo descritto da Tolkien, gli \"Annali di Valinor\" e gli \"Annali del Beleriand\", una sorta di cronologia, che parte come schematica, ma gradualmente si trasforma in una vera e propria narrazione.\nContenuti dei libri:\nTutti i testi sono accompagnati da un commento di Christopher Tolkien, come nei precedenti volumi. Sono inoltre presenti delle traduzione incomplete in antico inglese di alcuni brani:"}
{"id": "581997", "revid": "287204", "url": "https://it.wikipedia.org/wiki?curid=581997", "title": "Jim Brandon", "text": "Jim Brandon \u00e8 un personaggio immaginario del fumetto western \"Tex Willer\" edito dalla Sergio Bonelli Editore, ideato da Giovanni Luigi Bonelli e realizzato graficamente da Galep. Nella saga Brandon impersona uno degli amici pi\u00f9 fidati del protagonista Tex. \nBiografia del personaggio.\nJim Brandon \u00e8 inizialmente un semplice sergente delle giubbe rosse canadesi, molto abile con le armi da fuoco e che, grazie alle sue capacit\u00e0, scala rapidamente le gerarchie militari, fino al grado di colonnello. Contatta spesso Tex e compagni per risolvere questioni scottanti in cui viene ad imbattersi per servizio anche se talvolta si trova in difficolt\u00e0 ad accettare le loro maniere spicce, soprattutto a causa del suo essere ligio al dovere. Fin dal suo esordio, diventa comunque grande amico del ranger e protagonista, insieme al connazionale Gros-Jean, di molte storie ambientate nel suo paese.\nApparizioni.\nTex Speciale.\nJim Brandon compare anche sull'albo n. 11 della collana \"Tex Speciale\", fuori dalla regolare collana \"Tutto Tex,\" intitolato \"L'ultima frontiera\", dove Jesus Zane, figlio dell'indiana Cuore D'Anatra e di un trapper bianco che l'aveva violentata, fugge dopo aver assassinato un prete della missione in cui era cresciuto. Arricchitosi grazie al traffico d'armi e di whisky nello Saskatchewan, Zane sta facendo strage di bianchi, tra cui il suo amico d'infanzia Nat e sua moglie Sheewa, una giovane indiana che Zane ha amato, ma che gli prefer\u00ec proprio Nat. Jim Brandon convoca ancora una volta Tex Willer il quale, affiancato dal compare Kit Carson e da Gros-Jean, riesce ad acciuffare ed uccidere Zane.\nMaxi Tex.\nJim Brandon compare anche su una storia nell'albo n. 4 della collana Maxi Tex, intitolata \"Nei territori del Nordovest\", dove il personaggio scompare mentre \u00e8 impegnato nell'inseguimento del misterioso \"divoratore di anime\", chiamato Golden Eye (ovvero Occhio d'oro, per via di una piccola pepita che usa al posto di un occhio che ha perso), che lo ha contattato attraverso un enigmatico messaggio e viene continuamente menzionato dagli indigeni del luogo che lo temono e lo venerano come una sorta di demone. Tex e Carson, chiamati dall'amico Gros-Jean ed aiutati dalla meticcia indiana Dawn, partono alla ricerca di Brandon, accusato ingiustamente di diserzione. Giunti nelle gelide e sconosciute terre del nord, si trovano ad affrontare nuovi pericoli, tra cui gli stessi seguaci di Golden Eye. La storia termina con lo scontro finale fra Brandon e Golden Eye, che si scopre essere Red Duck, un pericoloso bandito, che \u00e8 ucciso a sorpresa da Tex."}
{"id": "582002", "revid": "61798", "url": "https://it.wikipedia.org/wiki?curid=582002", "title": "Berthold Brecht", "text": ""}
{"id": "582003", "revid": "1543377", "url": "https://it.wikipedia.org/wiki?curid=582003", "title": "Rebbachisauridae", "text": "Rebbachisauridae \u00e8 una famiglia estinta di dinosauri sauropodi diplodocoidi, vissuti dal Giurassico superiore al Cretaceo superiore, circa 150-93 milioni di anni fa (Titoniano-Turoniano), e conosciuti da resti fossili piuttosto frammentari dal Sud America, Nord America, Africa ed Europa.\nClassificazione.\nI rebbachisauridi sono dinosauri sauropodi e, come tutti gli appartenenti a questo gruppo di animali, possedevano corpi voluminosi sostenuti da arti colonnari, colli allungati e code ancor pi\u00f9 lunghe. La descrizione appena fatta, per\u00f2, deve tener conto dell'estrema frammentariet\u00e0 dei resti attribuiti alle specie di questa famiglia, conosciuta principalmente per scheletri largamente incompleti rinvenuti in Africa, Sudamerica, Nordamerica e forse Europa. \nLo specialista di sauropodi Jack McIntosh, nel 1990, incluse il primo genere conosciuto, il sauropode gigante nordafricano \"Rebbachisaurus\" all'interno della famiglia Diplodocidae, sottofamiglia Dicraeosaurinae, sulla base di alcune caratteristiche scheletriche. Con la scoperta negli anni successivi di una serie di forme aggiuntive, divenne chiaro che i rebbachisauri costituivano un gruppo distinto di dinosauri, e nel 1997 il paleontologo argentino Jos\u00e9 Bonaparte nomin\u00f2 la famiglia Rebbachisauridae. Whitlock, nel 2011 defin\u00ec due nuove sottofamiglie, Nigersaurinae e Limaysaurinae, all'interno di Rebbachisauridae. \nDi seguito \u00e8 riportato un cladogramma dello studio di Fanti \"et al.\" (2013), che si basa sul precedente studio di Carballido \"et al.\" (2012):\nCladogramma successivo agli studi di Fanti \"et al.\" (2015):\nCaratteristiche.\nNonostante la maggior parte delle autorit\u00e0 del settore sia d'accordo nel ritenerli diplodocoidi, i rebbachisauridi non possiedono le vertebre cervicali biforcute che caratterizzano i diplodocidi e i dicreosauridi (le altre famiglie che compongono il clade) e per di pi\u00f9 mancano i caratteristici \"chevron\" \"doppi\" (da qui il nome diplodocidi). Per queste ragioni i rebbachisauridi sono considerati pi\u00f9 primitivi delle altre due famiglie. Non \u00e8 noto, inoltre, se anche i rebbachisauridi possedessero le particolari \"code a frusta\" degli altri due taxa.\nI rebbachisauridi si distinguono dagli altri sauropodi per le alte vertebre (molto simili a quelle dei dicreosauridi, ma pi\u00f9 primitive) e per la caratteristica dentatura, che presenta un angolo basso, sfaccettature interne e smalto asimmetrico. \nInoltre, almeno alcune forme, come \"Nigersaurus\", possedevano batterie di denti, caso unico tra i sauropodi. Questo adattamento si svilupp\u00f2 tre volte, del tutto indipendentemente, tra i dinosauri: oltre ai rebbachisauri, anche negli adrosauri e nei ceratopsi.\nDistribuzione.\nAl momento, i rebbachisauri sono noti fino all'inizio del Cretaceo superiore; a meno che i nemegtosauridi siano diplodocoidi (anzich\u00e9 titanosauri), i rebbachisauridi rappresentano gli ultimi rappresentanti di questo clade, e vissero contemporaneamente ai sauropodi titanosauri per un certo tempo nel corso del Cretaceo superiore. Comunque, i rebbachisauri non sono noti negli ultimi strati del Cretaceo, a meno che la ben nota mascella attribuita al titanosauro \"Antarctosaurus\" non risulti appartenere a un rebbachisauride sopravvissuto. Grazie alla recente descrizione di \"Limaysaurus\" e \"Cathartesaura\", sembra che i rebbachisauri fossero piuttosto comuni verso l'inizio del Cretaceo superiore in Sudamerica. In Croazia, una vertebra denominata \"Histriasaurus boscarollii\" e rinvenuta in strati del Cretaceo inferiore, potrebbe rappresentare un insolito rebbachisauride spintosi verso i continenti settentrionali. Un altro rebbachisauride, \"Demandasaurus\", \u00e8 stato ritrovato in Spagna: queste due forme europee dimostrano una migrazione dei rebbachisauridi verso l'Europa, attraverso un meccanismo che \u00e8 stato denominato \"arca di No\u00e8\": parte di ci\u00f2 che oggi \u00e8 nota come Italia (la Placca Apuliana) era un frammento di Gondwana che si separ\u00f2 e alla fine collise con l'Europa meridionale, diventando a tutti gli effetti parte del Laurasia."}
{"id": "582004", "revid": "2088974", "url": "https://it.wikipedia.org/wiki?curid=582004", "title": "Ampsicora", "text": "Biografia.\nLe fonti descrivono Ampsicora come il pi\u00f9 ricco tra i proprietari terrieri della Sardegna che in quel periodo appariva divisa in due entit\u00e0: da un lato un'ampia parte della fascia costiera meridionale con la quasi totalit\u00e0 delle aree collinari, inclusa la vasta pianura campidanese, divise in citt\u00e0-Stato alleate di Cartagine; dall'altro le aree interne pi\u00f9 montuose e del nord, ancora gestite direttamente dalle trib\u00f9 nuragiche, che seppur diventate tolleranti nei confronti dei Sardo-punici dopo molte tensioni, erano assai ostili alla conquista romana; del resto, fin dalla tarda et\u00e0 nuragica i Sardi nuragici e i Cartaginesi intrattenevano rapporti assai stretti, essendo legati da antiche relazioni nonch\u00e9 dal comune risentimento verso i Romani.\nIn concomitanza con le vittorie di Annibale, Ampsicora fu animatore, insieme ad Annone di Tharros, della rivolta delle citt\u00e0 costiere della Sardegna contro i romani del 215 a.C. (\"Bellum Sardum\"), riuscendo ad ottenere l'appoggio dei cosiddetti \"Sardi Pelliti\", in particolare delle trib\u00f9 degli Iliensi presso i quali si rec\u00f2 a cercare rinforzi per affrontare i nuovi dominatori. Inoltre i senatori di Cornus, la citt\u00e0 della quale Ampsicora era il magistrato supremo, inviarono degli ambasciatori a Cartagine perch\u00e9 intervenisse in soccorso dei sardi che erano a conoscenza dei fatti accaduti in Italia e che avevano rafforzato la posizione di Annibale sempre pi\u00f9 forte contro Roma. Cartagine invi\u00f2 allora Asdrubale, detto il Calvo, con un'armata di circa diecimila soldati. Tuttavia le navi cartaginesi, giunte ormai in vista di Cornus, furono spinte dai venti verso le Baleari. \nIl console romano Tito Manlio Torquato radun\u00f2 a Cagliari due legioni e si avvi\u00f2 verso Cornus. Manlio sorprese le poche truppe guidate da Josto, figlio di Amsicora, che fu sconfitto, avendo fatto l'errore di affrontare in campo aperto il nemico senza attendere ulteriori rinforzi. Infatti Amsicora si trovava a chiedere rinforzi alle popolazioni dei \"Sardi pelliti\". L'arrivo di Asdrubale il Calvo a Tharros con i rinforzi costrinse Tito Manlio Torquato a ritornare nel sud dell'Isola. Ampsicora e Asdrubale unirono le loro truppe e marciarono anch'essi verso Caralis. Il piano di Amsicora consisteva nel marciare sulla citt\u00e0 in modo tale da tagliare fuori dalla rotta dei rifornimenti le altre citt\u00e0 della costa occidentale cadute in mano romana.\nLa battaglia campale decisiva si svolse nei pressi di Decimomannu, secondo Francesco Cesare Casula, tra i due fiumi della zona, quindi a poche miglia da Cagliari e vide la sconfitta degli insorti, la cattura di Asdrubale e la morte di Josto. Ampsicora si port\u00f2 in salvo, rifugiandosi presso le trib\u00f9 dell'interno. Tuttavia, secondo Livio, addolorato per la morte del figlio Josto e desideroso di non cadere nelle mani dei romani, si tolse la vita \u00abdi notte, perch\u00e9 nessuno gli potesse impedire quel gesto disperato\u00bb.\nLa figura di Ampsicora nella cultura sarda.\nIn virt\u00f9 della vasta produzione letteraria, Ampsicora rimane senz'altro vivo nella cultura sarda come avversario della conquista romana. Mentre il suo nome ricorre spesso nella toponomastica, \u00e8 tuttavia raro trovare in Sardegna monumenti a lui dedicati, eccezion fatta per lo Stadio Amsicora e il quartiere residenziale dal medesimo nome, edificato principalmente negli anni settanta a Cagliari.\nLa vita e il sacrificio di Ampsicora \u00e8 rappresentata anche nel dramma storico in due atti dal titolo \"Ampsicora primo re\", scritto e diretto da Giuseppe Curreli, con musiche originali di Luciano Boris Smocovich, in scena per la prima volta al Teatro Alfieri di Cagliari il 14 novembre 2003.\nIl 2 luglio 2010, in occasione del suo primo palio di Siena, il fantino ozierese Antonio Siri ha assunto il nome \"Amsicora\" in suo onore.\nOrigine del nome.\nSi ritiene che il nome Ampsicora abbia lontane origini berbere, proprie del Nordafrica algerino e tunisino; in quest'area sono infatti presenti toponimi o idronimi accostabili al nome di Ampsicora, come l'antico fiume \"Ampsaga\" (oggi \"Rhummel\" nell'arabo algerino) a confine del territorio occupato dai Numidi Massili presso Cirta. Alcuni linguisti, quali Massimo Pittau, non condividono per\u00f2 tale tesi, reputando piuttosto che l'antroponimo \"Hampsicora\" sia originario della stessa area di provenienza dei Sardi, la regione egeo-anatolica."}
{"id": "582005", "revid": "22356", "url": "https://it.wikipedia.org/wiki?curid=582005", "title": "Rebbachisauridi", "text": ""}
{"id": "582007", "revid": "83160", "url": "https://it.wikipedia.org/wiki?curid=582007", "title": "Ambarakanta", "text": ""}
{"id": "582008", "revid": "1982", "url": "https://it.wikipedia.org/wiki?curid=582008", "title": "II Guerra arabo-israeliana", "text": ""}
{"id": "582009", "revid": "10473", "url": "https://it.wikipedia.org/wiki?curid=582009", "title": "Raffreddatore per latte in massa", "text": ""}
{"id": "582018", "revid": "339392", "url": "https://it.wikipedia.org/wiki?curid=582018", "title": "Hafez al-Assad", "text": ""}
{"id": "582019", "revid": "22356", "url": "https://it.wikipedia.org/wiki?curid=582019", "title": "Shamosaurinae", "text": ""}
{"id": "582021", "revid": "287204", "url": "https://it.wikipedia.org/wiki?curid=582021", "title": "Ankylosaurinae", "text": "Anchilosaurinae \u00e8 una sottofamiglia di dinosauri ankylosauridi vissuti nel Cretaceo inferiore-superiore, circa 105-65 milioni di anni fa (Albiano-Maastrichtiano), in Asia e in Nord America. Molti generi sono inclusi nel \"clade\", come \"Ankylosaurus\", \"Pinacosaurus\", \"Euoplocephalus\" e \"Saichania\".\nCaratteristiche.\nGli ankylosaurinae sono definiti come \"tutti i parenti pi\u00f9 strettamente imparentati parenti ad \"Ankylosaurus\" che a \"Shamosaurus\"\".\nLe caratteristiche diagnostiche degli ankylosaurinae includono la mensola nucale che oscura l'occipite nella vista dorsale e il condilo quadrato che \u00e8 oscurato leggermente dal capo coniugale.\nFilogenesi.\nIl seguente cladogramma si basa sul 50% della regola delle analisi filogenetiche di Arbour &amp; Currie (2015):"}
{"id": "582022", "revid": "125001515", "url": "https://it.wikipedia.org/wiki?curid=582022", "title": "Decurione", "text": "I decurioni (Latino: \"decurio\", plurale \"decuriones\"), nella societ\u00e0 dell'Antica Roma, erano i funzionari che si occupavano di amministrare e governare le colonie ed i municipi per conto del potere centrale. A questa garanzia di autonomia da parte di Roma corrispondeva, da parte dei decurioni, l'impegno ad assolvere gli obblighi delle citt\u00e0 verso l'Urbe: soprattutto obblighi fiscali. Questi funzionari assumevano anche l'onere delle spese che rientravano in quel fenomeno, largamente diffuso soprattutto ai tempi dell'Impero, detto evergetismo.\nIl decurionato designava una carica amministrativa e una carica militare. Il decurione, infatti, era il comandante prima di tutto di una decuria di cavalleria.\nDecurione in ambito militare.\nNell'ambito militare il decurione era l'equivalente del centurione ed era al comando di una decuria (10 cavalieri) di cavalleria dell'esercito romano, assistito da un \"optio\". Tre decurie di cavalieri a loro volta costituivano una \"turma\", mentre 10 \"turmae\" costituivano il contingente di cavalleria legionaria di una legione romana di epoca medio repubblicana. Il primo ufficiale scelto comanda la \"turma\", mentre gli altri due \"decuriones\" hanno la funzione di decadarchi. In assenza del primo, questi viene sostituito nel comando dal secondo.\nLa cavalleria legionaria, abolita all'epoca di Gaio Mario, fu reintrodotta da Augusto. Si trattava per\u00f2 di una forza alquanto ridotta, composta di soli 120 cavalieri, comandati da centurioni, non da decurioni. Sempre sotto Augusto, con la sua riforma dell'esercito e delle truppe ausiliarie, 16 \"turmae\" andarono a costituire un\"'ala\" di cavalleria.\nCon la riforma di Gallieno (met\u00e0 del III secolo d.C., non \u00e8 chiaro se egli abbia aumentato il contingente di cavalleria interno alla legione stessa, portandolo da soli 120 cavalieri a 726, oppure se fu opera dei suoi successori, gli imperatori illirici, come una parte della storiografia moderna sembra sostenere. La nuova unit\u00e0 di cavalleria legionaria risultava divisa tra le dieci coorti legionarie, dove alla prima coorte erano affiancati 132 cavalieri (pari a 4 \"turmae\", ciascuna posta sotto il comando di un \"decurione\"), mentre alle altre nove 66 ciascuna (pari a 2 \"turmae\" per ciascuna delle 9 coorti). In totale si avevano ben 22 \"turmae\" per ogni nuova legione, quindi 22 \"decurioni\". La riprova di tutto ci\u00f2 sembra derivare da un'iscrizione trovata a Baden in Germania, dove su un anello \u00e8 scritto: \"EQ(ues) LEG(ionis) XXI SEXTI T(urmarum?)\"."}
{"id": "582023", "revid": "1234826", "url": "https://it.wikipedia.org/wiki?curid=582023", "title": "TonyTony Chopper", "text": " \u00e8 uno dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate. Nell'edizione italiana dell'anime \u00e8 chiamato Renny Renny Chopper. \u00c8 una renna che ha ingerito il frutto del diavolo Homo Homo, acquisendo cos\u00ec aspetto e comportamenti umani e l'abilit\u00e0 di parlare. Cresciuto come medico sull'isola di Drum, decide di unirsi alla ciurma di Cappello di paglia per espandere i suoi orizzonti e vedere il mondo. Il suo sogno \u00e8 trovare una cura a tutte le malattie.\nCreazione e sviluppo.\nIl suo nome originale \u00e8 un gioco di parole tra , e l'idea che le sue corna siano in grado di tagliare gli alberi (\"to chop\", ovvero \"tagliare con l'ascia\" in inglese). Sin dalle prime bozze il medico di bordo era una renna antropomorfa; tuttavia, rispetto al Chopper attuale, il medico della prima bozza era molto pi\u00f9 alto e rassomigliante a una renna anche in forma ibrida, inoltre fumava e combatteva con una spada. Era prevista anche una versione di Chopper a strisce, simile a una zebra: tale versione somigliava pi\u00f9 alla prima bozza che all'attuale e aveva comportamenti pi\u00f9 adulti. Anche una volta presentato ha subito lievi variazioni anatomiche, in particolare dopo la comparsa nell'anime: il muso nella forma ibrida era leggermente prominente, come quello di una renna normale. In seguito alla trasposizione animata, Oda ha adattato il muso alla voce della doppiatrice Ikue \u014ctani, a detta sua troppo carina per come era stato disegnato originariamente.\nBiografia del personaggio.\nL'infanzia, l'incontro con Rufy e la prima met\u00e0 della Rotta Maggiore.\nChopper \u00e8 una renna, nata sull'isola di Drum, che si \u00e8 nutrita del Frutto del diavolo Homo Homo, che gli consente di assumere forme antropomorfe e gli ha conferito un'intelligenza umana. A causa del suo aspetto veniva evitato sia dal suo branco di renne sia dagli umani, che lo consideravano un mostro. Venne per\u00f2 adottato dal dottor Hillk, un medico dell'isola, che assieme all'amica Kureha lo ha istruito sui rudimenti della medicina; i due erano gli unici medici non ancora assoggettati da Blik Wapol, il crudele sovrano dell'isola. Hillk raccontava inoltre a Chopper storie sui pirati, lodandoli come grandi uomini e indicando i loro Jolly Roger come simbolo di libert\u00e0; il dottore era per\u00f2 malato di un morbo mortale e Chopper gli port\u00f2, come cura, un fungo visto su di un'enciclopedia medica, fraintendendo il simbolo della letalit\u00e0 di esso come uno dei Jolly Roger elogiati dal dottore. Hillk, consapevole che sarebbe morto comunque, mangi\u00f2 il fungo e si diresse al castello di Wapol, facendosi esplodere per protesta; Chopper, affranto per aver scoperto la verit\u00e0, prosegu\u00ec gli studi di medicina con Kureha con l'obiettivo di trovare una cura per tutte le malattie del mondo. \nAnni dopo sull'isola sbarcano Monkey D. Rufy e la sua ciurma, costituita dallo spadaccino Roronoa Zoro, il tiratore Usop, il cuoco Sanji e la navigatrice Nami, quest'ultima colpita da una febbre tropicale: Kureha accetta di curarla al castello di Wapol, fuggito a seguito dell'attacco di Marshall D. Teach all'isola. Wapol tuttavia ritorna e Chopper si allea con Rufy per scacciarlo: dopo la sconfitta del re, la renna acconsente a unirsi alla ciurma del pirata su pressione anche di Kureha. La ciurma si dirige cos\u00ec ad Alabasta per accompagnare Nefertari Bibi, principessa del regno, e scacciare Crocodile, intenzionato a effettuare un colpo di stato, dall'isola: Chopper si trova cos\u00ec ad affrontare i membri della Baroque Works Mr. 4 e Miss Merry Christmas assieme ad Usop, uscendone vincitori. Giunti sull'isola nel cielo la renna affronta il sacerdote di Ener Gedatsu, venendo per\u00f2 messo fuori gioco poi da Ohm. Tornati nel Mare Blu, Chopper viene temporaneamente vinto dalla ciurma di Foxy durante il Davy Black Fight, per poi aiutare Rufy e compagni a salvare Nico Robin, unitasi nel mentre alla ciurma, dall'ammiraglio della marina Aokiji. Giunti a Water Seven Robin viene per\u00f2 rapita dalla CP9 e la ciurma, assieme al cyborg Franky, si dirige a Enies Lobby per salvarla: qui affronta e sconfigge Kumadori ma, avendo portato al limite i suoi poteri, resta incapace di muoversi per il resto degli scontri. A Thriller Bark conosce lo scheletro musicista Brook e incontra Hogback, un medico ritirato che considera come suo idolo: dopo aver scoperto quanto esso fosse caduto in basso diventando un sottoposto di Gekko Moria, lo affronta assieme a Robin, sconfiggendolo. Giunti all'Arcipelago Sabaody la ciurma viene attaccata dall'ammiraglio Kizaru e da Orso Bartholomew, che separa la ciurma spedendo ogni membro su un'isola diversa: Chopper atterra nel Regno degli Uccelli, dove fa terminare la secolare guerra tra gli uccelli giganti dell'isola e gli umani; quindi scopre una grande biblioteca piena di libri di medicina e, ricevuto il messaggio di Rufy sul loro incontro, decide di rimanere sull'isola per accrescere le sue conoscenze e allenarsi.\nIl Nuovo Mondo.\nRiunitasi dopo due anni, la ciurma salpa verso l'isola degli uomini-pesce, dove affrontano e sconfiggono i nuovi pirati uomini-pesce capitanati da Hody Jones. Giunti nel Nuovo Mondo sbarcano a Punk Hazard, dove Rufy stringe un'alleanza con il pirata Trafalgar Law per abbattere l'imperatore Kaido; qui Chopper aiuta dei bambini usati come cavie a fuggire, affidandoli poi alla marina; conoscono inoltre il samurai Kin'emon e Momonosuke, che si uniscono a loro con l'intento di ritrovare i loro compagni. Giunti a Dressrosa, regno governato dal membro della Flotta Donquijote Do Flamingo, Sanji, Nami, Brook e Chopper vengono assaltati dalla nave dell'imperatrice Big Mom, venendo obbligati a separarsi temporaneamente dalla ciurma. I quattro si dirigono a Zo, dove conoscono la trib\u00f9 dei visoni: qui Sanji viene rapito da Capone Bege, membro della ciurma di Big Mom, per costringerlo a sposarsi con Charlotte Pudding, figlia dell'imperatrice, per stipulare un'alleanza tra la famiglia Charlotte e i Vinsmoke.\nChopper, assieme a Rufy, Brook, Nami e ai visoni Pedro e Carrot, si dirige a Tottoland per salvare Sanji: qui si alleano con Capone Bege per far cadere l'imperatrice. Il loro piano per\u00f2 non funziona e sono costretti alla fuga. Arrivati a Wa la ciurma si riunisce e scopre la verit\u00e0 su Kin'emon e sui suoi compagni, venendo a conoscenza della storia di Kozuki Oden, padre di Momonosuke.\nDescrizione.\nAspetto fisico.\nChopper, grazie ai suoi poteri, pu\u00f2 assumere varie forme: quella pi\u00f9 utilizzata \u00e8 la sua forma ibrida, poich\u00e9 \u00e8 in grado di unire l'istinto animale all'intelligenza umana. In questa forma Chopper si presenta come una specie di tanuki con le corna da renna, cosa che genera spesso fraintendimenti e siparietti comici, con la testa sproporzionata al resto del corpo. La sua forma di base \u00e8 quella di una normale renna, mentre quella pienamente mutata somiglia a uno yeti dal pelo marrone. Il corno sinistro di Chopper ha una placca di ferro sulla base, dovuta alla rottura in seguito a un combattimento con altre renne e alla successiva riparazione. L'unica cosa che non varia in tutte le trasformazioni \u00e8 il naso blu. Indossa sempre un cappello a cilindro rosa con una croce bianca nel mezzo donatogli da Hillk. Dopo i due anni di allenamento la sua forma animale \u00e8 lievemente cresciuta, quella ibrida \u00e8 pressoch\u00e9 identica, mentre quella umana \u00e8 diventata pi\u00f9 massiccia; inoltre indossa una cuffia azzurra sul suo cappello.\nPersonalit\u00e0.\nChopper \u00e8 molto curioso, timido, fifone e ingenuo: non \u00e8 raro infatti che creda in qualunque bugia propinatagli da Usop, e che cerchi di seguirlo a ruota in qualunque tentativo di sfuggire a situazioni pericolose o spaventose. Nonostante la paura spesso scende in campo con i suoi compagni, preferendo per\u00f2 la tattica allo scontro diretto. Essendo un medico nutre un profondo rispetto per la vita e non esita a prestare soccorso a chiunque ne abbia bisogno. Cresciuto disprezzato sia dalle renne che dagli umani a causa del suo aspetto, grazie a Hillk e a Kureha decide di diventare una persona forte e un medico capace di curare qualsiasi malattia, unendosi a Rufy e ai suoi compagni per perseguire il suo sogno. Adora lo zucchero filato: questo, unito all'aspetto fisico e al carattere dolce e remissivo gli ha fatto guadagnare il soprannome di .\nTaglia.\nLa prima taglia di Chopper, assegnatagli dopo gli eventi di Enies Lobby, \u00e8 di 50 berry, risultando la pi\u00f9 bassa mai comparsa nel manga: ci\u00f2 \u00e8 dato dal fatto di essere ritenuto la mascotte della ciurma, senza alcun ruolo attivo nei combattimenti. Dopo i fatti di Dressrosa viene portata a 100 berry.\nPoteri.\nChopper ha mangiato il Frutto del diavolo Zoo Zoo : come gi\u00e0 accennato, normalmente ci\u00f2 gli consentirebbe di assumere tre diverse forme, ovvero la sua forma normale da renna detta , una forma ibrida detta e una forma pienamente mutato in essere umano detta , oltre a conferirgli un'intelligenza umana e la capacit\u00e0 di parlare; tuttavia, durante il suo apprendistato con Kureha ha scoperto delle particolari pastiglie, dette Rumble Ball, che gli consentono di ampliare i poteri del suo frutto per un massimo di tre minuti aggiungendo alcune trasformazioni alle tre di base. \nRumble Ball.\nLe sono delle piccole sfere arancioni che Chopper ha scoperto per caso durante il suo apprendistato con Kureha. Inizialmente l'assunzione di una Rumble Ball aumenta il numero di trasformazioni possibili da tre a sette, ciascuna delle quali ha caratteristiche fisiche e potenzialit\u00e0 combattive singolari. Tuttavia, nella prima parte della storia, Chopper pu\u00f2 mangiare solo una Rumble Ball ogni sei ore, pena la perdita di controllo dei suoi poteri: se ne assume due in meno di sei ore non \u00e8 pi\u00f9 in grado di controllare le trasformazioni che si manifestano casualmente, mentre con tre diventa un mostro gigantesco e privo di controllo: tale forma \u00e8 detta ed \u00e8 la pi\u00f9 potente a disposizione di Chopper, essendo dotata di grande forza e resistenza fisica. Durante i due anni di allenamento migliora i propri poteri, riuscendo ad assumere le forme alternative senza le Rumble Ball; inoltre impara a controllare anche il Monster Point, raggiungendolo utilizzando solamente una Rumble Ball ma per un massimo di tre minuti, dopodich\u00e9 torna normale e resta incapace di muoversi per altrettanto tempo.\nApparizioni in altri media.\nBasandosi sul personaggio di Chopper, Oda ha creato per gli omake \"yonkoma\" del \"databook\" \"One Piece Blue: Grand Data File\", in cui ogni personaggio della ciurma di Cappello di paglia appare in situazioni e ruoli differenti dal solito. Chopperman in particolare \u00e8 un supereroe dotato di mantello, che combatte il male affrontando cattivi sovente in foggia di altri membri della ciurma di Rufy. Il personaggio \u00e8 stato accolto con entusiasmo dal pubblico, tanto che ha ricevuto un episodio dedicato nella serie televisiva anime e due manga spin-off.\nL'episodio 336 della serie TV \"One Piece\", andato in onda il 23 dicembre 2007, presenta Chopperman alle prese con Frangashan, un robot dalle fattezze di Franky costruito dal perfido Usodabada per sconfiggere una volta per tutte il supereroe. Il manga \u00e8 stato scritto e illustrato da Hirofumi Takei e serializzato sulla rivista \"Saikyo Jump\" tra il 2010 e il 2011 e poi raccolto in un volume \"tank\u014dbon\". L'edizione italiana \u00e8 stata curata da Star Comics e pubblicata il 2 aprile 2015. Nell'opera Chopper-sensei veste i panni di medico di una scuola elementare e deve affrontare il malvagio Usodabada trasformandosi per la prima volta nel supereroe Chopperman. Un ulteriore manga, intitolato \"Chopperman\" e scritto e illustrato sempre da Hirofumi Takei, \u00e8 stato serializzato su \"Saikyo Jump\" dal 3 dicembre 2010 al 4 gennaio 2014 e in seguito raccolto in cinque volumi \"tank\u014dbon\". L'edizione italiana \u00e8 stata curata da Star Comics e pubblicata tra il 12 dicembre 2015 e il 13 luglio 2016.\nChopper \u00e8 poi il protagonista del nono film del franchise, dal titolo \"One Piece - Il miracolo dei ciliegi in fiore\": il film riprende la saga dell'isola di Drum e l'ingresso di Chopper nella ciurma, ponendola per\u00f2 dopo l'arco narrativo di Enies Lobby.\nAccoglienza.\nNei sondaggi tra i fan della serie in Giappone, Chopper risulta costantemente essere il quarto personaggio pi\u00f9 amato, tranne nell'ultimo dove \u00e8 risultato settimo.\nNella cultura di massa.\nChopper \u00e8 stato ritratto in una statua di bronzo posta nella prefettura di Kumamoto, citt\u00e0 natale dell'autore Eiichiro Oda, come ringraziamento per il suo supporto dopo il terremoto del 2016. La statua appartiene ad una serie raffigurante i membri della ciurma di Cappello di paglia ed \u00e8 stata inaugurata il 7 novembre 2020."}
{"id": "582031", "revid": "119968834", "url": "https://it.wikipedia.org/wiki?curid=582031", "title": "Arrondissement di Brest", "text": "L\"arrondissement\" di Brest \u00e8 un \"arrondissement\" dipartimentale della Francia situato nel dipartimento del Finist\u00e8re, nella regione della Bretagna.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 80 comuni raggruppati in 20 cantoni."}
{"id": "582032", "revid": "110157", "url": "https://it.wikipedia.org/wiki?curid=582032", "title": "Certosa di Vigodarzere", "text": "La Certosa di Vigodarzere \u00e8 un ex monastero certosino edificato a Vigodarzere, in provincia di Padova, nel corso del XVI secolo.\nStoria.\nLa costruzione fu decisa dopo che, nel corso del cosiddetto \"guasto delle mura\" (la distruzione ordinata dalla Repubblica di Venezia di tutti gli edifici che circondavano le mura cinquecentesche di Padova), fu abbattuto il vecchio monastero certosino. Il nuovo monastero fu consacrato nel 1560 e abbandonato nel 1768 a seguito della soppressione decisa dalla Serenissima, dopo vari utilizzi durante le ultime guerre.\nA seguito delle distruzioni causate dalla guerra della Lega di Cambrai, i monaci Certosini di Padova ricostruirono il loro monastero in un'ansa del fiume Brenta, sui terreni che il vescovo aveva donato all'Ordine. A partire dal 1534, fino al 1560, grazie all'opera di due celebri architetti dell'epoca, Andrea Moroni e Andrea da Valle, i lavori vennero portati a termine con grande soddisfazione dei monaci che si insediarono nel nuovo importante edificio fin dall'anno successivo. Anche se la costruzione era imponente e rappresentava un notevole centro di cultura e meditazione, il numero dei monaci presenti non fu mai elevato, tanto che, nel 1768, la Serenissima ne decret\u00f2 la chiusura e ne incamer\u00f2 i beni ad essa collegati. Quando, poco dopo, Antonio Zigno ne entr\u00f2 in possesso, trasform\u00f2 la struttura in casa di campagna e corte contadina, lasciando intatte le celle sul retro ma creando le ali nobiliari e i magazzini agricoli collegati agli alloggi dei mezzadri. Durante le due guerre la Certosa divenne caserma, polveriera e rifugio per gli sfollati che abbandonavano la citt\u00e0 in seguito ai bombardamenti alleati. I conti Passi di Preposulo, un'antica famiglia i cui antenati amministrarono Bergamo e furono sudditi fedeli della Serenissima, ereditarono la propriet\u00e0 dagli Zigno nel '900, senza peraltro trovare le risorse per recuperarne la funzionalit\u00e0 di dimora di campagna o adattarla ad altri usi. Nel frattempo molte parti della struttura stanno cedendo e il complesso \u00e8 in uno stato di totale abbandono, indifeso dai vandali, l'ingresso interdetto ai numerosi visitatori che passeggiano lungo il Brenta in quella zona.\nI dintorni sono protetti dal regolamento del Parco del Brenta e pertanto sono quasi intatti: alberi secolari e suggestivi scorci del fiume rendono gradevoli le passeggiate che portano alla Certosa. L'area si presterebbe \u2013 una volta affrontata l'onerosa ristrutturazione della propriet\u00e0 \u2013 ad ospitare un centro di cultura veneta, con notevoli potenzialit\u00e0 commerciali, vista l'affluenza di visitatori che dimostrano di apprezzare l'unicit\u00e0 del manufatto architettonico e il contesto in cui sorge. I timidi tentativi delle istituzioni locali di trovare una destinazione e i danari necessari per restituire la Certosa ai cittadini, non hanno sortito altro effetto che qualche vago dibattito senza seguito."}
{"id": "582040", "revid": "1318658", "url": "https://it.wikipedia.org/wiki?curid=582040", "title": "Arrondissement di Ch\u00e2teaulin", "text": "L\"arrondissement\" di Ch\u00e2teaulin \u00e8 un \"arrondissement\" dipartimentale della Francia situato nel dipartimento del Finist\u00e8re, nella regione della Bretagna.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 61 comuni raggruppati in 7 cantoni."}
{"id": "582045", "revid": "729019", "url": "https://it.wikipedia.org/wiki?curid=582045", "title": "Gino Birindelli", "text": "Prest\u00f2 servizio nella Regia Marina durante la seconda guerra mondiale venendo decorato con la Medaglia d'oro al valor militare. Fu anche deputato alla Camera e presidente del MSI-DN.\nBiografia.\nFiglio di Ugo, industriale e di Ada Molendi, dopo avere effettuato i primi studi al collegio degli Scolopi di Firenze, nell'ottobre 1925 entra alla Regia Accademia Navale di Livorno, uscendone nel 1930 con il grado di Guardiamarina ed imbarcandosi sull'incrociatore \"Ancona\". Seguirono poi altri imbarchi sulla corazzata \"Andrea Doria\", sui cacciatorpediniere , , \"Monzambano\" e \"Giovanni Nicotera\" e sul sommergibile \"Santorre Santarosa\". Promosso Sottotenente di Vascello nel 1931 e Tenente di Vascello nel 1935. Nel novembre 1936 era secondo del \"Naiade\" (su cui era imbarcato dal 1\u00ba agosto 1934), che partito dalla base di Trapani fu uno dei primi sommergibili italiani a partecipare alla guerra di Spagna.\nNel 1937 consegu\u00ec la Laurea in Ingegneria civile presso l'Universit\u00e0 di Pisa. Ebbe poi l'incarico di comandante in 2^ sui sommergibili e \"Domenico Millelire\", ed, in seguito, il comando del \"Dessi\u00e8\" e del \"Rubino\" e, dall'aprile 1939, fu addetto presso il comando del costituendo 6\u00ba Gruppo Sommergibili di Tobruk, quale comandante in riserva.\nNella seconda guerra mondiale.\nIl 1\u00ba settembre 1939 viene destinato alla Spezia alla Flottiglia MAS per iniziare l'addestramento sui mezzi d'assalto insieme ad altri Sommozzatori e palombari quali Teseo Tesei, Elios Toschi, Emilio Bianchi e Luigi Durand de la Penne. Consegue il brevetto da Sommozzatore n\u00b0 14 e prosegue l'addestramento che veniva svolto a Bocca di Serchio; durante uno di questi addestramenti un respiratore dell'ossigeno gli lesiona un polmone. Ricoverato nell'Ospedale di Massa, dopo essere uscito di sua iniziativa per rientrare subito a Bocca di Serchio, chiese ed ottenne dall'ammiraglio Aimone di Savoia (comandante della Circoscrizione Alto Tirreno), di essere mantenuto in servizio tra gli uomini dei mezzi d'assalto.\nNel suo libro \"Vita di Marinaio\", l'ammiraglio Birindelli descrisse cos\u00ec l'attivit\u00e0 giornaliera del gruppo a Bocca di Serchio: \"\u2026Noi andavamo in mare al mattino assai presto ed alla sera a buio fitto, dedicando il lavoro nelle ore di luce al continuo perfezionamento di ogni strumento e quello notturno all'addestramento alle vere e proprie operazioni belliche, di cui studiavamo le tattiche\u2026 Al Serchio si era creata, in modo vero, profondo e sincero, quella \"banda di fratelli che costituiva un ideale dei giovani allievi dell'Accademia Navale\" ed essere uniti come consanguinei non era retorica, come non lo era il volere dare in ogni possibile modo tutto quello che si poteva ad un'Italia che amavamo sopra ogni cosa. L\u00e0 si cre\u00f2 quello \"spirito del Serchio\" che nessuno di noi ha mai potuto dimenticare\".\nAll'inizio del secondo conflitto mondiale ebbe il comando della V\u00aa Squadriglia MAS per Gruppo Mezzi d'Assalto, con i quali oper\u00f2 poi in guerra. Imbarcato sul sommergibile Iride nell'Agosto 1940, prese parte attivamente alla prima spedizione dei Mezzi d'Assalto contro la base inglese di Alessandria. La data dell'attacco era stata fissata per il 26 agosto, ma il sommergibile, salpato dalla base della Spezia il 22 agosto, venne localizzato alla fonda nel Golfo di Bomba da un ricognitore inglese, ed alcune ore pi\u00f9 tardi venne attaccato e colpito da tre aerosiluranti inglesi. Nell'occasione Birindelli riusc\u00ec a portare in salvo un marinaio di leva dell'equipaggio del sommergibile, intrappolato nel battello in fase di affondamento. Per il suo comportamento Birindelli venne decorato \"sul campo\" con la Medaglia d'argento al valor militare.\nLa M.O.V.M..\nIl successivo 30 ottobre 1940 Birindelli riusc\u00ec a penetrare nella base inglese di Gibilterra nell'ambito dell'operazione \"B.G.2\", tuttavia un guasto al SLC che conduceva lo costrinse ad abortire la missione, Birindelli autoaffond\u00f2 il proprio mezzo ma non riusc\u00ec a sottrarsi alla cattura da parte delle truppe inglesi.\nPer l'azione a Gibilterra venne decorato della Medaglia d'oro al valor militare uno dei pochi ad esserlo mentre era in vita. Viene liberato dalla prigionia alla fine del 1943.\nCon l'armistizio rientr\u00f2 nel Regno del Sud nel dicembre 1943, e venne promosso Capitano di Corvetta con anzianit\u00e0 retroattiva al luglio 1941. Nel 1944 venne promosso Capitano di Fregata, assumendo l'incarico di Sottocapo di Stato Maggiore dell'Ispettorato Generale MAS, e partecipando alla Guerra di liberazione con mezzi di superficie lungo le coste albanesi e jugoslave.\nAl termine delle ostilit\u00e0 venne destinato prima al comando del Battaglione \"San Marco\", poi sulla corazzata Italia con l'incarico di Comandante in 2\u00aa, durante l'internamento ai Laghi amari.\nNel dopoguerra.\nEbbe quindi il comando del Gruppo Operativo Incursori (GOI) del Varignano, della 3\u00aa Squadriglia Corvette e della 3\u00aa Squadriglia Torpediniere. Promosso Capitano di Vascello nel gennaio 1952, frequent\u00f2 l'Istituto di Guerra Marittima a Livorno e quindi, dal luglio 1954 ebbe il comando del COMSUBIN del Varignano e dell'incrociatore \"Montecuccoli\", con il quale, dal 1\u00ba settembre 1956 al 1\u00ba marzo 1957, effettu\u00f2 una crociera di circumnavigazione che lo port\u00f2 a toccare 34 porti di quattro continenti, percorrendo complessivamente 33.170 miglia nautiche.\nFu, inoltre, Capo di Stato Maggiore Aggiunto al Comando in Capo della Squadra Navale. Con la promozione a Contrammiraglio nel dicembre 1959, fu destinato prima al Centro Alti Studi Militari, quindi a rappresentare il Comando delle Forze Alleate del Mediterraneo presso il Comando delle Forze Aeree e Terrestri del Sud Europa, e poi allo Stato Maggiore della Difesa. Nei successivi gradi di Ammiraglio ricopr\u00ec, in successione, i seguenti incarichi: Comandante della 1\u00aa Divisione Navale, Direttore Generale per il Personale della Marina, Comandante in Capo della Squadra Navale.\nComandante di squadra.\nNel febbraio 1970 in qualit\u00e0 di Comandante in Capo della Squadra Navale, in una conferenza stampa a bordo dell'incrociatore \"Garibaldi\" l'ammiraglio Gino Birindelli denunci\u00f2 la crisi in cui versava la Marina Militare e lo stato di profondo malessere morale e materiale in cui si trovava il personale che vi operava.\nIn quella occasione, secondo quanto raccontano i presenti, dopo aver ricevuto con i dovuti onori a bordo del \"Garibaldi\" i parlamentari della Commissione Difesa, li suddivise per le varie unit\u00e0 navali presenti nel porto di Cagliari, impartendo l'ordine ai Comandanti di tenerli prevalentemente nei locali macchine e caldaie. I parlamentari dopo quattro ore di navigazione con mare 2/3 furono riportati sul \"Garibaldi\" per la conferenza stampa di rito. All'arrivo dell'Ammiraglio si inalberarono tutti per il trattamento ricevuto, e di rimando Birindelli rispose che quelle erano le migliori condizioni in cui viveva il personale a bordo delle navi.\nLe dichiarazioni di Birindelli scatenarono reazioni e prese di posizione a tutti i livelli e portarono prima alla pubblicazione di un documento noto come \"Libro Bianco della Marina\", e di l\u00ec a qualche anno alla Legge Navale del 1975, che fu il presupposto di un sostanziale ammodernamento della flotta della Marina Militare.\nFu infine, Comandante navale Nato del Sud Europa (NAVSOUTH) a Malta (da dove venne letteralmente cacciato via dal governo laburista di Dom Mintoff, fresco vincitore delle elezioni nel 1971, e dichiarato come persona non grata: non erano passate neanche 24 ore dalla vittoria laburista) poi a Napoli (ottobre 1970-marzo 1972). Ha lasciato il servizio attivo nel grado di Ammiraglio di Squadra nel dicembre del 1973.\nL'attivit\u00e0 politica.\nL'ammiraglio Birindelli \u00e8 anche stato durante la VI Legislatura Deputato al Parlamento dal 1972 al 1976 eletto nel collegio di Firenze nelle file del Movimento Sociale Italiano - Destra Nazionale; ruppe con il MSI nel giugno 1974, dopo aver ricoperto anche il ruolo di Presidente del partito. Nel giugno 1999, \"Il Foglio\" pubblicher\u00e0 una lettera consegnata da Birindelli a Giorgio Almirante il 25 giugno 1984 in cui l'Ammiraglio afferma, tra l'altro: \"Quello che hai detto alla tv nei miei riguardi non mi ha meravigliato; hai manipolato, in quella come in mille altre circostanze, la verit\u00e0 onde distogliere l'attenzione dei meno accorti dalle tue varie deficienze e/o malefatte. Ci\u00f2 che hai detto si aggiunge alle infinite menzogne di cui \u00e8 fatta la tua vita e il tutto spiega il senso di disgusto che ho sempre provato nell'avvicinarti\".\nNel corso del suo mandato parlamentare \u00e8 stato componente delle commissioni Esteri dal 25 maggio 1972 al 22 luglio 1975, e Difesa dal 22 luglio 1975 al 4 luglio 1976, data del termine del suo mandato.\nNel 1976 \u00e8 uno dei fondatori di Democrazia Nazionale, che non eleggendo parlamentari, si scioglie nel 1979.\nIl suo nome \u00e8 comparso nel 1981 nella lista degli appartenenti alla P2. Della sua esperienza politica e della sua partecipazione alla P2 ha parlato in un'intervista pubblicata su \"La Stampa\" del 20 giugno 2005 dal titolo \u00abIo, gli inglesi e i golpisti italiani\u00bb.\nIl suo nome compare nelle relazioni di maggioranza e di minoranza redatte alla fine dei lavori dalla Commissione parlamentare d'inchiesta sulla Loggia P2.\nConvinto fautore dell'istituto monarchico \u00e8 stato presidente della Consulta dei senatori del Regno. L'ammiraglio Gino Birindelli \u00e8 morto a Roma all'ospedale militare del Celio il 2 agosto 2008, all'et\u00e0 di 97 anni.\nLe esequie.\nI funerali si sono svolti marted\u00ec 5 agosto nella caserma \"Grazioli Lante\" di Roma, e per volere dello stesso Birindelli la cerimonia si \u00e8 svolta \"in forma strettamente laica\". A rendere omaggio alla memoria dello scomparso c'erano, tra gli altri, il Presidente del Senato, Schifani, quello della Camera, Fini, il Ministro della Difesa La Russa, il Sottosegretario alla Difesa Giuseppe Cossiga, il Capo di Stato Maggiore della Marina ammiraglio Paolo La Rosa e Amedeo d'Aosta.\nLa cerimonia si \u00e8 conclusa con le note della banda della Marina che hanno accompagnato il corteo funebre fuori dalla caserma. La bara, avvolta nel Tricolore, \u00e8 stata portata a spalla nel piazzale della caserma da sei incursori del Comsubin, eredi del reparto con cui Birindelli oper\u00f2 in guerra, violando la Base inglese di Gibilterra. Accanto alla bara, su un camion, un siluro a lenta corsa, riproduzione del mezzo con cui Birindelli viol\u00f2 la base di Gibilterra.\n\u00c8 stato realizzato un documentario con una sua intervista registrata nella sua casa di Roma nel 2004, dal titolo \"Lo spirito del Serchio\" per la regia di Claudio Costa. Il documentario \u00e8 uscito nel 2009."}
{"id": "582046", "revid": "1305772", "url": "https://it.wikipedia.org/wiki?curid=582046", "title": "Richard Fortus", "text": "Durante la sua carriera ha collaborato con numerosi artisti per la realizzazione di album e tour dal vivo ed ha militato nella formazioni di gruppi quali Thin Lizzy e The Dead Daisies con i quali ha inciso un album ed un EP. Vanta inoltre la partecipazione a componimenti orchestrali e colonne sonore di film, show televisivi e spot pubblicitari.\nBiografia.\nInizia a studiare musica da bambino proseguendo ininterrottamente fra scuole d'arte ed universit\u00e0, studiando con passione i vari stili: jazz, musica classica, blues e rock. Impara a suonare, oltre alla chitarra, anche il violino, il violoncello, il mandolino e il basso.\nAppassionato di punk rock, indie rock e alternative rock, si concentra maggiormente sulla chitarra e inizia la sua strada affermandosi nella scena del Midwest, formando nel 1984 i The Eyes, band alternative costituita da 4 componenti. La band pubblica indipendentemente un singolo dal titolo \"Freedom in a Cage\". Nel 1990 dopo aver firmato con l'Atlantic Records, la band cambia nome in Pale Divine e successivamente rilascia l'album \"Straight to Goodbye\"(1991).\nI Pale Divine supporta in tour gli Psychedelic Furs, fatto che segner\u00e0 la nascita del rapporto lavorativo tra Richard Fortus e il cantante dei Furs Richard Butler. Nel 1992, Fortus si unisce ai Furs in tour, questa volta come membro effettivo.\nSuccessivamente Fortus forma i Love Spit insieme a Richard e Tim Butler. La band rilascia un album omonimo nel 1994 sotto l'etichetta Imago/RCA Records. \nAlla fine degli anni novanta Fortus inizia una collaborazione con Compositori/ Artisti BT. Con loro registra colonne sonore di film e dischi e inoltre partecipa ad un tour nel 2000. In questo periodo Fortus diventa uno dei musicisti maggiormente ricercati di New York. Diventa inoltre partner nella compagnia Compund, per la quale si occupa della musica per gli spot tv, per gli show a tema, per i trailer dei film, per i videogame, per i film e per molto altro. In questo periodo, Fortus lavora con il fotografo Michael Halsband, si occupa della colonna sonora del film \"Surf Movie\".\nNel 2001 Fortus diventa membro dei Guns N' Roses e inizia un tour con la band, oltre a partecipare alla lavorazione dell'album Chinese Democracy. L'album viene pubblicato nel 2008 e Fortus continua il tour con la band per promuovere il nuovo lavoro.\nNel 2004 Fortus collabora al primo disco solista di Tommy Stinson, suo compagno nei Guns N' Roses, band in cui viene chiamato nel 2002 per sostituire Paul Tobias.\nL'ingresso nei Guns N' Roses non impedisce a Fortus di collaborare con numerosi artisti per la realizzazione di album o per eventuali tour o esibizioni, da Enrique Iglesias a Rihanna passando per i Thin Lizzy fino ad arrivare a collaborazioni con industrie cinematografiche e compagnie teatrali. Fortus ha infatti suonato nel musical Repol! The genetic opera e si \u00e8 occupato delle colonne sonore dei film \"Role Models\", \"Monster\" e \"Fast and Furious\".\nNel 2013 Fortus si unisce ai The Dead Daisies, un supergruppo formato da Jon Stevens (INXS) e David Lowy (Mink).\nLa band apre i concerti degli ZZ Top, degli Aerosmith, degli Alice in Chains, dei Jane's Addiction e di molti altri. Il primo tour da \"headliner\" della band avviene nel febbraio 2014 in Australia ed \u00e8 un successo, portando all'apertura dei concerti dei KISS in America. Inoltre nel 2014 viene rilasciato l'Ep Face I Love, il primo lavoro di Fortus in studio con la band. Nel 2015 la band pubblica il secondo album in studio, \"Revoluci\u00f3n\", che vede Fortus alla chitarra solista.\nA gennaio 2016 Fortus decide di lasciare la band per dedicarsi ad altri progetti tra cui un nuovo album con i Guns N' Roses dopo il rientro di due dei membri originali.\nDi lui, Axl Rose ha detto: \"Fondamentalmente, Richard \u00e8 il tipo che abbiamo sempre cercato\"."}
{"id": "582048", "revid": "1318658", "url": "https://it.wikipedia.org/wiki?curid=582048", "title": "Arrondissement di Morlaix", "text": "L\"arrondissement\" di Morlaix \u00e8 un \"arrondissement\" dipartimentale della Francia situato nel dipartimento del Finist\u00e8re, nella regione della Bretagna.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 60 comuni raggruppati in 10 cantoni."}
{"id": "582051", "revid": "857138", "url": "https://it.wikipedia.org/wiki?curid=582051", "title": "Soccorso Rosso", "text": "Con il nome di Soccorso Rosso si indicano:"}
{"id": "582053", "revid": "1714743", "url": "https://it.wikipedia.org/wiki?curid=582053", "title": "Maria Anna Vittoria di Baviera", "text": "Sfondo.\nFiglia primogenita di Ferdinando Maria, Elettore di Baviera e di sua moglie Enrichetta Adelaide di Savoia. Nonni materni erano Vittorio Amedeo I di Savoia e Cristina di Borbone-Francia. Maria Cristina era secondogenita di Enrico IV di Francia e di Maria de' Medici.\nBiografia.\nNacque a Monaco di Baviera nell'attuale Germania, Maria Anna fu promessa sposa nel 1668 al Delfino, all'et\u00e0 di otto anni ed attentamente istruita. Era in grado di parlare diverse lingue: la lingua madre, il tedesco, il francese, l'italiano ed il latino. Maria Anna era molto legata a sua madre, deceduta nel 1676. Maria Anna crebbe vedendo la costruzione del Castello di Nymphenburg iniziata nel 1664 dopo la nascita del fratello Massimiliano.\nSuo marito era suo secondo cugino. I suoi fratelli includevano Violante di Baviera, futura moglie di Ferdinando de' Medici, cos\u00ec come il futuro Massimiliano II Emanuele, Elettore di Baviera.\nPrima del matrimonio con Luigi, il 28 gennaio 1680 vi fu una cerimonia per procura a Monaco di Baviera. La coppia si incontrer\u00e0 per la prima volta il 7 marzo 1680 a Ch\u00e2lons-sur-Marne. Era la prima Delfina di Francia da quando Maria, Regina di Scozia aveva sposato Francesco II di Francia nel 1558.\nIn seguito al suo matrimonio, acquis\u00ec il rango di suo marito, \"Fils de France\" (Figlio di Francia); ci\u00f2 voleva significare che aveva diritto al trattamento di \"Altezza Reale\" e la forma appellativa di \"Madame la Dauphine\". Dopo il matrimonio, Maria Anna divenne la seconda donna pi\u00f9 importante a corte dopo la suocera, la regina Maria Teresa d'Asburgo.\nMorte.\nMaria Anna mor\u00ec nel 1690. Fu sepolta presso la Basilica di Saint-Denis. \u00c8 un'antenata del principe Henri, Conte di Parigi, pretendente orleanista al trono di Francia, di Juan Carlos I di Spagna, Alberto II del Belgio, del Granduca Enrico di Lussemburgo e di Vittorio Emanuele, Principe di Napoli, un pretendente al trono italiano.\nDiscendenza.\nMaria Anna Vittoria e Luigi ebbero tre figli:"}
{"id": "582055", "revid": "1318658", "url": "https://it.wikipedia.org/wiki?curid=582055", "title": "Arrondissement di Quimper", "text": "L\"arrondissement\" di Quimper \u00e8 un \"arrondissement\" dipartimentale della Francia situato nel dipartimento del Finist\u00e8re, nella regione della Bretagna.\nComposizione.\nL\"arrondissement\" \u00e8 composto da 82 comuni raggruppati in 17 cantoni."}
{"id": "582065", "revid": "37140", "url": "https://it.wikipedia.org/wiki?curid=582065", "title": "Hatake Kakashi", "text": ""}
{"id": "582069", "revid": "729019", "url": "https://it.wikipedia.org/wiki?curid=582069", "title": "Timasio", "text": "Biografia.\nUfficiale di Valente, nominato \"comes\" e \"magister equitum\" da Teodosio I nel 386, dal 388 al 395 ricopr\u00ec la carica di \"magister peditum et equitum\", e fu console nell'anno 389.\nNel 391 partecip\u00f2 alla campagna di Teodosio I contro i barbari in Macedonia. Combatt\u00e9 alla Battaglia del Frigido nel 394. Fu esiliato nell'oasi di Kharga nel deserto libico nel 396 da Arcadio influenzato da Eutropio con l'accusa di aver ambito all'impero."}
{"id": "582070", "revid": "2014155", "url": "https://it.wikipedia.org/wiki?curid=582070", "title": "Coppa dei Campioni 1976-1977", "text": "La Coppa dei Campioni 1976-1977 fu la 22\u00aa edizione della massima competizione europea per club che la UEFA riserva alle squadre vincitrici dei campionati nazionali delle Federazioni ad essa affiliati.\nEsso vide alla partenza 32 squadre, due delle quali provenienti dalla Germania Occidentale, il Bayern Monaco campione uscente e il Borussia M\u00f6nchengladbach campione tedesco in carica.\nPer la prima volta il torneo fu vinto dal , che sconfisse per 3-1 il Borussia M\u00f6nchengladbach nella finale che si tenne allo Stadio Olimpico di Roma.\nBench\u00e9 si fosse trattato solo della seconda vittoria assoluta di una squadra inglese nella Coppa (la prima fu il nel 1968), essa inaugur\u00f2 una striscia vittoriosa di sei edizioni conquistate dalle squadre del suo Paese (altre due delle quali dallo stesso Liverpool, due dal e una dall').\nLimitatamente al Liverpool, fu la prima di cinque finali europee in nove stagioni, con quattro vittorie totali.\nCapocannoniere del torneo fu l'italiano Franco Cucinotta degli svizzeri dello (per la seconda volta alla semifinale della Coppa maggiore) in coabitazione con il tedesco occidentale Gerd M\u00fcller del Bayern Monaco; entrambi i giocatori realizzarono cinque reti.\nRisultati.\nSedicesimi di finale.\nDinamo Tirana "}
{"id": "582071", "revid": "33689", "url": "https://it.wikipedia.org/wiki?curid=582071", "title": "Grande Rivolta Araba", "text": ""}
{"id": "582072", "revid": "339392", "url": "https://it.wikipedia.org/wiki?curid=582072", "title": "Grande Rivolta", "text": ""}
{"id": "582074", "revid": "550776", "url": "https://it.wikipedia.org/wiki?curid=582074", "title": "De origine actibusque Getarum", "text": "I Getica (il nome che lo studioso tedesco Theodor Mommsen assegn\u00f2 al De origine actibusque Getarum) furono scritti dallo storico goto Giordane, forse mentre era tenuto prigioniero a Costantinopoli dall'imperatore Giustiniano I e furono probabilmente pubblicate nel 551. L'intento dichiarato di Giordane \u00e8 quello di \"condensare col mio stile in questo piccolo libro i 12 volumi della storia dei Goti, scritta da Cassiodoro\". Giordane ammette comunque di non aver avuto accesso all'intera opera di Cassiodoro, aggiungendo particolari di sua memoria. Nulla del lavoro \u00e8 scritto con le parole di Cassiodoro ed \u00e8 quindi oggi impossibile discernere ci\u00f2 che davvero proviene da questo autore. I \"Getica\" sono l'unica fonte rimasta sull'origine dei Goti, popolo che per un certo periodo domin\u00f2 l'Europa orientale, prima di essere scacciati dagli Unni. \nStoria.\n\u00c8 lo stesso Giordane a dire di aver interrotto la sua opera sulla \"Storia romana\" per scrivere i \"Getica\". Vista la perdita dell'opera di Cassiodoro, i \"Getica\" sono una delle fonti contemporanee pi\u00f9 importanti per la conoscenza delle migrazioni barbariche dal III secolo in poi, in particolare di quelle di Ostrogoti e Visigoti. Nell'opera si menziona anche la campagna militare condotta in Gallia da Riotamo, \"re dei Britanni\", in cui alcuni studiosi hanno individuato una possibile ispirazione per la figura di re Art\u00f9.\nL'edizione classica di quest'opera \u00e8 quella realizzata nel XIX secolo da Theodor Mommsen (nei \"Monumenta Germaniae Historica\". \"Auctores antiquissimi\". V, II). Il manoscritto meglio conservato era l\"'Heidelberg\", scritto ad Heidelberg (in Germania), forse nell'VIII secolo, che and\u00f2 per\u00f2 distrutto in un incendio scoppiato in casa del Mommsen. Di grande valore sono anche il manoscritto Vaticano Palatino del X secolo e quello Valencieno del IX secolo.\nGiordane visse in zone controllate dai Goti e per questo ebbe una posizione privilegiata per conoscere di prima mano le tradizioni e la storia di questo popolo germanico, anche se Giordane stesso dice di aver utilizzato l'opera di Cassiodoro. \nIl regno degli Ostrogoti in Italia, imposto per la prima volta dalla conquista di Alarico, fu sempre messo sotto pressione dall'Impero Bizantino, deciso a riconquistare i territori italici. Cassiodoro era nato in Italia, a Squillace, nel Bruttium, e fu consigliere e segretario con diversi ruoli sotto vari re goti. Raggiunse l'apice della sua carriera sotto Teodorico, la cui politica mirava a realizzare una pacifica e collaborativa convivenza tra Goti e popoli italici. Fu Teodorico a chiedere a Cassiodoro di scrivere un'opera sui Goti per dimostrare la loro antichit\u00e0, la loro nobilt\u00e0 e la loro esperienza e capacit\u00e0 nel governare. Teodorico mor\u00ec nel 526 e Cassiodoro pass\u00f2 al servizio del nuovo sovrano. L'opera fu forse scritta a Ravenna, capitale del regno goto, tra il 526 e il 533. Giordane dice che utilizz\u00f2 i fatti narrati da Cassiodoro, ma non le sue parole. \nGli eventi, le persone e i popoli menzionati nei \"Getica\" sono spesso pi\u00f9 antichi di secoli rispetto al tempo in cui visse Giordane. Per questo tra gli studiosi si \u00e8 fatto strada, tra gli altri, il dubbio se le figure menzionate siano in realt\u00e0 antiche quanto detto. I pi\u00f9 scettici ritengono che l'opera sia principalmente mitologica e si interrogano addirittura se Giordane sia davvero esistito, o se sia il vero autore. Altri si sono invece concentrati su quanto ci sia o non ci sia di storico e di attendibile nell'opera. Ad esempio, \u00e8 ormai accertata, proprio come ha scritto Giordane, l'origine scandinava dei Goti. \nGiordane cita alcuni autori a lui precedenti. L'elenco di queste fonti, ricostruito dagli studiosi, \u00e8 il seguente:"}
{"id": "582082", "revid": "110157", "url": "https://it.wikipedia.org/wiki?curid=582082", "title": "What the Game's Been Missing!", "text": "What the Game's Been Missing! \u00e8 il secondo album ufficiale del rapper newyorkese Juelz Santana, il sesto se si considerano anche i mixtapes \"Final Destination\", \"Final Destination The Preparation Mixtape\", \"Back Like Cooked Crack\" e \"Back Like Cooked Crack 2 (More Crack)\".\nIl disco, supportato dai singoli \"Mic Check\", \"There It Go (The Whistle Song)\" e \"Oh Yes\" (tutti i singoli sono stati accompagnati da un videoclip), riscontra giudizi positivi della critica.\n\"What The Game's Been Missing!\" esce anche in un'edizione deluxe limitata, la quale contiene CD, un DVD con interviste, video musicali e i \"dietro le quinte\" dei primi due video."}
{"id": "582086", "revid": "396099", "url": "https://it.wikipedia.org/wiki?curid=582086", "title": "Elemento architettonico", "text": "In architettura, un elemento architettonico \u00e8 una delle strutture che contribuiscono a formare un edificio.\nCategorizzazione.\nI vari elementi architettonici possono essere raggruppati e studiati secondo vari criteri.\nSi possono distinguere gli elementi verticali (parete, colonna...) e orizzontali (solai, architravi...).\nUno dei pi\u00f9 citati \u00e8 quello di dividerli in:\nEsistono poi elementi di raccordo (come capitelli, pennacchi, trombe) e elementi puramente decorativi (lesene, cornici).\nGuardando la statica, si hanno strutture spingenti (cio\u00e8 che generano spinte laterali, oltre alla normale forza di compressione del peso, come archi e volte) e non spingenti (architravi e capriate)."}
{"id": "582091", "revid": "438678", "url": "https://it.wikipedia.org/wiki?curid=582091", "title": "Imad Mugniyah", "text": "Fino alla comparsa sulla scena internazionale di Osama Bin Laden, egli era il terrorista pi\u00f9 temuto: chiamato anche \"l'uomo senza volto\", visto che l'ultima sua foto risaliva al 1985, da allora si sottopose per non farsi riconoscere a due operazioni di chirurgia plastica.\nBiografia.\nPrimi anni.\nNacque in una famiglia della piccola borghesia libanese: il padre svolgeva la professione di ortolano. Nel 1976, agli inizi della guerra civile libanese, pare che Mughniyah abbia fatto parte della guardia personale del leader dell'OLP Yasser Arafat, denominata \"Forza 17\", partecipando come cecchino ai combattimenti lungo la \"linea verde\" che divideva i quartieri cristiani e quelli musulmani di Beirut. Per un certo periodo frequent\u00f2 la facolt\u00e0 di Ingegneria dell'American University di Beirut senza, tuttavia, completare gli studi.\nL'attivit\u00e0 terroristica di Imad Mughniyah conobbe un salto di qualit\u00e0 agli inizi degli anni ottanta, in seguito all'invasione israeliana del Libano nel 1982 (operazione \"Pace in Galilea\"), seguita dall'invio di un contingente di pace composto da truppe statunitensi, francesi ed italiane per stabilizzare la situazione nel paese, retto allora dal Presidente filo-occidentale Beshir Gemayel, leader della Falange cristiano-maronita alleata di Israele e poi, dopo il suo assassinio in un attentato dinamitardo il 14 settembre 1982, dal fratello Amin.\n\u00c8 in questo quadro che iniziarono le manovre dell'Iran khomeinista e della Siria di Hafiz El Assad per ottenere la partenza del contingente multinazionale e destabilizzare la situazione politica libanese. Imad Mughniyah, allora membro della milizia Sciita \"Amal\" (da cui in seguito usc\u00ec per entrare a far parte del neonato Hezbollah khomeinista insieme ad Hassan Nasrallah, che ne \u00e8 l'attuale leader), mise a disposizione dei suoi alleati siriani ed iraniani il proprio \"know-how\" ed i propri contatti tra gli sciiti libanesi, stanziati soprattutto nel sud del paese e tra i quali stava montando in quei mesi il malcontento contro l'occupazione israeliana e la supremazia falangista. Molti libanesi sciiti iniziarono a guardare con favore al regime khomeinista di Teheran ed alla sua ideologia fondamentalista e, nel fervore religioso che ne segu\u00ec, sull'esempio dei volontari iraniani che si immolavano in quel periodo sui campi di battaglia della guerra Iran-Iraq, gruppi di combattenti sciiti libanesi cominciarono ad offrirsi come attentatori suicidi.\nAttentati e rapimenti in Libano.\nL'utilizzo di questa nuova arma (il veicolo-bomba guidato da un attentatore suicida) trov\u00f2 impreparati i contingenti militari occidentali che operavano in terra libanese e sort\u00ec effetti devastanti: Mughniyah fu implicato nell'organizzazione di una impressionante serie di attacchi che utilizzarono per la prima volta tale nuovo micidiale strumento. Il 18 aprile 1983 un veicolo imbottito di esplosivo e guidato da un attentatore suicida provoc\u00f2 la distruzione dell'Ambasciata statunitense di Beirut: morirono 63 persone, 17 delle quali americane. La carneficina principale, tuttavia, si verific\u00f2 il 23 ottobre 1983, quando due camion bomba guidati da attentatori suicidi colpirono contemporaneamente le caserme dei marines statunitensi e del contingente francese: rimasero uccisi 241 soldati USA e 58 francesi.\nIl 4 novembre del 1983 tocc\u00f2 alla sede del comando israeliano a Tiro, nel Libano meridionale: persero la vita 29 soldati israeliani e 10 prigionieri libanesi. In seguito a questa serie di attentati devastanti ed al deterioramento della situazione sul campo, Francia e USA, seguiti dall'Italia, decisero di ritirare i loro contingenti lasciando il paese nel caos e nella guerra civile.\nIl 20 settembre 1984 un ulteriore attentato esplosivo da lui escogitato colp\u00ec la sede dell'ambasciata USA a Beirut Est, causando altre 16 vittime.\nNegli anni seguenti Mughniyah organizz\u00f2 una serie di sequestri di occidentali, sia civili sia militari, in Libano, tra i quali particolarmente salienti furono quelli del colonnello dell'esercito degli Stati Uniti William Francis Buckley, capo stazione della CIA a Beirut, rapito dall'Hezbollah il 16 marzo 1984 e morto l'anno dopo nelle mani dei suoi sequestratori, del corrispondente dell'Associated Press a Beirut Terry Anderson, sequestrato il 16 marzo 1985 e liberato il 4 dicembre 1991, dell'inviato della Chiesa Anglicana Terry Waite, rapito il 20 gennaio 1987 mentre cercava di negoziare la liberazione di alcuni ostaggi e liberato il 17 novembre 1991 e del colonnello USA William R. Higgins, capo del Team di osservatori dell'ONU nel Libano meridionale, rapito il 17 febbraio 1988, torturato ed infine ucciso pare nel luglio 1990.\nIl coinvolgimento di Mughniyah pare accertato anche per quanto riguarda il dirottamento del volo TWA 847 il 14 giugno 1985, nel corso del quale venne assassinato dai dirottatori il sommozzatore della marina USA Robert Stethem.\nLa collaborazione con l'Iran.\nNel corso degli anni novanta Imad Mughniyah collabor\u00f2 intensamente con l'intelligence iraniana, organizzando gli attentati dinamitardi che il 17 marzo 1992 ed il 18 luglio 1994 distrussero rispettivamente l'ambasciata israeliana (29 morti) ed un centro culturale ebraico (84 morti) a Buenos Aires: la giustizia argentina lo ha formalmente messo in stato d'accusa per tali azioni terroristiche unitamente a membri dell'intelligence e del governo iraniano.\nPare ci sia stata la sua mano anche dietro l'attentato che, il 25 giugno 1996, colp\u00ec un complesso di alloggi utilizzato dalle truppe USA a Khobar in Arabia Saudita, causando la morte di 19 militari. Dalla fine degli anni novanta pare che Mughniyah si occupasse della supervisione delle attivit\u00e0 operative dell'Hezbollah nel sud Libano e, in tale veste, pare abbia coordinato, tra l'altro, la cattura di tre soldati israeliani nel 2000, il rapimento dell'imprenditore israeliano Elhannan Tenenbaum, sequestrato a Dubai il 16 ottobre 2000 e liberato dopo uno scambio di prigionieri nel gennaio 2004 e, infine, l'uccisione di otto soldati israeliani ed il rapimento di altri due lungo il confine israelo-libanese il 12 luglio 2006, fatto che scaten\u00f2 la susseguente invasione del Libano del sud da parte delle truppe dello stato ebraico. Nel corso degli anni USA ed Israele hanno tentato varie volte di catturare o di uccidere Imad Mughniyah: in particolare, nel 1994 una bomba forse a lui destinata caus\u00f2 la morte del fratello Fuad e di altri militanti sciiti a Beirut.\nDal 10 ottobre 2001 il suo nome figurava nella lista dei 22 terroristi pi\u00f9 ricercati del mondo dell'FBI americana e sul suo capo era stata posta una taglia di 5 milioni di dollari. L'intelligence israeliana lo considerava, in un rapporto del 2002, persino pi\u00f9 pericoloso dello stesso sceicco saudita. L'ex agente CIA Robert Baer, autore di vari trattati sul terrorismo mediorientale, lo considerava il pi\u00f9 pericoloso avversario con cui i servizi segreti USA si fossero mai dovuti confrontare.\nImad Mughniyah \u00e8 rimasto ucciso il 12 febbraio del 2008 in un'esplosione verificatasi alle 11:00 circa ora locale a Damasco, in Siria, nel quartiere di Kfar Suseh: al momento della detonazione il leader sciita si era appena seduto al posto guida del suo fuoristrada. La dinamica dell'attentato \u00e8 a tutt'oggi incerta in quanto le autorit\u00e0 siriane, in seguito alle investigazioni condotte sul posto dopo l'esplosione, sostennero la tesi di un'autobomba parcheggiata nei pressi dell'auto di Mughniyah mentre altre fonti, all'epoca del fatto, parlarono di una carica piazzata all'interno della sua stessa vettura. L'Iran e l'Hezbollah libanese hanno condannato l'attentato accusando i servizi segreti israeliani di esserne stati gli esecutori. Lo stato ebraico ha smentito la propria responsabilit\u00e0 nell'attacco. Il governo degli Stati Uniti ha pubblicamente approvato la sua eliminazione nella persona del portavoce del Dipartimento di Stato Sean McCormack, il quale ha dichiarato: \"Senza di lui il mondo \u00e8 un posto migliore\" e \"in un modo o nell'altro, \u00e8 stato assicurato alla giustizia\"."}
{"id": "582103", "revid": "71155", "url": "https://it.wikipedia.org/wiki?curid=582103", "title": "Alessandro Bartezzaghi", "text": "Biografia.\nEnigmista italiano, figlio del grande cruciverbista Piero e fratello di Stefano, linguista ed esperto di giochi. Milanese, nato nel 1959, lavora presso la Settimana Enigmistica dal 1982, dove ha ricoperto ruoli redazionali ed editoriali. Settimanalmente propone un classico gioco di \"parole crociate\" e rompicapi dedicati ai solutori pi\u00f9 o meno esperti. Da gennaio 2012 \u00e8 condirettore de La Settimana Enigmistica."}
{"id": "582105", "revid": "123856040", "url": "https://it.wikipedia.org/wiki?curid=582105", "title": "Wyclef Jean", "text": "Artista reggae, produttore e membro del trio hip-hop The Fugees, ha collaborato nel 2006 alla pubblicazione di \"Hips Don't Lie\" con la cantante colombiana Shakira. Celebre anche la sua collaborazione con Bono degli U2 nel 1999 per la realizzazione del brano \"New Day\".\nBiografia e carriera.\nI Fugees firmarono un contratto con la Ruffhouse Records che pubblic\u00f2 il loro album di debutto \"Blunted on Reality\", che non ebbe grande successo. Il secondo album del gruppo \"The Score\" invece fu un enorme successo internazionale. Ci\u00f2 nonostante nel 1997 Wyclef Jean annunci\u00f2 di voler proseguire la propria carriera musicale come solista e nello stesso anno pubblic\u00f2 il suo primo lavoro \"Wyclef Jean Presents the Carnival Featuring the Refugee All-Stars\". Nell'album figuravano i featuring anche dei suoi ex compagni Lauryn Hill e Pras Michel, oltre che altri rinomati artisti. L'album ebbe un buon successo commerciale.\nNel 1999 incide un disco singolo a cui partecipa Bono Vox, \"New Day\" che ottiene una ottima accoglienza in tutto il mondo. Durante il concerto Woodstock 1999, Jean rese omaggio a Jimi Hendrix (che aveva partecipato a Woodstock 1969) dando fuoco alla propria chitarra dopo aver cantato \"The Star Spangled Banner\", ma ustionandosi le dita.\nNel 2000 viene pubblicato il secondo album di Jean \"\". Questa volta collaborano all'album il wrestler The Rock (nella canzone \"It Doesn't Matter\",tratta proprio da una delle catchprase di Rock) Youssou N'Dour, Earth, Wind &amp; Fire, Kenny Rogers, e Mary J. Blige, fra gli altri. Il singolo \"911\" in duetto con Mary J. Blige viene nominato come miglior canzone hip hop agli MTV Europe Music Award nel 2000.\nIl terzo album di Wyclef Jean, \"Masquerade\", viene pubblicato nel 2002, anno in cui il musicista compone la colonna sonora (e figura come attore) nel film \"Shottas\", mentre nel 2003 segue a ruota il suo quarto lavoro \"The Preacher's Son\", ideale seguito di \"The Carival\".\nNel 2004, Jean pubblica il suo quinto album intitolato \"\". Nell'album la maggior parte dei brani sono cantati in francese di Haiti. Nell'album \u00e8 presente una cover di \"Fortunate Son\" dei Creedence Clearwater Revival, utilizzata nella colonna sonora del film \"The Manchurian Candidate\", e l'inedito \"Million Voices\", scelta invece per il film \"Hotel Rwanda\".\nJean scrive e produce anche i brani della colonna sonora del documentario del 2003 \"The Agronomist\" di Jonathan Demme, sull'attivista haitiano Jean Dominique. Inoltre insieme a Jerry 'Wonder' Duplessis, Jean lavora anche sulla colonna sonora del documentario \"Ghosts of Cit\u00e9 Soleil\", nel quale oltretutto compare in una scena in cui parla al telefono con un aspirante rapper, Winston \"2Pac\" Jean.\nFra il 2004 e il 2006 i media parlano di\nuna possibile riunione dei Fugees. La notizia per\u00f2 viene smentita da Pras, che afferma che sia per lui che per Wyclef Jean la cosa sarebbe attuabile, ma Lauryn Hill \u00e8 ormai troppo proiettata nella sua carriera da solista. Wyclef Jean ha annunciato l'uscita di un nuovo album previsto per il settembre 2007, ma fino ad ora \u00e8 stato pubblicato soltanto un nuovo singolo, intitolato \"Sweetest Girl (Dollar Bill)\", che figura la partecipazione di Lil' Wayne, Niia ed Akon.\nNel 2006 ha collaborato con Shakira nella registrazione del brano \"Hips Don't Lie\" che si \u00e8 rivelato essere uno dei dischi di maggior successo nella storia della musica. Nel 2007 partecipa al nuovo album di Eros Ramazzotti per il quale incide una nuova versione di \"L'L'aurora\", celeberrima canzone del cantautore romano. Il 22 gennaio 2010 ha concluso la manifestazione benefica a favore dei terremotati dell'isola caraibica, interpretando un medley musicale sulla base di \"Rivers of Babylon\" e \"Y\u00e9le\".\nIl 5 agosto 2010 dichiara di volersi candidare alla presidenza di Haiti. Tuttavia diverse personalit\u00e0 tra i quali l'attore Sean Penn e l'ex compagno nei Fugees Pras non gli hanno risparmiato critiche. Il primo infatti ha detto di non aver mai visto da quelle parti Jean, mentre, Pras invece giustifica la sua contrariet\u00e0 poich\u00e9 \"non ha un piano per gli sfollati\". Il 21 agosto si apprende che il suo nome non compare nella lista dei candidati, resa nota dalla Commissione elettorale haitiana, e pertanto non potr\u00e0 presentarsi alle elezioni presidenziali di Haiti.\nIl 19 marzo 2011 viene ferito alla mano da un colpo di pistola durante un comizio politico che stava tenendo a Port-au-Prince. Nel 2013 incide insieme a David Correy e ai Tokio Hotel la canzone\" I am\" in supporto della causa anti bullismo. Il 17 novembre 2014 pubblica \"Divine Sorrow\", in collaborazione con Avicii; questa canzone \u00e8 anche una partnership con Coca-Cola e (RED) per finanziare la ricerca contro l'AIDS.\nVita privata.\nDal 1994 Jean \u00e8 sposato con la stilista Marie Claudinette Pierre-Jean, con la quale nel marzo 2005 ha adottato la piccola Angelina Claudinelle."}
{"id": "582106", "revid": "20654", "url": "https://it.wikipedia.org/wiki?curid=582106", "title": "Chiesa cattolica cinese", "text": ""}
{"id": "582109", "revid": "436907", "url": "https://it.wikipedia.org/wiki?curid=582109", "title": "Lou Marini", "text": "Suona il sax soprano, alto, e tenore, il flauto, l'ottavino, il flauto contralto, il clarinetto e le percussioni. Lavora anche come arrangiatore e compositore.\nIl nonno Candido emigr\u00f2 nel 1904 da Darzo (TN) e si stabil\u00ec ad Alliance (Ohio). Dal matrimonio con Silvia Schivalocchi nel 1916 nacquero tre figli, tra cui nel 1921 Louis padre, gi\u00e0 maestro della banda della marina militare statunitense.\nA dieci anni, Lou prese lezioni di clarinetto dal padre e da Frank Corbi, quindi studi\u00f2 jazz a Dallas (Texas). Nel 1971 si trasfer\u00ec a New York.\nFu membro della band dello spettacolo televisivo Saturday Night Live dal 1975 al 1983 e recit\u00f2 s\u00e9 stesso nei film \"The Blues Brothers\" e \"\". Deve la celebrit\u00e0 a queste ed altre apparizioni televisive e cinematografiche, mentre in precedenza fu membro del gruppo Blood, Sweat &amp; Tears. Tra le sue prestigiose collaborazioni figurano Frank Zappa, Dionne Warwick, Aretha Franklin, James Taylor (1995), Stevie Wonder, Ivana Spagna, Diana Ross, Eric Clapton, Bill Evans, Gerry Mulligan, gli Aerosmith, i Rolling Stones e Peter Tosh.\nHa dichiarato di essere molto legato all'Italia, in particolare alle terre dei suoi nonni ed alla sua Alfa Romeo spider.\nNel giugno 2010 \u00e8 stato nominato direttore artistico del primo Brianza Blues Festival presso la Villa Reale di Monza."}
{"id": "582110", "revid": "1305772", "url": "https://it.wikipedia.org/wiki?curid=582110", "title": "Silvano Arieti", "text": "Biografia.\nIl nome Arieti \u00e8 una variante di da Rieti/Rieti/Rietti, un'antica famiglia italiana di religione ebraica.\nSilvano Arieti \u00e8 particolarmente noto per essere stato uno dei pi\u00f9 importanti studiosi della schizofrenia di tutto il XX secolo.\nDopo la laurea in medicina lascia l'Italia a causa delle famigerate leggi antigiudaiche trovando rifugio negli Stati Uniti dove completa la propria formazione in psichiatria, neurologia, psicologia e psicoanalisi. Allievo di Frieda Fromm-Reichmann, s'inserisce nella corrente culturalista della psicoanalisi e della psichiatria psicodinamica.\nLa sua ricerca si apre in molteplici direzioni, sia dando pari dignit\u00e0 al \"mondo interno\" cos\u00ec come appare dal punto di vista psicoanalitico, sia ponendo attenzione al punto di vista delle neuroscienze, ovvero al funzionamento organico cerebrale.\nI suoi contributi clinici e scientifici si sono focalizzati soprattutto sulle psicosi schizofreniche, di cui ha proposto un inquadramento psicologico di grande rilevanza. Nell'ultima fase della sua vita si dedic\u00f2 allo studio del processo creativo.\nArieti \u00e8 un riferimento imprescindibile nella storia della psichiatria, tanto pi\u00f9 che la sua opera \u00e8 cos\u00ec ricca di spunti di elaborazione da costituire a tutt'oggi un utile strumento nell'affrontare sia la complessit\u00e0 delle esperienze cliniche che il continuo evolversi di una teoria della psiche.\nHa di fatto contribuito in modo determinante al rinnovamento della psichiatria e della psicoterapia statunitensi ed italiane a partire dai primi anni sessanta, anni in cui le sue opere furono rese disponibili anche in italiano, potendo cos\u00ec estendere un positivo influsso su almeno due generazioni di psichiatri.\nPer gli altissimi meriti scientifici il 18 ottobre 2001 il Comune di Pisa gli ha intitolato \"Largo Silvano Arieti\" a Pisa nel quartiere di Porta a Lucca ed \u00e8 stata apposta una lapide commemorativa sulla casa natale a Pisa, in via S. Andrea.\nAltre pubblicazioni.\nScrisse negli Stati Uniti, nel 1979, \"The Parnas: a scene from the Holocaust\". Il romanzo, tradotto e pubblicato in Italia l'anno successivo, \u00e8 ispirato alla vera storia di Giuseppe Pardo Roques, personaggio di rilievo della comunit\u00e0 giudaica di Pisa, dirimpettaio e amico di famiglia degli Arieti. Pardo Roques fu barbaramente ucciso nella sua casa di via Sant'Andrea, assieme ad altre 11 persone, ad opera di soldati tedeschi mai identificati, il 1\u00ba agosto 1944. Arieti non fu testimone diretto dei fatti, perch\u00e9 all'epoca si trovava gi\u00e0 oltre Oceano. Ma nell'introduzione al romanzo collega anche a questa amicizia la sua decisione di optare per la psichiatria, dato che Pardo Roques era probabilmente affetto da una singolare fobia per cani e gatti, invalidante al punto di impedirgli a volte di uscire di casa."}
{"id": "582120", "revid": "1305772", "url": "https://it.wikipedia.org/wiki?curid=582120", "title": "Bill Cosby", "text": "\u00c8 stato anche scrittore e regista televisivo. \u00c8 noto soprattutto per la serie tv \"I Robinson\", da lui prodotta e ideata. In essa Cosby interpreta il ruolo del dott. Cliff Robinson per ben otto stagioni, dal 1984 al 1992. La serie risult\u00f2 essere la pi\u00f9 seguita in America per cinque stagioni consecutive nel periodo 1985-89. Tra gli anni ottanta e novanta \u00e8 stato il personaggio del piccolo schermo pi\u00f9 pagato degli Stati Uniti. Nel 1976 ha conseguito un dottorato in Educazione presso l'Universit\u00e0 del Massachusetts, mentre nel 2002, lo scrittore Molefi Kete Asante lo ha incluso nel suo libro \"The 100 Greatest African Americans\". Nel 1966 diventa il primo attore afroamericano a vincere il Premio Emmy in una categoria recitativa, ottenendolo come migliore attore protagonista in una serie drammatica per \"Le spie\", grazie al quale ne vincer\u00e0 in totale tre.\nA partire dagli anni duemila, Cosby \u00e8 stato accusato da pi\u00f9 di 70 donne di stupro e abusi sessuali, reati che ebbero luogo a partire dalla met\u00e0 degli anni sessanta. Molte delle dichiaratesi vittime affermarono di essere state violentate dall'attore dopo essere state da lui narcotizzate con delle droghe. Nel 2018 \u00e8 stato condannato per stupro, con una pena che va dai 3 ai 10 anni di detenzione in carcere. Nel 2021 la condanna \u00e8 stata annullata a causa di vizi giudiziari ed \u00e8 tornato in libert\u00e0.\nBiografia.\nBill Cosby nacque e crebbe a Filadelfia, in Pennsylvania. Uno dei quattro figli nati dalla coppia formata da Anna Pearl (Hite), cameriera, e William Henry Cosby Sr., marinaio della Marina Militare statunitense. Durante la maggior parte della sua prima infanzia, il padre di Cosby fu lontano da casa essendo in servizio in Marina e combattendo nella seconda guerra mondiale. Sebbene fosse il capitano della squadra di baseball della Mary Channing Wister Public School di Filadelfia, e anche il rappresentante di classe, sia gli insegnanti che i suoi compagni di scuola notarono la sua maggiore propensione allo scherzo e alle buffonate piuttosto che allo studio.\nAlla Fitz Simmons Junior High School, Cosby inizi\u00f2 a recitare nelle recite scolastiche continuando comunque a praticare sport, sua grande passione. Si trasfer\u00ec poi alla Central High School di Filadelfia, ma il suo progetto di portare avanti gli studi giocando contemporaneamente a football, basket, baseball, e recitando nel tempo libero, si rivel\u00f2 irrealizzabile. In aggiunta, Cosby lavorava in un supermarket, prima e dopo la scuola, per aiutare economicamente la famiglia. Trasferitosi alla Germantown High School, venne per\u00f2 bocciato alla fine dell'anno. Bill Cosby abbandon\u00f2 quindi gli studi dopo aver conseguito solo l'equivalente della licenza media (anche se riprender\u00e0 poi gli studi in seguito laureandosi negli anni settanta presso l'Universit\u00e0 del Massachusetts) per entrare in Marina, dove venne impiegato in qualit\u00e0 di infermiere ed oper\u00f2 come assistente alla riabilitazione fisica di alcuni reduci della Guerra di Corea.\nCarriera come cabarettista.\nDopo aver ottenuto il diploma per corrispondenza, nel 1961 ottenne una borsa di studio per l'atletica leggera alla Temple University. Inizi\u00f2 a frequentare il corso di laurea in Educazione fisica, ma nello stesso anno, lavorando da barista in alcuni club, si accorse di ottenere mance pi\u00f9 elevate facendo ridere i clienti. Cos\u00ec, alcuni amici lo convinsero a esibirsi come cabarettista, e abbandon\u00f2 nuovamente gli studi. Nella veste di comico ottenne un grande successo, tanto che gli fu chiesto di partecipare a programmi di successo come l\"'Ed Sullivan Show\". A New York si esibisce al Gaslight Cafe a partire dal 1962. Effettua serate in giro per il Paese esibendosi con successo a Chicago, Las Vegas, San Francisco, Washington, e in molte altre citt\u00e0. Riceve esposizione a livello nazionale grazie all'apparizione nel corso dello show NBC \"The Tonight Show\" nell'estate del 1963, che gli frutta un contratto discografico con la Warner Bros. Records, che nel 1964 pubblica il suo disco comico parlato di debutto \"Bill Cosby Is a Very Funny Fellow... Right!\", primo di una lunga serie.\nMentre la comicit\u00e0 dell'epoca di molti suoi colleghi sfruttava la maggior libert\u00e0 che iniziava a circolare nei primi anni sessanta per esporre argomenti controversi e scottanti, Cosby divenne famoso per i suoi racconti umoristici autobiografici inerenti l'infanzia. Molti americani restarono sorpresi dalla mancanza di qualsiasi riferimento alla questione razziale dei diritti civili nelle storie di Cosby. Con l'accrescersi della fama, Cosby fu costretto a difendere il suo punto di vista apparentemente \"apolitico\" in numerose occasioni; come disse in seguito: \u00abUn bianco ascolta le mie storie, ride e pensa: \"Si, \u00e8 proprio come la vedo anch'io\". Okay. Lui \u00e8 bianco. Io sono nero. Ed entrambi vediamo le cose allo stesso modo. Questo deve significare che \"siamo uguali\". Giusto? Quindi penso di fare qualcosa di buono, alla mia maniera, per una migliore relazione fra bianchi e neri\u00bb.\nCarriera d'attore.\n\"Le spie\".\nNegli anni sessanta insieme a Robert Culp ha interpretato la serie \"Le spie\". Cosby divenne il primo coprotagonista afroamericano a recitare in una serie televisiva drammatica. Inizialmente Cosby e la direzione NBC furono avvertiti che qualche consociato avrebbe potuto essere contrario alla serie strutturata in quel modo. All'inizio del 1965 quattro canali televisivi rifiutarono lo show per la troppa promiscuit\u00e0 razziale insita in esso. Nonostante tutto, lo show ebbe grande successo grazie alla particolare alchimia tra i due protagonisti, diventando uno dei migliori successi della stagione. Con \"Le spie\", Cosby vinse quattro Emmy Awards consecutivi come \"miglior attore protagonista in una serie drammatica\".\nDurante lo svolgimento della serie, Cosby continu\u00f2 ad esibirsi come cabarettista e registr\u00f2 una mezza dozzina di album parlati per la Warner Bros. Inizi\u00f2 anche a cimentarsi come cantante, incidendo il disco \"Silver Throat: Bill Cosby Sings in 1967\", che gli frutt\u00f2 il singolo di successo \"Li'l Ole Man\". L'artista avrebbe continuato a pubblicare svariati dischi nei primi anni settanta, sebbene in prevalenza rimasero dischi comici parlati piuttosto che LP musicali canonici. Nel giugno 1968 \"Billboard\" riport\u00f2 la notizia di come Cosby avesse rifiutato un rinnovo contrattuale di cinque anni da 3,5 milioni di dollari offertogli dalla Warner, per fondare la propria casa discografica.\nLa Tetragrammaton Records era una divisione della Campbell, Silver, Cosby (CSC) Corporation, societ\u00e0 con sede a Los Angeles fondata da Cosby insieme al suo manager Roy Silver, e al regista Bruce Post Campbell. Essa produsse film e dischi, inclusi gli speciali televisivi di Cosby, e lo speciale \"Hey, Hey, Hey, It's Fat Albert\". L'etichetta fu principalmente attiva nel periodo 1968\u201369 (il successo maggiore fu ottenere la firma del gruppo hard rock britannico Deep Purple) ma presto fin\u00ec in bancarotta e chiuse i battenti nel 1970.\n\"Albert il ciccione\", \"Bill Cosby Show\", &amp; altri progetti.\nCosby port\u00f2 avanti numerosi progetti televisivi aggiuntivi ed apparve come ospite fisso al \"The Tonight Show\". Inoltre nel pieno del suo successo, si iscrisse ai corsi di Educazione dell'Universit\u00e0 del Massachusetts. Nel 1969 torn\u00f2 alla ribalta con il \"The Bill Cosby Show\", sitcom andata in onda per due stagioni sul canale NBC. Cosby interpretava il ruolo di Chet Kincaid, un insegnante di educazione fisica in una scuola superiore di Los Angeles. Sebbene la serie riscosse un moderato successo di critica, lo show ebbe ottimi indici d'ascolto, piazzandosi a fine anno all'undicesimo posto nella classifica dei programmi pi\u00f9 visti della stagione. Secondo quanto affermato nei contenuti speciali dell'edizione in DVD della prima stagione della serie, all'epoca Cosby ebbe dei contrasti con la dirigenza NBC dato che era contrario all'inserimento delle \"risate finte preregistrate\" nel corso del programma (perch\u00e9 reputava gli spettatori in grado di ridere alle battute umoristiche senza bisogno di essere condizionati a farlo).\nIn questo periodo Cosby ottenne la laurea di primo livello e prosegu\u00ec gli studi.\nNel 1972, anno in cui ottenne un master universitario, Cosby recita nel \"The New Bill Cosby Show\". Tuttavia, questa volta il programma non riscuote successo, e lo show viene cancellato dopo una stagione sola. Maggior fortuna ha il cartone animato \"Fat Albert and the Cosby Kids\", ideato e presentato da Cosby stesso e basato sulla sua infanzia. La serie viene trasmessa dal 1972 al 1979, venendo introdotta addirittura nella programmazione scolastica di alcuni istituti per il suo alto valore educativo. Ritenendo passeggero il suo successo nel mondo dello spettacolo, Bill Cosby decise di tornare tra i banchi di scuola e in pochi anni consegu\u00ec un dottorato in Educazione presso l'Universit\u00e0 del Massachusetts. La tesi di dottorato analizza la questione razziale in \"Fat Albert\" (trasmesso in Italia con il titolo \"Albertone\").\nSempre nel corso degli anni settanta, Cosby insieme ad altri attori afroamericani, incluso il regista Sidney Poitier, uniscono le proprie forze per produrre film comici di successo per arginare e contrastare la crescente violenza insita nei film di genere \"blaxploitation\" in voga all'epoca. \"Uptown Saturday Night\" (1974) e \"Let's Do It Again\" (1975), entrambi inediti in Italia, riscossero un buon successo di pubblico, ma molti dei successivi film furono dei sonori flop.\nNel 1976 ottenne il dottorato.\n\"I Robinson\".\nIl successo planetario giunse nel 1984 quando ide\u00f2 e interpret\u00f2 la serie \"I Robinson\" (in originale \"The Cosby Show\") per la NBC. La serie prosegu\u00ec fino al 1992 con la realizzazione di ben 201 episodi, riscuotendo i pi\u00f9 alti indici d'ascolto di una sitcom in assoluto. \"I Robinson\" \u00e8 ancora una fra le serie pi\u00f9 replicate della televisione italiana. Nelle intenzioni di Cosby, la serie doveva essere una risposta all'aumento della violenza e della volgarit\u00e0 nei programmi televisivi. Egli insistette per ottenere il controllo totale della serie, venendo coinvolto in ogni aspetto del programma. Lo show conteneva dei parallelismi con la vita famigliare reale di Cosby: come i personaggi di Cliff e Claire Robinson (\"Huxtable\" nell'originale), Bill Cosby e sua moglie Camille avevano ricevuto un'istruzione a livello universitario, erano benestanti, e avevano cinque figli.\nEssenzialmente atipica rispetto alle altre situation comedy con interpreti di colore, \"The Cosby Show\" non aveva precedenti nel rappresentare un'agiata famiglia borghese afroamericana che non aveva fatto fortuna venendo \"dal basso\" (come per esempio ne \"I Jefferson\"), ma che apparteneva di diritto alla colta classe media statunitense. Il grande successo della serie gener\u00f2 lo spin-off \"Tutti al college\" (\"A Different World\") incentrato sul personaggio di Denise Robinson (Lisa Bonet), che per\u00f2 riscosse minori consensi.\n\"Cosby indaga\".\nDal 1994 al 1995 viene trasmessa negli Stati Uniti la serie \"Cosby indaga\" (\"The Cosby Mysteries\"). Si tratta di una sitcom poliziesca incentrata sui casi affrontati da Guy Hanks (interpretato da Cosby), ex criminologo (dopo una vincita milionaria alla lotteria) che aiuta nelle indagini gli ex colleghi della polizia, in particolare il detective Adam Sully. La serie non riscuote particolare interesse e viene chiusa dopo la prima stagione. In Italia la serie va in onda per breve tempo nel 1996, con Cosby sempre doppiato da Ferruccio Amendola (sua voce italiana anche ne \"I Robinson\").\n\"Cosby\".\nNel 1996, a quattro anni dalla conclusione de \"I Robinson\", inizia un nuovo show per la CBS intitolato \"Cosby\", interpretato ancora insieme a Phylicia Rash\u0101d (la \"Claire\" dei Robinson), che anche qui interpreta la parte di sua moglie. Cosby co-produce lo show insieme alla Carsey-Werner Productions. La serie prende ispirazione dal programma inglese \"One Foot in the Grave\", ed \u00e8 incentrata sul personaggio di Hilton Lucas, interpretato da Cosby, anziano cittadino che cerca di trovare lavoro dopo essere stato licenziato dall'impiego precedente. L'attrice Madeline Kahn partecipa alla sitcom nella parte di Pauline Fox, vicina di casa della coppia. Nonostante l'iniziale buon riscontro di pubblico, non riscuotendo lo stesso successo de \"I Robinson\", la serie chiude i battenti nel 2000 dopo quattro stagioni. A tutt'oggi \"I Cosby\" \u00e8 l'ultima sitcom alla quale abbia preso parte attivamente Bill Cosby.\nUn nuovo show della NBC, in programmazione per l'estate o l'autunno del 2015, creato da Mike O'Malley e Mike Sikowitz, vedr\u00e0 tra i suoi protagonisti Bill Cosby nel ruolo di Jonathan Franklin, il patriarca di una famiglia multi-generazionale.\nProgetti cinematografici.\nIl successo sul piccolo schermo lo port\u00f2 a esordire come autore nel cinema: nel 1987 scrisse ed interpret\u00f2 la commedia \"Leonard salver\u00e0 il mondo\", che tuttavia si rivel\u00f2 un tremendo fiasco al botteghino e per il quale ricevette due \"Razzie Awards\" nella categoria peggiore film e peggiore interpretazione maschile dell'anno. Dopo altri due flop, \"Pap\u00e0 \u00e8 un fantasma\" (1990) e \"The Meteor Man\" (1993), l'attore avr\u00e0 finalmente un parziale riscatto con \"Jack\" (1996), film di Francis Ford Coppola in cui fa da spalla a Robin Williams.\nSuccessivamente Bill continua a svolgere le sue attivit\u00e0 di produttore, scrittore e sceneggiatore: nel 1999 ha lanciato una nuova serie a cartoni animati, \"Little Bill\", mentre nel 2004 ha realizzato il soggetto del telefilm \"Fatherhood\" e scritto il film \"Il mio grosso grasso amico Albert\" dedicato a Fat Albert, il protagonista di un cartone animato che egli aveva creato in giovent\u00f9 e del quale era stato protagonista come attore in carne e ossa e doppiatore di diversi personaggi, tra cui lo stesso Fat Albert.\nProcedimenti giudiziari.\nCondanna per stupro e molestie sessuali.\nNel luglio 1997, Cosby testimoni\u00f2 di essere stato costretto a versare ingenti somme di denaro a Shawn Upshaw, una donna che era stata sua amante per breve tempo a Las Vegas durante gli anni settanta. La Upshaw successivamente afferm\u00f2 di avere avuto una figlia dalla relazione con Cosby, tale Autumn Jackson, ma l'attore neg\u00f2 ogni addebito. Cosby disse di aver dato alla Upshaw un totale di $100,000 nel corso degli anni, per far s\u00ec che non rivelasse la loro relazione. La ventiduenne Autumn Jackson venne condannata a 26 mesi di carcere per tentata estorsione di circa 40 milioni di dollari ai danni di Bill Cosby.\nDal 2004 alcune donne hanno cominciato ad accusare Cosby di stupro e abusi sessuali. Nell'agosto 2006, Cosby venne citato in giudizio da una donna canadese, una cestista di nome Andrea Constand, che affermava di essere stata da lui aggredita sessualmente nella casa dell'attore a Philadelphia. L'episodio risalirebbe al 2004. La donna afferm\u00f2 inoltre di essere stata violentata da Cosby mentre era stordita dall'assunzione di pillole anti-stress. Cosby neg\u00f2 ogni accusa. Entro il 2014 altre 13 donne lo accusarono di stupro.\nIl 28 ottobre 2014 l'attrice Barbara Bowman accus\u00f2 Cosby di averla violentata nel 1986, quando l'attrice aveva 17 anni.. La Bowman disse che Cosby l'avrebbe ospitata a casa sua a New York e, dopo averle fatto bere del vino con della droga all'interno, l'avrebbe stuprata. Rivel\u00f2 anche che fu costretta a rivederlo altre volte perch\u00e9 Cosby le avrebbe promesso di avere successo nel mondo dello spettacolo. Nel mese di novembre altre donne hanno accusato Cosby di violenza sessuale, tra cui la modella Janice Dickinson, che ai primi di novembre rivel\u00f2 di essere stata stuprata dall'attore con lo stesso metodo usato dalle donne precedenti. Il 19 novembre un'altra donna, la giornalista Joan Tarshis, rivel\u00f2 al sito Hollywood Elsewhere di essere stata violentata da Cosby due volte all'et\u00e0 di 19 anni. A fine 2014 il numero di donne che accusano l'attore ha superato la ventina. Sono seguite numerose altre denunce da parte di altre donne che hanno denunciato di essere state vittime di stupri da parte di Cosby negli anni '80. L'attore avrebbe inoltre messo in piedi un vero e proprio sistema di reclutamento di giovanissime donne, anche minorenni, per soddisfare i suoi scopi.\nIn seguito alle accuse di stupro emerse, Cosby nel 2014 ha diradato le sue apparizioni televisive e pubbliche, continuando per\u00f2 il suo tour teatrale, durato da fine novembre 2014 ai primi di gennaio 2015. L'8 gennaio 2015 altre tre donne hanno accusato Cosby di stupro, intentando contro di lui anche una causa per diffamazione. Il 13 febbraio successivo altre due donne hanno accusato l'attore di averle stuprate, rispettivamente nel 1969 e nel 1989 dopo aver promesso loro successo e fama. Cosby tuttavia, sempre attraverso i suoi legali, ha continuato a negare le accuse e ha proseguito il suo tour nei teatri americani. Tuttavia, nei mesi successivi, il numero di accusatrici nei confronti dell'attore ha continuato ad aumentare, e il caso Cosby assurge a rilevanza internazionale, tanto che il suo nuovo show programmato per l'estate 2015 viene annullato. L'8 luglio 2015 viene rivelato che il comico americano nel 2005 ammise di aver utilizzato il Quaalude per abusare sessualmente di giovani donne.\nDopo questa rivelazione l'immagine dell'attore subisce un forte colpo, tanto che la Disney decide di rimuovere la sua statua dal parco a tema in Florida e tutti gli show in programma vengono cancellati. Il 27 luglio 2015 inoltre, sulla copertina del \"New York Magazine\", compare una foto di tutte le 35 donne che avrebbero accusato Cosby di stupro, che riscuote parecchia rilevanza mediatica. Successivamente, nei mesi di ottobre e novembre 2015, seguono altre accuse di stupro nei confronti di Cosby da parte di altre donne dello spettacolo, tra cui Carla Ferrigno, portando il numero delle accusatrici a circa 50 donne.\nIl 30 dicembre 2015 \u00e8 stata presentata in Pennsylvania la prima richiesta formale di condanna per abusi sessuali contro l'attore. Arrestato dalle forze dell'ordine, Cosby \u00e8 rimasto in libert\u00e0 in attesa del processo pagando il 10 per cento della cauzione, fissata ad un milione di dollari. Il 7 gennaio 2016 due delle accuse nei suoi confronti vengono archiviate per mancanza di prove. Il 7 settembre 2016 il giudice O'Neil, in un'udienza preliminare a Norristown, stabilisce la data d'inizio del processo penale per Cosby in data 5 giugno 2017. Alla testimonianza, inoltre, vengono accolte altre 13 presunte vittime dell'attore, che, quasi completamente cieco, avr\u00e0 diritto a un procedimento rapido. Il processo ha avuto inizio il 5 giugno 2017 e si \u00e8 concluso, rapidamente, il 17 giugno 2017 con la giuria che non \u00e8 riuscita a raggiungere il verdetto per mancanza di unanimit\u00e0 (cosiddetto \"mistrial\").\nIl 26 aprile 2018 \u00e8 stato condannato per violenze sessuali aggravate, al termine di un lungo processo molto seguito dai media e anche molto controverso, tanto che nel giugno dell'anno precedente il giudice aveva dovuto dichiarare il \"mistrial\", ovvero l'annullamento del processo a causa di uno stallo della giuria su tutti i principali capi d'accusa. Ripetuto il processo, Cosby \u00e8 stato giudicato colpevole di \"aggressione indecente\". Il 25 settembre dello stesso anno viene stabilita la pena, che va dai 3 ai 10 anni di carcere. Nel 2019 Cosby \u00e8 condannato e rinchiuso nel SCI Phoenix, un carcere di massima sicurezza fuori Filadelfia, per almeno tre anni , nonostante la salute e l'et\u00e0 avanzata. Inoltre ha passato alcuni mesi in isolamento in una singola cella di un'unit\u00e0 adiacente all'infermeria. Si dichiara tuttora innocente e \"prigioniero politico\". Nel 2021 richiese la liberazione condizionale.\nIl 30 giugno 2021 la Corte suprema della Pennsylvania annulla la condanna di Cosby, sancendo cos\u00ec la scarcerazione dell'attore.\nVita privata.\nCosby incontr\u00f2 la sua futura moglie, Camille Olivia Hanks, mentre egli stava esibendosi come comico a Washington nei primi anni sessanta, e lei era studentessa alla University of Maryland. I due si sposarono il 25 gennaio 1964, e dalla loro unione sono nati cinque figli: Erika Ranee (1965), Erinn Chalene (1966), Ensa Camille (1973-2018), Evin Harrah (1976), e l'unico figlio maschio Ennis William (1969\u20131997).\nBill Cosby ha presieduto e condotto il Playboy Jazz Festival di Los Angeles sin dal 1979. Appassionato musicista e cultore di jazz, \u00e8 anche conosciuto come batterista jazz, anche se lo si pu\u00f2 vedere suonare il basso con Jerry Lewis e Sammy Davis Jr. nel corso di una puntata degli anni settanta del talk show di Hugh Hefner. Un racconto scritto da Cosby, intitolato \"The Regular Way\", venne pubblicato nel numero del dicembre 1968 di \"Playboy\".\nDal 2004 Cosby \u00e8 diventato membro attivo della Jazz Foundation of America. Per diversi anni, \u00e8 stato tra gli ospiti dell'annuale manifestazione di beneficenza \"A Great Night in Harlem\", svoltasi all'Apollo Theater di New York City.\nOmicidio di Ennis Cosby.\nNel 1997 il figlio Ennis venne assassinato a Los Angeles con un colpo di pistola alla testa da Mikhail Markhasev, un immigrato ucraino, che tentava di rapinarlo mentre il ragazzo cercava di sostituire una ruota forata della sua auto. Da allora Cosby ha diradato notevolmente le sue apparizioni pubbliche, concedendosi solo qualche passaggio in variet\u00e0 comici della televisione americana (ad esempio, sostitu\u00ec per qualche tempo David Letterman alla conduzione del \"Late show\" durante un periodo di convalescenza a seguito di un intervento di bypass coronarico di quest'ultimo).\nNel 1998 Markhasev fu condannato all'ergastolo per omicidio di primo grado e tentata rapina. Durante il processo la famiglia Cosby chiese che non venisse sentenziata la pena di morte.\nNel 1997 Bill e Camille Cosby hanno inaugurato una fondazione benefica intitolata a Ennis Cosby. Nel 2000 Bill Cosby ha fondato una borsa di studio intitolata a suo figlio al Franklin &amp; Marshall College di Lancaster, in Pennsylvania.\nIl discorso della \"Pound Cake\".\nIl cosiddetto \"discorso della pound cake\" o \"del pezzo di torta\", venne tenuto da Bill Cosby nel maggio 2004 durante una cerimonia di premiazione della NAACP (\"Associazione nazionale per la promozione delle persone di colore\") tenutasi a Washington in commemorazione del cinquantesimo anniversario dell'emanazione della sentenza \"Brown v. Board of Education\" da parte della Corte Suprema degli Stati Uniti d'America. In esso, Cosby fu altamente critico nei confronti dei membri della comunit\u00e0 afroamericana statunitense. Egl\u00ec critic\u00f2 aspramente l'utilizzo dello sboccato slang da ghetto, la prevalenza di coppie separate o divorziate, la troppa enfasi posta sulle cose frivole, superflue, e costose, la mancanza di responsabilit\u00e0, ed altri comportamenti ascritti alla comunit\u00e0 nera.\nIl discorso viene spesso definito della \"Pound Cake\" perch\u00e9 Cosby cit\u00f2 questo particolare dolce, con intenti comici, mentre metteva a confronto i criminali comuni con gli attivisti per i diritti civili incarcerati nel corso degli anni cinquanta e sessanta:\nNel discorso, Cosby afferm\u00f2 di come gli afroamericani non dovessero continuamente ritenersi vittime di discriminazione, segregazione, istituzioni governative, o altro per giustificare le loro grandi inadempienze; piuttosto, dovrebbero incolpare e ritenersi vittime della loro propria \"cultura della povert\u00e0\".\nSempre nello stesso discorso, Cosby ebbe parole di elogio per la Nation of Islam per lo sforzo dimostrato nel contrastare l'ascesa del crimine nelle citt\u00e0, dicendo: \u00abQuando si decide di ripulire il proprio quartiere, la prima cosa da fare \u00e8 rivolgersi ai Black Muslims. E il tuo quartiere diventa pulito\u00bb. Dopo questa affermazione, egli punt\u00f2 il dito contro l'impotenza della polizia nel combattere la criminalit\u00e0 , affermando: \u00abSemplicemente la polizia non pu\u00f2 farcela\u00bb. Poi ebbe altre recriminazioni verso i cristiani neri per la loro incapacit\u00e0 nel creare cambiamenti sociali positivi nel tessuto urbano: \u00abMi rivolgo a voi cristiani, cosa c'\u00e8 che non va con voi altri? Perch\u00e9 non scendete in strada? Perch\u00e9 non potete ripulirvi da soli?\u00bb. A seguito di tali affermazioni, Cosby ricevette svariate critiche venendo tacciato di \"conservatorismo nero\".\nLa passione per il jazz.\nSin dalla giovane et\u00e0, Bill Cosby \u00e8 un grande appassionato di musica jazz. Dal 1979 al 2013 \u00e8 stato lo storico presentatore dell'annuale Playboy Jazz Festival di Los Angeles, talvolta esibendosi anche in veste di musicista suonando insieme alla sua band Cos of Good Music, ensemble con cui si \u00e8 spesso esibito alla batteria. La passione per il jazz ha portato Cosby a cimentarsi pi\u00f9 volte nel corso degli anni anche come compositore, si ricordi a tal proposito la collaborazione con Quincy Jones per la colonna sonora dei cartoni animati di Fat Albert e, soprattutto, il progetto \"Badfoot Brown &amp; the Bunions Bradford Funeral &amp; Marching Band\", titolo di un oscuro disco jazz originariamente pubblicato nel 1971 dalla UNI (etichetta sussidiaria della MCA Records), dove Cosby suona il pianoforte elettrico ed \u00e8 autore di tutte le musiche.\nNel 1972 apparve nei crediti dell'album dal vivo \"Charles Mingus and Friends in Concert\" in qualit\u00e0 di \"maestro di cerimonie\". Egli si avvicin\u00f2 al jazz in maniera curiosa, come racconta lui stesso: \u00abIl primo disco che, nella mia ignoranza, mi fece ridere, fu \"Misterioso\" in un'incisione di Monk. Mi misi a ridere e dissi: \"posso farlo anch'io! Che razza di modo di suonare \u00e8 questo? Posso farlo con due dita\"... Poi inizi\u00f2 l'assolo... \u00bb. Da l\u00ec in poi crebbe nel giovane l'amore per la musica afroamericana che lo port\u00f2 ad ascoltare tutti i grandi maestri: \u00abMiles ce l'ho nel cuore, cos\u00ec come Philly Joe Jones. E anche Freddie Hubbard: lo amavo. Amavo quel che pensava e ci\u00f2 che stava cercando di fare. Ho sempre pensato che se non avesse bruciato le sue capacit\u00e0 sarebbe potuto diventare per la tromba ci\u00f2 che Coltrane rappresenta per il sax tenore.\u00bb Recentemente si \u00e8 detto a favore della campagna indetta dal musicista Nicholas Payton per abolire l'uso della parola \"jazz\" e sostituirla con \"black american music\", termine secondo lui ritenuto pi\u00f9 consono e puntuale.\nLa bufala ricorrente sulla sua morte.\nDa alcuni anni Bill Cosby \u00e8 vittima di un macabro scherzo da parte di alcuni utenti su Internet, che puntualmente riportano la falsa notizia della sua morte. Seppur inizialmente divertito, alla quarta volta Cosby, dopo essere stato costretto per l'ennesima volta a ricevere a casa telefonate di condoglianze da suoi amici in lacrime che lo credevano morto, ha dovuto rendere nota una smentita via televisione."}
{"id": "582123", "revid": "1494380", "url": "https://it.wikipedia.org/wiki?curid=582123", "title": "Pacomio", "text": "Viene venerato come santo da diverse Chiese cristiane tra cui la cattolica, la ortodossa e la copta.\nBiografia.\nQuello che sappiamo di lui si ricava essenzialmente da \"Vita di Pacomio\", una biografia che gli fu dedicata nel IV secolo.\nSecondo la sua agiografia nacque da una famiglia di pagani. Fu coinvolto contro la sua volont\u00e0 in una campagna di reclutamento dell'esercito romano all'et\u00e0 di vent'anni, un evento comune durante i tumulti e le guerre civili del periodo, e con diverse altre reclute fu messo a bordo di una nave che scendeva lungo il Nilo. Arrivati a Tebe, i cristiani locali avrebbero portato cibo e generi di conforto per i detenuti, cosa che fece una durevole impressione su Pacomio al punto che promise di studiare il cristianesimo ulteriormente quando fosse uscito. Cos\u00ec avvenne: si convert\u00ec e fu battezzato (314?). Poi venne in contatto con un certo numero di asceti ben noti e decise di perseguire questa strada: and\u00f2 alla ricerca di Palemone (o Palamone?) eremita e venne ad essere il suo seguace (317). Pregava spesso con le braccia distese a forma di croce, postura in seguito molto utilizzata nella Chiesa.\nDopo aver studiato sette anni con il vecchio Palemone, Pacomio decise di condurre la vita di un eremita presso Antonio, che fu il suo insegnante fino a quando, secondo la leggenda, ud\u00ec una voce in Tabennisi che gli disse di costruire una dimora per gli eremiti per stabilirvisi. In precedenza, un asceta denominato Macario aveva gi\u00e0 creato una serie di proto- monasteri chiamati lavre, o cellule, dove gli uomini santi fisicamente o mentalmente incapaci di raggiungere i rigori della vita solitaria di Antonio avrebbero vissuto in un ambiente comunitario. Pacomio si dedic\u00f2 ad organizzare queste cellule in una organizzazione formale.\nFino a quell'epoca, l'esperienza dell'ascesi cristiana era stata la solitudine o l'eremitismo. Monaci maschi o femmine vivevano in capanne individuali o grotte e si incontravano solo per i servizi di culto occasionali. Pacomio sembra aver creato la prima comunit\u00e0 cenobitica organizzata, in cui monaci (maschi o femmine) vivevano insieme e avevano i loro possedimenti in comune sotto la guida di un abate o di una badessa, e lui stesso \u00e8 stato salutato come \"Abb\u00e0\" (padre).\nPacomio stabil\u00ec il suo primo monastero cenobitico a Tabennisi tra il 318 e il 323. Il primo ad unirsi a lui fu il fratello maggiore Giovanni e ben presto pi\u00f9 di 100 monaci vivevano nel suo monastero. Si rese conto che quegli uomini, che conoscevano solo la vita eremitica, avrebbero potuto rifiutare la nuova esperienza se le modalit\u00e0 della vita cenobitica fossero state imposte loro bruscamente; permise quindi che dedicassero tutto il loro tempo per gli esercizi spirituali, a cui erano abituati.\nIl monastero di Tabennisi, anche se pi\u00f9 volte ingrandito, divenne ben presto troppo piccolo, e un secondo venne fondato a Pabau (oggi Faou). Dopo il 336, Pacomio trascorse la maggior parte del suo tempo nel suo monastero di Pabau. Anche se Pacomio a volte fece da lettore per i pastori vicini, n\u00e9 lui n\u00e9 alcuno dei suoi monaci divenne sacerdote. Nel 333 venne visitato da sant'Atanasio, che voleva ordinarlo sacerdote; ma Pacomio fugg\u00ec da lui.\nIntorno al 345 (poco prima della morte di Pacomio) c'erano gi\u00e0 otto monasteri pacomiani e diverse centinaia di monaci; entro una generazione dopo la sua morte, questo numero crebbe enormemente con la diffusione dall'Egitto alla Palestina, al deserto della Giudea, la Siria, il Nord Africa e, infine, l'Europa occidentale. \nPacomio \u00e8 anche accreditato come il primo cristiano ad aver utilizzato e raccomandato l'uso di una corda per la preghiera.\nUna sola volta ricevette la visita di Basilio di Cesarea che prese molte delle sue idee e le port\u00f2 a Cesarea, dove Basilio fece anche alcuni adattamenti che sono diventati la regola ascetica, o l'Ascetica, la regola ancora oggi utilizzata dalla Chiesa Ortodossa Orientale, paragonabile alla Regola di San Benedetto in Occidente.\nTra i molti miracoli da lui operati ci fu quello di parlare miracolosamente le lingue greca e latina bench\u00e9 non le avesse mai imparate.\nEgli rimase abate dei cenobiti per circa quarant'anni. Quando contrasse una malattia epidemica (probabilmente la peste), chiam\u00f2 i monaci, li rafforz\u00f2 nella fede e nomin\u00f2 il suo successore, poi mor\u00ec il 14 \"Pashons\", 64 A.M. (\"anno martyrum\"), cio\u00e8 il 9 maggio 348 (altre fonti citano l'anno 347 o il 346).\nCulto.\nLa Chiesa cattolica ne celebra la memoria liturgica il 9 maggio, quella ortodossa il 15 maggio.\nDal Martirologio Romano: "}
{"id": "582124", "revid": "729019", "url": "https://it.wikipedia.org/wiki?curid=582124", "title": "Lynndie England", "text": "Biografia.\nIl 27 settembre 2005 \u00e8 stata radiata dall'esercito e condannata a 3 anni di prigione per cospirazione, maltrattamento di detenuti e atti indecenti. La sentenza \u00e8 stata emessa in seguito alle torture inflitte ai prigionieri iracheni durante il suo servizio nella prigione di Abu Ghraib a Bagdad, in occasione dell'occupazione dell'Iraq. Il suo ex-collega, padre di suo figlio, il caporale Charles Graner, \u00e8 stato condannato a 10 anni di prigione nel gennaio 2005."}
{"id": "582132", "revid": "15756", "url": "https://it.wikipedia.org/wiki?curid=582132", "title": "Gaio Trebonio", "text": "Biografia.\nSuo padre fu un \"eques\", ma non ricopr\u00ec mai la carica di magistrato; il figlio fu considerato un \"homo novus\" (\"vedi Cursus honorum\"), uno dei pochi nella cerchia di Cesare. Egli ricopr\u00ec la carica di questore attorno al 60 a.C., e fu tribuno della plebe nel 55, legando il suo nome alla \"Lex Trebonia\" che assegnava, per cinque anni, la Spagna a Pompeo e la Siria a Crasso. Successivamente trascorse cinque anni come \"legato\" di Cesare durante le campagne in Gallia. Accompagn\u00f2 Giulio Cesare durante la sua seconda spedizione in Britannia nel 54 a.C.. Nel 49, Trebonio comand\u00f2 l'assedio di Marsiglia. Eletto pretore nel 48, fu mandato in Spagna nel 47 per combattere contro l'esercito di Pompeo, ma non riusc\u00ec a sconfiggerlo.\nCesare, che aveva ricoperto la carica di console nell'anno 45 a.C., si dimise improvvisamente ed inaspettatamente nel mese di ottobre, nominando consoli suffetti Trebonio e Q. Fabio Massimo. Una cosa del genere non era mai accaduta: secondo Meier era chiaro che oramai Cesare \"considerava il consolato primariamente come un onore, ricompensa, bottino. In quelle poche settimane, infatti, i due nuovi consoli non potevano intraprendere con seriet\u00e0 il loro lavoro\". Tale nomina provoc\u00f2 notevoli malumori, non solo nella classe senatoria, ma anche nell'opinione pubblica: \"quando uno dei due nuovi consoli entr\u00f2 in teatro, infatti, e il littore ne annunci\u00f2 la presenza, si lev\u00f2 un coro di protesta: quello non era console\".\nTrebonio fu inoltre scelto da Cesare come governatore della provincia dell\u2019Asia per il 43 a.C., tuttavia forse si sent\u00ec offeso dal dittatore quando, alla morte del suo collega Q. Fabio Massimo, il 31 dicembre Cesare fece addirittura nominare un sostituto, Caninio Rebilo, solo per poche ore. Tale decisione, da tutti (Cicerone \"in primis\") letta come il supremo sfregio alle istituzioni romane, dimostra ulteriormente quanto poco il dittatore tenesse in considerazione, ormai, quella che era stata la pi\u00f9 alta carica repubblicana.\nSecondo Cicerone, Trebonio aveva cercato di animare una congiura contro Cesare gi\u00e0 un anno prima delle Idi di Marzo: egli infatti, nel 45 a.C. avrebbe avvicinato Marco Antonio a Narbo (l\u2019odierna Narbonne, in Francia), con l\u2019intento di reclutarlo per un complotto di cui poi non si fece nulla. Se la notizia \u00e8 vera, e non si tratta di meriti attribuitisi a posteriori da Trebonio, va notato che se Antonio non si lasci\u00f2 persuadere ad entrare nella congiura, neanche avvis\u00f2 Cesare del pericolo.\nTrebonio fu l\u2019unico ex console a prendere parte all\u2019assassino di Cesare, e svolse un ruolo cruciale, in quanto si assunse l\u2019incarico di tenere Marco Antonio fuori dal Senato mentre Cesare veniva pugnalato, in modo da evitare che in qualche modo Antonio potesse prestargli aiuto, oppure per evitare che quest\u2019ultimo fosse ucciso insieme al dittatore. Cicerone, del quale Trebonio era amico abbastanza intimo, gli scrisse infatti in seguito: \u201cQuanto mi dispiace che tu non m\u2019abbia invitato a quel banchetto meraviglioso delle Idi di marzo! Non avremmo questi avanzi che ci creano ora tutti questi problemi. Il beneficio quasi divino che tu e i tuoi compagni avete reso alla repubblica [l\u2019uccisione di Cesare] lascia spazio tuttavia a qualche critica. Quando penso che fosti proprio tu, magnifica persona, a tirarlo da parte [s\u2019intende, Antonio] e che grazie a te questa peste \u00e8 ancora in vita, ogni tanto mi monta la collera verso di te. Hai lasciato a me solo pi\u00f9 seccature che a tutti gli altri messi insieme!\u201d.\nSecondo alcune fonti, quando si preparava l\u2019assassinio del dittatore, alcune settimane prima delle Idi di Marzo, gli altri congiurati avevano proposto di avvicinare Antonio per coinvolgerlo nell\u2019assassinio, ma Trebonio li aveva dissuasi raccontando loro il suo rifiuto dell\u2019anno precedente. A quel punto tra i congiurati si fece strada l\u2019ipotesi di uccidere anche Antonio, ma Bruto rifiut\u00f2 sdegnosamente questa ipotesi, salvandogli la vita. Ora Cicerone stigmatizzava quello che, alla luce dei gravi problemi creati dall\u2019ambizioso Antonio ai congiurati, si era dimostrato un grave errore.\nDopo la congiura, probabilmente ai primi di aprile del 44 a.C., avendo il senato deciso che gli atti di Cesare fossero comunque ratificati, Trebonio part\u00ec per la provincia dell'Asia, per assumerne il governatorato come proconsole. Verso la fine del febbraio del 43 a.C. si rifiut\u00f2 di aiutare il console Publio Cornelio Dolabella negandogli l'accesso nelle citt\u00e0 della provincia. Dolabella allora continu\u00f2 il suo viaggio verso la Siria, ma fu raggiunto dall'esercito mandato da Trebonio con il compito di ucciderlo. Informato, Dolabella tese un'imboscata al nemico e fece ritorno a Smirne dove Trebonio era rimasto senza pi\u00f9 difese. Per il tradimento, Trebonio fu decapitato dagli uomini di Dolabella, che fece esporre poi la sua testa ai piedi della statua di Cesare. Trebonio fu quindi il primo dei cesaricidi a morire."}
{"id": "582134", "revid": "438678", "url": "https://it.wikipedia.org/wiki?curid=582134", "title": "Uno sguardo dal cielo", "text": "Uno sguardo dal cielo (\"The Preacher's Wife\") \u00e8 un film del 1996 diretto da Penny Marshall, interpretato da Denzel Washington e Whitney Houston.\n\u00c8 il remake del film del 1947 \"La moglie del vescovo\",tratto dal romanzo omonimo di Robert Nathan.\nNel 1997 ha ricevuto una candidatura al Premio Oscar come miglior colonna sonora.\nTrama.\nIl pastore protestante Henry Biggs (Courtney B. Vance) \u00e8 in difficolt\u00e0: la sua comunit\u00e0 \u00e8 minacciata da uno speculatore edilizio e il suo matrimonio con Julia (Whitney Houston) \u00e8 in crisi a causa dei pressanti impegni del pastore con i propri fedeli. Improvvisamente arriva Dudley (Denzel Washington) un angelo inviato dall'alto per rimettere le cose a posto. La situazione invece di migliorare peggiora: in quanto, mentre Biggs non crede alla storia dell'angelo, la moglie mostra addirittura una certa attrazione per Dudley. Fortunatamente \u00e8 il periodo di Natale e il reverendo, contagiato dallo spirito natalizio, ritrova la convinzione e le motivazioni, e con un piccolo aiuto dell'angelo, che dissuade lo speculatore edilizio dalle proprie intenzioni, la situazione si accomoda."}
{"id": "582138", "revid": "2519", "url": "https://it.wikipedia.org/wiki?curid=582138", "title": "Sekondi-Takoradi", "text": "Sekondi-Takoradi \u00e8 una citt\u00e0 del Ghana, capoluogo della Regione Occidentale e del distretto metropolitano di Sekondi-Takoradi, la citt\u00e0 \u00e8 stata costituita nel 1946 unendo le citt\u00e0 gemelle di Sekondi e Takoradi.\nL'area urbana conta, secondo il censimento del 2010, una popolazione di persone, \u00e8 la quarta citt\u00e0 pi\u00f9 grande del Ghana ed \u00e8 un importante centro economico ed industriale.\nSekondi.\nSekondi \u00e8 la parte pi\u00f9 antica della citt\u00e0, vi si trovano due forti risalenti al XVII secolo, Fort Orange (1642) costruito dagli olandesi e Fort Sekondi (1682) costruito dagli inglesi, il primo viene utilizzato come faro. A Sekondi hanno sede gli edifici amministrativi della regione e del distretto, un piccolo porto di pescatori, un cantiere navale e la base della marina ghanese.\nNel 1903 venne costruita la linea ferroviaria di collegamento con Kumasi e le circostanti aree minerarie e di sfruttamento del legname. \nTakoradi.\nTakoradi \u00e8 sede del primo porto edificato nel paese risalente al 1928. L'area industriale circostante ha avuto una recente espansione dovuta all'industria petrolifera. "}
{"id": "582139", "revid": "124806867", "url": "https://it.wikipedia.org/wiki?curid=582139", "title": "Peugeot 504", "text": "La Peugeot 504 \u00e8 un'autovettura di classe medio-alta prodotta dalla casa automobilistica francese Peugeot tra il 1968 ed il 2005 (in Europa solo fino al 1983).\nStoria e profilo.\nGenesi e debutto.\nL'invecchiamento della 404 e l'assenza di una vera vettura di segmento superiore indussero i vertici della Casa di Sochaux a pensare ad un nuovo modello che l'affiancasse dall'alto, per poi sostituirla gradualmente.\nIl progetto fu avviato gi\u00e0 nella prima met\u00e0 degli anni sessanta: nel 1964 si videro le prime realizzazioni in scala 1:1 provenienti dall'atelier torinese Pininfarina. Inizialmente fu proposta una vettura di impostazione classica, sempre a tre volumi, ma con un accenno di pinne posteriori. Tale soluzione venne eliminata in seguito, proponendo una coda spiovente pi\u00f9 simile a quella definitiva, ma con un frontale dai gruppi ottici che ricordavano troppo la sorella minore 204. In seguito, dopo altri tentativi si giunse al modello definitivo. La vettura fu pronta gi\u00e0 nella primavera del 1968, ma i disordini relativi al maggio francese ne fecero slittare la presentazione al 12 settembre dello stesso anno, al Salone di Parigi.\nDesign ed interni.\nLa carrozzeria, visti i buoni risultati commerciali dei modelli precedenti, venne disegnata con la consulenza della Pininfarina (Aldo Brovarone, designer dell'atelier torinese, ne tracci\u00f2 le linee fondamentali). La \"504\" si presentava come una berlina a 3 volumi e 4 porte (con un'originale coda spiovente), spaziosa, confortevole e ben rifinita, nonch\u00e9 assai pi\u00f9 moderna nelle sue linee rispetto all'anziana 404.\nIl frontale rappresenta gi\u00e0 di per s\u00e9 un netto salto in avanti dal punto di vista del design, poich\u00e9 riprende in maniera pi\u00f9 moderna e decisa le linee proposte sulla pi\u00f9 piccola 204: spiccano i grandi gruppi ottici trapezoidali e la calandra rettangolare a listelli orizzontali. Sotto di essi trovano posto gli indicatori di direzione e le piccole luci di posizione. La fiancata offre la vista degli elementi pi\u00f9 caratteristici: vistosamente pi\u00f9 moderna, evidenzia l'assenza di pinne nella zona posteriore, a cui si aggiunge anche la gi\u00e0 citata coda spiovente, uno degli elementi pi\u00f9 tipici della vettura. Pi\u00f9 in generale, dalla fiancata si nota subito la presenza di linee tese, pi\u00f9 consone allo stile del periodo. I cerchi erano da 14 pollici con i tipici copricerchi cromati con rigonfiamento nella zona centrale e pneumatici da 175\u00a0mm di larghezza battistrada. La zona posteriore \u00e8 caratterizzata da un lunotto relativamente ampio, come ampio era anche il portellone del bagagliaio. Inconfondibili erano i piccoli gruppi ottici dal disegno quadrangolare, ma con i lati verticali curvilinei.\nSemplice, ma in linea con gli standard dell'epoca, il gruppo plancia-cruscotto. Quest'ultimo propone tre strumenti davanti al guidatore (tachimetro, orologio e strumento contenente alcune spie ed indicatori, come quello del livello carburante e la spia dell'olio). Sul piantone del volante si trova anche la leva del cambio. L'abitabilit\u00e0 di buon livello \u00e8 garantita dalle generose dimensioni del corpo vettura (4.486 metri di lunghezza per la versione berlina) e dell'interasse (2.74 m tra l'asse anteriore e quello posteriore).\nMeccanica e motorizzazioni.\nLa struttura della \"504\" era a scocca portante, interamente in acciaio con trattamento anticorrosione ottenuto per elettroforesi. L\u2019impostazione tecnica della 504 lasciava spazio prevalentemente alla tradizione, per cui durante lo sviluppo del progetto non vi furono gli stessi slanci innovativi che caratterizzarono invece la Peugeot 204 nata tre anni prima. Pertanto venne mantenuta la classica architettura meccanica che prevedeva motore longitudinale anteriore e trazione sulle ruote posteriori, esattamente come nella 404. Tale approccio fu voluto per non allontanare da se\u2019 la clientela pi\u00f9 conservatrice, specialmente visto l\u2019exploit avutosi con il lancio della 204 (e soprattutto il suo successo commerciale). Ciononostante, non mancarono anche alcune novit\u00e0 tecniche, specialmente per quanto riguardava la meccanica telaistica. Se infatti l\u2019avantreno conferm\u00f2 la soluzione a ruote indipendenti con schema MacPherson, il retrotreno rinunci\u00f2 al ponte rigido in favore di una nuova soluzione a ruote indipendenti con differenziale sospeso, bracci longitudinali e molle elicoidali. Artefice di tale nuovo schema (anch\u2019esso voluto per privilegiare il confort a bordo) fu l\u2019ingegner Andr\u00e9 Deforcan, zelante progettista alle dipendenze della Casa del Leone Rampante. Il nuovo retrotreno, comunque, oltre che motivo di un maggior confort, fu anche all\u2019origine di una miglior tenuta di strada, senza contare l\u2019aumento delle carreggiate di ben 7 cm. Per quanto riguarda l\u2019impianto frenante, si assistette ad un\u2019ulteriore novit\u00e0, costituita dall\u2019arrivo dei quattro freni a disco, una decisione che ruppe decisamente con la soluzione a quattro tamburi,denominata \"freni termostabili\",ossia ad efficacia che non risentiva della maggior temperatura dell'impianto nell'uso anche gravoso,specifica per le Peugeot e proposta fino a poco tempo prima nella 404,che aveva iniziato da non molto a montare su alcune sue versioni i dischi all\u2019avantreno).\nLa 504 debutt\u00f2 sul mercato con una gamma costituita da due motorizzazioni. Anche qui, la Casa di Sochaux si divise fra tradizione ed innovazione, proponendo da una parte un classico motore da 1796 cm3 a carburatore della potenza di 82 CV DIN (oppure 87 CV SAE, a seconda del criterio di misurazione adottato), e dall\u2019altra un motore di pari cilindrata ma con una ben pi\u00f9 moderna alimentazione ad iniezione meccanica Kugelfischer che fece balzare l\u2019erogazione di potenza massima a 97 CV DIN (o 103 CV SAE).\nPer quanto riguarda la trasmissione, la 504 rest\u00f2, come si \u00e8 detto, fedele alla trazione posteriore, e lo fece proponendo un cambio manuale a 4 marce, ma prevedendo a richiesta anche un cambio automatico ZF a 3 rapporti. L\u2019albero di trasmissione era diviso in due parti collegate fra loro mediante un giunto Glaenzer-Spicer, mentre la frizione era del tipo monodisco a secco, con comando idraulico e meccanismo a diaframma.\nEvoluzione del modello.\nLa carriera in Europa.\nLa produzione venne avviata subito dopo la presentazione, inizialmente solo in configurazione berlina a 4 porte, e con una gamma consistente solo nelle due versioni descritte poc'anzi. Alla fine dello stesso anno, la \"504\" viene insignita del titolo di Auto dell'anno. Fu la prima Peugeot a fregiarsi di tale titolo. \nNel 1969 la gamma venne ampliata con l'introduzione delle versioni coup\u00e9 e cabriolet, disegnate e assemblate in Italia, anch'esse firmate Pininfarina. Entrambe le eleganti e raffinate sportive erano equipaggiate col 4 cilindri di 1,8 litri, che per\u00f2 aveva dato grossi grattacapi per la messa a punto dell'impianto di iniezione. Nessuna grossa novit\u00e0, invece, per quanto riguardava la gamma della berlina. \nNel gennaio 1970, la \"504\" cominci\u00f2 ad essere esportata anche nel mercato statunitense, mentre nel settembre dello stesso anno, la cilindrata venne elevata a 1971\u00a0cm\u00b3, sia per la versione a carburatore sia per quella ad iniezione. Quest'ultima vide modificato anche il sistema di alimentazione, sempre ad iniezione meccanica Kugelfischer, ma con una pompa d'iniezione di nuovo tipo. Inoltre, fu introdotto anche un motore diesel, della cilindrata di 2112\u00a0cm\u00b3, anch'esso ancora aspirato (i primissimi motori turbodiesel non sarebbero arrivati che otto anni dopo), ed in grado di erogare una potenza massima di 65 CV DIN a 4500 giri/min. \nIl vecchio motore da 1.8 litri non venne per\u00f2 pensionato del tutto, ma venne riservato ad una nuova variante della \"504\", o meglio ad una famiglia di varianti: nel 1971, al Salone di Parigi, furono infatti introdotte le tre versioni \"multiuso\", vale a dire: la Break, la Familiare e la Commerciale. In tale occasione venne rispolverato il 1.8 a benzina, disponibile per queste versioni, ma solo con alimentazione a carburatore e con potenza ridotta da 83 a 73 CV. Solo la 504 Commerciale era equipaggiata con tale motore, ed in alternativa anche con un motore diesel da 1948\u00a0cm\u00b3 di cilindrata, lo stesso che gi\u00e0 da qualche anno veniva montato sul furgone J7. Tale motore erogava 53 CV DIN di potenza massima. \nNella primavera del 1973 la gamma venne completamente rivista e nacque la 504 L (con motore a benzina di 1,8 litri depotenziato a 79 CV, quindi pi\u00f9 economico), berlina dotata di un allestimento semplificato e di retrotreno a ponte rigido, oltre che di freni posteriori a tamburo. Le altre versioni, GL, Ti e GLD, conservarono le ruote indipendenti. Internamente, uno dei pi\u00f9 visibili aggiornamenti fu lo spostamento della leva del cambio dal piantone del volante al pavimento, aggiornamento non previsto per\u00f2 nelle versioni giardinette. Meccanicamente, invece, la \"504 Ti\" eredit\u00f2 dalla precedente \"504 Injection\" la possibilit\u00e0 di avere a richiesta il cambio automatico a 3 rapporti. All'inizio dello stesso anno compare anche la versione ambulanza. La gamma '73 era composta a questo punto da:\nTra le novit\u00e0 di rilievo per il 1974 vi fu la \"Commerciale\" con motore 1.8 da 73 CV; vi fu inoltre il cambio automatico optional esteso anche alle \"504 GL\" (berlina, Break e Familiale), mentre dal settembre dello stesso anno le versioni coup\u00e9 e cabriolet poterono essere ordinate anche con il V6 PRV da 2.7 litri. Inoltre, il motore 1.9 diesel venne esteso anche alla berlina, ma con potenza di 56 CV, dando luogo alla 504 LD. L'anno successivo, la \"504 Commerciale\" venne sostituita dalla 504 Break LD, sempre spinta dal 1.9 diesel da 50 CV, mentre nel 1976, la \"504 TI\" ricevette i vetri elettrici anteriori.\nNel 1977, la gamma sub\u00ec numerosi aggiornamenti: prima di tutto comparve una nuova calandra a due sottili listelli orizzontali, non presente per\u00f2 nelle versioni \"L\" ed \"LD\", che continuarono a mantenere la calandra originaria. Inoltre, il 2 litri benzina a carburatore pass\u00f2 da 93 a 96 CV, mentre quello ad iniezione pass\u00f2 da 104 a 106 CV con l'ausilio di una nuova pompa di iniezione. Nel corso dello stesso anno, poi, la \"504 GLD\" berlina ricevette un nuovo motore diesel aspirato da 2304\u00a0cm\u00b3, in grado di erogare 70 CV di potenza massima. Tale motore non fu inizialmente previsto per la \"504 GLD Break\", che mantenne quindi il 2.1 diesel da 65 CV. Solo a partire dal 1978, anche per questa versione vi fu l'arrivo del 2.3 diesel. Invece, per quanto riguarda la \"Break LD\", venne pensionato il 1.9 diesel da 50 CV a favore del 2.1 diesel con potenza ridotta da 65 a 59 CV. Vi fu quindi un avvicendamento di motori diesel. Alla fine dei giochi, l'unico modello a mantenere il 1.9 diesel fu la \"504 LD\" berlina, con potenza invariata a 56 CV. Questo valse solo fino all'anno successivo, quando anche la \"504 LD\" berlina riadott\u00f2 il 2.1 diesel (non depotenziato, quindi da 65 CV), fatto che sanc\u00ec il definitivo pensionamento del 1.9 diesel, tranne che per alcune particolari applicazioni, come la \"504 pick-up\".\nNel 1980, sparirono dal listino le versioni 2 litri a benzina e 2.3 diesel, per dare pi\u00f9 spazio alla nuova Peugeot 505 lanciata l'anno prima. Rimase in listino la versione 1.8 a benzina, mentre per le versioni berlina e \"Familiale\" erano disponibili due nuovi allestimenti al posto del \"GL\". Tali allestimenti, denominati GR ed SR , potevano indifferentemente essere accoppiati al 1.8 a benzina da 79 CV o al 2.1 diesel da 65 CV, uniche motorizzazioni previste a quel punto per la berlina. Le versioni \"Break\", invece, non subirono grossi cambiamenti nella gamma motori e rimasero quindi disponibili anche con il 2 litri a carburatore da 96 CV e con il 2.3 diesel da 70 CV. Il 2 litri venne mantenuto anche per la versione cabriolet, anche se ad iniezione, mentre la coup\u00e9 fu disponibile solo con il V6 PRV da 2.7 litri. In sostanza, questa era la gamma 504 nel 1980:\nNel 1981, la \"504\" berlina venne tolta dal listino di diversi Paesi europei, tra cui quello tedesco. Nel 1982, nei Paesi dove prevista, la berlina venne proposta solo con lo storico 1.8 da 79 CV, mentre le versioni giardinette erano disponibili con il 1.8 da 73 CV, il 2 litri benzina da 96 CV o il 2.1 diesel da 59 CV.\nNel 1983, per gli ultimi mesi di produzione della 504, la gamma vide delle riproposizioni: la berlina \"GRD\" fu infatti riproposta con motore diesel da 2.3 litri e 70 CV al posto del vecchio motore da 2.1 litri. Le versioni giardinette, ora chiamate solamente \"Familiale\" potevano essere equipaggiate con il 2 litri a carburatore da 96 CV o il 2.3 diesel da 70 CV. Ma nell'estate del 1983 la produzione della 504 in Francia cess\u00f2 definitivamente.\nLe 504 Break, Familiare e Commerciale.\nFinora indicate genericamente come \"giardinette\", le tre versioni \"tuttospazio\" della 504, differivano meccanicamente dalle berline, dalle coup\u00e9 e dalle cabriolet per il retrotreno ad assale rigido e con freni a tamburo. L'unica berlina che montava tale soluzione era la versione \"L\", la pi\u00f9 economica della gamma. Inoltre, sfruttavano il pianale della berlina, ma con passo allungato di 16\u00a0cm (da 2.74 m a 2.9 m). Esteriormente identiche l'una dall'altra, queste versioni avevano in realt\u00e0 tre identit\u00e0 ben definite:\nDa queste versioni sono state poi derivate le cosiddette 504 Dangel, ossia delle varianti per uso fuoristrada.\nLe 504 Coup\u00e9 e Cabriolet.\nIntrodotte nel 1969, le 504 coup\u00e9 e cabriolet sono state anch'esse disegnate da Pinifarina, che per queste varianti ha optato per un corpo vettura completamente nuovo, piuttosto che limitarsi ad una versione della 504 a due porte e con padiglione tagliato. Inoltre, il pianale utilizzato, seppur derivato da quello della berlina, era caratterizzato in entrambe le varianti di carrozzeria da un passo accorciato di ben 19\u00a0cm (da 2.74\u00a0m a 2.55\u00a0m). Per quanto riguarda la versione con carrozzeria chiusa, si trattava di una coup\u00e9 a tre volumi dall'aspetto molto filante ed elegante, con un frontale pi\u00f9 sottile ed affilato rispetto a quello visto nella berlina e nelle versioni \"giardinette\". Ai lati di una calandra tagliata in due da una fila di tre sottili listelli orizzontali ravvicinati, trovavano posto i gruppi ottici quadrangolari sdoppiati. A disegnare le linee del muso era anche e soprattutto il cofano motore con il suo andamento spiovente in avanti. Il parabrezza avvolgente introduceva alla fiancata, dalle linee filanti per l'epoca e gradevoli anche anni dopo la sua uscita di produzione. La parte posteriore dall'ampio lunotto sfoggiava una coda anch'essa leggermente spiovente e caratterizzata dai gruppi ottici a tre elementi verticali. Le stesse caratteristiche si ritrovavano anche nella \"504 Cabriolet\", con l'ovvia eccezione del tetto, del padiglione e del lunotto, sostituiti da una capote in tela che non toglieva eleganza alla vista d'insieme.\nLe \"504 Coup\u00e9\" e \"Cabriolet\" sono state proposte al loro debutto con un'unica motorizzazione, consistente nel 1.8 ad iniezione meccanica Kugelfischer, della potenza di 97 CV DIN (103 CV SAE), lo stesso montato anche sulla berlina. La trasmissione era affidata unicamente ad un cambio manuale a 4 marce, senza possibilit\u00e0 di optare per un cambio automatico. Un'altra differenza stava anche nel posizionamento della leva del cambio, posizionata sul pavimento.\nAlla fine del 1970, il 1.8 venne sostituito dal 2 litri ad iniezione in grado di erogare 104 CV, anch'esso montato pure sulla berlina: nella stessa occasione, il cambio automatico a 3 rapporti divenne optional anche sulle coup\u00e9 e cabriolet. Due anni dopo, nel 1973, il cambio automatico venne tolto dalla lista optional della cabriolet, per rimanere disponibile solo sulla coup\u00e9.\nNel settembre del 1974, le coup\u00e9 e cabriolet vennero sottoposte ad un leggero restyling che interess\u00f2 soprattutto i gruppi ottici anteriori (che da doppi e quadrati divennero singoli e rettangolari) e posteriori (in un unico elemento rettangolare a sviluppo orizzontale) e gli interni (sedili, finiture). Con l'occasione, su entrambe, debutt\u00f2 il V6 PRV di 2664\u00a0cm\u00b3, alimentato a carburatore, da 136 CV. Spar\u00ec invece dal listino il motore 2 litri, considerato poco brillante per il tipo di vetture. Anche con l'arrivo del nuovo motore, il cambio automatico a 3 rapporti rimase un optional riservato alla coup\u00e9.\nMa nel 1978, su richiesta della clientela, torn\u00f2 il motore 2 litri ad iniezione, questa volta leggermente rivisto nelle curve di erogazione, e che in questo caso erogava 106 CV di potenza massima. Tale motore venne reintrodotto in affiancamento alla pi\u00f9 costosa versione V6, che per l'occasione ricevette l'alimentazione ad iniezione e riusc\u00ec quindi a raggiungere i 144 CV di potenza massima. Il V6 ad iniezione venne accoppiato ad un cambio manuale a 5 marce. L'arrivo del nuovo V6 valse solo per la coup\u00e9. La cabriolet fu proposta da quel momento solo con motore 2 litri. Le versioni con motore da 2 litri, sia coup\u00e9 che cabriolet, continuarono a mantenere il cambio a 4 marce. Niente di nuovo per l'anno successivo, mentre nel 1980 vi fu un leggero restyling al frontale, che ha comportato un leggero ridisegnamento della calandra e l'adozione di paraurti pi\u00f9 massicci. Un cambio a 5 marce sostitu\u00ec quello a 4 marce nelle versioni con motore da 2 litri. Nel 1981, la coup\u00e9 V6 benefici\u00f2 di nuovi cerchi in lega leggera. Nell'estate del 1983, le coup\u00e9 e cabriolet vennero tolte di produzione assieme al resto della gamma 504. Per 14 anni non si vedranno pi\u00f9 delle coup\u00e9 Peugeot di fascia medio-alta. Solo nel 1997 esordir\u00e0 la 406 Coup\u00e9, ancora opera di Pininfarina e considerata una delle pi\u00f9 belle Peugeot della seconda met\u00e0 del secolo. Quanto alla cabriolet, non vi saranno pi\u00f9 modelli Peugeot della stessa fascia che ne raccoglieranno l'eredit\u00e0.\nLe 504 Ambulanza, Pick-Up e Dangel 4x4.\nLa versione pick-up della 504 venne introdotta nel 1979. Come suggerisce il nome, la vettura condivideva il corpo vettura delle normali 504 berline solo fino alla base del parabrezza. Oltre alla cabina guida leggermente rialzata, va poi ovviamente considerato il grande cassone per il carico merci (scoperto o coperto da una capote di protezione). Anche qui, ad a un avantreno a ruote indipendenti faceva da contraltare un retrotreno ad assale rigido. Particolare la gamma motori, composta da un'unit\u00e0 a gasolio ed una a benzina. Mentre la prima non era altro che il 1.9 diesel da 50 CV gi\u00e0 proposto per le versioni \"Commerciale\", l'unit\u00e0 a benzina non \u00e8 mai stata montata su una 504, poich\u00e9 si trattava nientemeno che del vecchio 1.6 XC da 62 CV, versione depotenziata dell'unit\u00e0 montata fino a qualche anno prima sulla 404 e rispolverato per equipaggiare questa variante particolare della 504. Nel 1982 alla gamma si aggiunse la versione \"GR\", equipaggiata con il 1.8 a benzina da 79 CV. Nel 1983, termin\u00f2 anche la produzione europea della 504 Pick-Up, ma non quella in Sudamerica, dove il pick-up continu\u00f2 la sua carriera fino a tutti gli anni 90. Dal 1988 usufru\u00ec del motore diesel da 2.1 litri, mentre dal 1990 tale unit\u00e0 motrice sarebbe stata sostituita dal 2.3 diesel.\nLa 504 fu proposta anche in versione ambulanza: in questa configurazione, la 504 era proposta con motore 2 litri a benzina da 93 CV (poi passato a 96) o con motore 2.1 diesel da 65 CV (in seguito passato a 2.3 litri e 70 CV come nelle altre applicazioni della gamma).\nTra le evoluzioni pi\u00f9 estreme della 504 vanno senz'altro ricordate quelle create dalla Dangel, una piccola azienda che nel corso degli anni si specializz\u00f2 nel trasformare alcune normali station wagon Peugeot in vetture a trazione integrale. La 504 fu il primo modello con cui l'azienda francese si ciment\u00f2. Il risultato, noto come 504 Dangel, era una \"504 Break\" con assetto fortemente rialzato, tre differenziali e spesso e volentieri un vero e proprio equipaggiamento per utilizzo off-road. Anche le \"504 pick-up\" sono state spesso reinterpretate dalla Dangel, dando luogo alla \"504 Dangel Pick-Up\".\nLa carriera extraeuropea.\nLa fama, meritatamente conquistata sul campo, di robustezza e assoluta affidabilit\u00e0, avevano permesso alla \"504\" berlina di riscuotere ampi consensi anche in Sudamerica e Africa. La forte richiesta da parte di questi mercati indusse la Casa a mantenere il modello in produzione, con pochissime modifiche, in Argentina e Nigeria, rispettivamente fino al secondo semestre del 1999 (con gli ultimi esemplari smaltiti nel 2000) e del 2005.\nIn Argentina, la 504 non solo sopravvisse a lungo, ma ne venne creata una nuova gamma con versioni brillanti come la 504 TN, con motore 2 litri da 110 CV, che divennero 116 sulla 504 GRTN, ed addirittura ci fu un nuovo e marcato restyling pi\u00f9 moderno, avvenuto nel 1994, e che assieme al frontale pi\u00f9 attuale, ma sempre simile a quello del 1968, ha comportato l'introduzione di gruppi ottici della coda dal disegno rinnovato, completamente diversi e quasi avveniristici. Questa nuova gamma si articolava nei modelli \"XS\", \"XS Lusso\" e \"XSD\". I primi due montavano il noto 2 litri a carburatore con potenze rispettivamente di 100 e 108 CV. La \"XSD\" montava invece l'altrettanto noto 2.3 litri diesel da 70 CV. Addirittura, come optional per questi modelli, si poteva avere il differenziale autobloccante. Negli ultimi anni di produzione, la versione da 108 CV spar\u00ec dal listino e rimasero le altre due, rinominate SL ed SLD. In totale, per il mercato argentino, furono prodotti oltre 495.000 esemplari di Peugeot 504.\nNel continente africano, ed in particolare in Nigeria e Kenya, la 504 monopolizz\u00f2 in pratica la fascia medio-alta del mercato: la sua richiesta era tale che dagli anni ottanta in avanti molti francesi, soprattutto giovani, si improvvisarono commercianti di questo modello, acquistando per pochi soldi una 504 in buono stato (e ben fornita di pezzi di ricambio) ed affrontando un lungo viaggio in macchina dalla costa Mediterranea fino a paesi come il Ciad, il Mali o la Repubblica Centrafricana, dove la 504, una volta esposta, poteva essere venduta in poche ore a un prezzo di cinque o sei volte superiore a quello pagato in origine (l'inconveniente consisteva nel viaggio di ritorno, da compiere con mezzi di fortuna).\nIn tutto sono state prodotti poco meno di 3.700.000 \"504\", un risultato superato, in casa Peugeot, soltanto dalla pi\u00f9 piccola 205 ed in tempi pi\u00f9 recenti anche dalla 206.\nRiepilogo versioni e caratteristiche.\nDi seguito vengono riepilogate le varie versioni previste per la gamma 504 prevista in Europa. I prezzi riportati sono in franchi e si riferiscono al momento del debutto nel mercato interno.\nLa carriera sportiva.\nLa 504 ha avuto anche dei trascorsi sportivi non trascurabili. Nella maggior parte dei casi, le manifestazioni sportive in cui veniva impiegata erano dei rally in terra africana, dove la vettura riusciva a dimostrare la sua robustezza anche in condizioni estreme di utilizzo. Alle edizioni 1975 e 1978 del Rally Safari, la 504 conquist\u00f2 due vittorie, rispettivamente con una berlina TI e con una coup\u00e9 V6. Gli equipaggi delle due vetture erano rispettivamente Andersson-Hertz e Nicolas-Lefebvre.\nSempre nel 1975, al Rally del Marocco, una 504 TI vince con l'equipaggio Mikkola-Todt, mentre l'anno successivo arriva il bis con Nicolas-Gamet, sempre al volante di una 504 TI.\nEd infine, non vanno assolutamente dimenticate le quattro vittorie al Rally della Costa d'Avorio: le prime due, datate 1974 e 1975, sono state ottenute rispettivamente dalle 504 TI degli equipaggi M\u00e4kinen-Liddon e Consten-Flocon. Ancora M\u00e4kinen e Liddon hanno ottenuto una vittoria nel 1976 con una 504 V6 Coup\u00e9 e sempre con una V6 Coup\u00e9, nel 1978, arriv\u00f2 la vittoria anche per l'equipaggio Nicolas-Gamet."}
{"id": "582140", "revid": "198277", "url": "https://it.wikipedia.org/wiki?curid=582140", "title": "Nestor Combin", "text": "Carriera.\nNella sua carriera ha militato in molte squadre, tra Francia, dove ha giocato per , con cui vinse una Coppa di Francia, e , e Italia, dove ha vestito le maglie di , , e . Ha segnato 117 gol nella Ligue 1, di cui 68 con i rossobl\u00f9 dell'\"OL\".\nIn Italia vinse per due volte la Coppa Italia, rispettivamente con Juventus e Torino. In maglia bianconera gioc\u00f2 38 partite nella stagione 1964-1965, segnando 10 reti, mentre con la casacca granata, indossata dal 1966 al 1969, tra campionato e coppa nazionale disput\u00f2 106 partite con 31 reti; in particolare, nel campionato 1967-1968 sfior\u00f2 il titolo di capocannoniere con 13 gol comprensivi della tripletta nel derby torinese di andata, vinto 4-0 dai suoi, pochi giorni dopo la scomparsa loro compagno di squadra Luigi Meroni. Si trasfer\u00ec quindi al Milan con cui sollev\u00f2 nel 1969 la Coppa Intercontinentale, segnando un gol all' nel successo 3-0 nella partita di andata a San Siro.\nProprio a questo trionfo rimase legato l'episodio \"a posteriori\" pi\u00f9 famoso della propria carriera. Tutto nacque dal fatto che nel 1963 il giocatore era stato chiamato a svolgere il servizio di leva nella natia Argentina, ma non aveva risposto alla cartolina di precetto essendosi gi\u00e0 trasferito in Francia, dove aveva anche ottenuto la cittadinanza; dunque qui aveva ottemperato agli obblighi militari, ma non c'era stato modo per i giornali argentini di saperlo, non essendo stata documentata la cosa.\nCon la trasferta milanista a Buenos Aires per la gara di ritorno, quindi, i tifosi e soprattutto i giocatori argentini riaccoglievano \u2014 dal loro punto di vista \u2014 un \"traditore\" colpevole di renitenza alla leva, e non si risparmiarono dunque da numerosi falli: principali artefici furono il portiere Poletti, che gli diede un pugno in volto a gioco fermo, e il difensore Aguirre Su\u00e1rez, che, mentre Combin era a terra, gli rifil\u00f2 sempre in viso una ginocchiata, facendolo svenire. Aguirre Su\u00e1rez venne espulso ma Combin non riusc\u00ec a continuare la partita, e il tecnico rossonero Rocco non pot\u00e9 neanche sostituirlo poich\u00e9 aveva gi\u00e0 terminato i cambi a disposizione.\nNazionale.\nCombin vanta 8 presenze e 4 reti nella nazionale francese, scendendo in campo anche in una partita del in Inghilterra."}
{"id": "582160", "revid": "110157", "url": "https://it.wikipedia.org/wiki?curid=582160", "title": "\u1e92\u0101hir", "text": "Nell'esegesi coranica (\"tafsir\"), lo \u1e93\u0101hir () \u00e8 il significato manifesto o essoterico del Corano. Da quest'accezione deriva la \"\u1e92\u0101hiriyya\", una scuola di pensiero della giurisprudenza islamica e della professione di fede (\"\u02bfaq\u012bda\"); ambedue le scuole contrappongono quello manifesto al significato pi\u00f9 profondo e nascosto (\"b\u0101\u1e6din\"), al quale possono accedere i dotti o perlomeno le persone adeguatamente preparate in dottrina e spirito. Per estensione, il concetto si pu\u00f2 applicare anche alla contrapposizione tra realt\u00e0 assoluta e realt\u00e0 manifesta.\nI musulmani ismailiti fanno proprio il principio sufi del bilanciamento tra lo \u1e92\u0101hir e lo spirito o intelletto che lo \u1e92\u0101hir rappresenta.\nPer lo sciismo, solo l'Imam del Tempo \u00e8 in grado di capire appieno il significato esoterico del Libro Sacro islamico.\nFamoso \u00e8 un trattato del giurista e mistico persiano al-Ghazali, fortemente avverso ai batiniti, visti anche come altro volto dei Fatimidi, accaniti rivali (non solo ideologici) degli Abbasidi sunniti."}
{"id": "582168", "revid": "729019", "url": "https://it.wikipedia.org/wiki?curid=582168", "title": "Futuro (rivista)", "text": "Futuro \u00e8 stata una rivista italiana di fantascienza pubblicata tra il 1963 e il 1964 per un totale di 8 numeri. Costitu\u00ec il primo esempio di rivista integralmente ideata e gestita da esperti italiani del settore. Fu fondata da Lino Aldani (gi\u00e0 noto sotto lo pseudonimo di N. L. Janda), Massimo Lo Jacono (gi\u00e0 conosciuto sotto lo pseudonimo di Megalos Diekonos e di L. J. Mauritius) e Giulio Raiola.\n\"Futuro\" dette alla giovanissima fantascienza italiana un ampio e innovativo spazio per crescere, nonch\u00e9 un respiro internazionale, vanificato tuttavia dalla sua breve esistenza, essenzialmente dovuta a problemi di distribuzione. Gli otto numeri mensili usciti tra il maggio-giugno del 1963 e il novembre del 1964 costituiscono per\u00f2 un concreto esempio di quello che l'ambiente italiano era fin da allora in grado di offrire, affrancandosi dalla tutela statunitense e, in minor misura, da quella britannica, tanto da meritare che Inisero Cremaschi dedicasse alla rivista un volume (dal titolo \"Futuro\", per l'appunto) edito dalla Editrice Nord di Milano, mentre la Fanucci Editore di Roma recuperava il nome della testata, che non era stato protetto dai suoi originari creatori, per i suoi fini editoriali, sempre nel campo della \"science fiction\".\n\"Futuro\" pubblic\u00f2 nel suo n. 5 un saggio di Juan Rodolfo Wilcock (1919-1978) e nel n. 6, per la prima volta in assoluto in Italia, un racconto di Adolfo Bioy Casares (1914-1999), intimo amico di Jorge Luis Borges. La rivista pubblic\u00f2 inoltre interviste esclusive di Elio Vittorini e di Ennio Flaiano."}
{"id": "582173", "revid": "48479", "url": "https://it.wikipedia.org/wiki?curid=582173", "title": "Siling", "text": ""}
{"id": "582174", "revid": "35804", "url": "https://it.wikipedia.org/wiki?curid=582174", "title": "A.J. Trauth", "text": ""}
{"id": "582175", "revid": "6923", "url": "https://it.wikipedia.org/wiki?curid=582175", "title": "CityNightLine", "text": "CityNightLine (abbreviazione: CNL) \u00e8 una societ\u00e0 per azioni svizzera, che offre collegamenti ferroviari notturni in Austria, Danimarca, Francia, Italia, Germania, Paesi Bassi, Repubblica Ceca e Svizzera.\nLa CityNightLine\u00a0SA era originariamente una societ\u00e0 in comune tra le ferrovie tedesche, le svizzere e le austriache.\nDopo l'abbandono delle FFS e delle \u00d6BB la CNL \u00e8 unicamente una filiale delle Deutsche Bahn secondo il diritto svizzero.\nI treni notturni delle CNL sono composti da vetture passeggeri, cuccette, letto e ristorante.\nLinee della CNL.\nLa CityNightLine\u00a0SA offre i suoi servizi sulle seguenti linee:"}
{"id": "582176", "revid": "2016807", "url": "https://it.wikipedia.org/wiki?curid=582176", "title": "Cosroe II", "text": "Biografia.\nSal\u00ec al trono nel 590 dopo la morte di suo padre Ormisda IV (Hormizd); nello stesso anno per\u00f2 il trono gli venne spodestato dal generale ribelle Bahram Chobin che lo depose e sal\u00ec al trono di Persia con il nome di Bahram VI. Cosroe II per\u00f2 riusc\u00ec a fuggire a Costantinopoli dove chiese all'imperatore bizantino Maurizio aiuto per ritornare al trono. Grazie al \"magister militum\" bizantino Narsete, Bahram venne sconfitto e Cosroe II pot\u00e9 ritornare al potere.\nIl 27 novembre 602 l'imperatore bizantino Maurizio venne ucciso in una congiura di palazzo dal tiranno Foca, che govern\u00f2 l'impero bizantino per otto anni fino al 610; Cosroe II, desideroso di ripristinare l'antico impero achemenide, ebbe cos\u00ec il pretesto per incominciare una nuova guerra contro i bizantini. Egli infatti, con il pretesto di vendicare la morte di Maurizio (a cui era riconoscente perch\u00e9 l'aveva aiutato a sconfiggere Bahram Chobin), invase l'impero bizantino riportando grandi successi sui bizantini, che, privi dell'abile ed esperto \"magister militum\" Narsete, furono incapaci di contrastarlo.\nNel 606 l'esercito di Cosroe II occup\u00f2 la fortezza di Dara e invase l'Asia Minore, conquistando Cesarea, che era considerata la fortezza pi\u00f9 difficile da espugnare dell'Impero bizantino e penetrando in Calcedonia. In seguito occup\u00f2 le citt\u00e0 siriane di Hierapolis, Chalcis e Berrhaea o (Aleppo) e assedi\u00f2 Antiochia. La rapida successione di vittorie persiane svel\u00f2 la debolezza dell'Impero bizantino, l'incapacit\u00e0 di Foca, e l'odio che i suoi sudditi provavano per lui; e Cosroe forn\u00ec loro una decente scusa per sottomettersi o rivoltarsi a Foca, spargendo la voce che il figlio di Maurizio e l'erede legittimo al trono, Teodosio, fosse ancora vivo e vivesse ora nella corte di Persia; probabilmente questo era un impostore che Cosroe II voleva far salire al trono di Bisanzio in modo da trasformare praticamente Bisanzio in uno stato fantoccio dipendente dalla Persia.\nAnche quando Foca venne deposto e ucciso da Eraclio (610), che venne incoronato imperatore, la situazione non miglior\u00f2 per i Bizantini. I Persiani infatti continuarono la guerra perch\u00e9 Cosroe II voleva come imperatore non Eraclio ma Teodosio, il gi\u00e0 citato presunto figlio di Maurizio, e, dopo aver occupato l'Armenia e la Mesopotamia, arrivarono a occupare Antiochia e la Siria nel 611. In seguito si espansero verso sud, occupando nel 614 la Palestina e Gerusalemme. Durante la conquista e il saccheggio della Citt\u00e0 Santa venne trafugata e portata in Persia la Vera Croce (la croce di Ges\u00f9 Cristo) del Santo Sepolcro e le chiese di Costantino ed Elena vennero danneggiate dalle fiamme.\nPoi nel 616 i Persiani incominciarono l'invasione dell'Egitto conquistando prima la citt\u00e0 di Alessandria e poi l'intero Egitto. Nel frattempo un'altra armata persiana si diresse verso la Tracia e occupava in poco tempo Calcedone, le coste del Bosforo, la citt\u00e0 di Ancyra e l'isola di Rodi. Secondo Gibbon, se Cosroe II avesse posseduto una flotta potente avrebbe portato la morte e la devastazione anche in Europa. Nel 621 quasi tutto l'Impero bizantino era occupato dai persiani: ai bizantini rimanevano solo la Grecia, l'Anatolia e i lontani esarcati d'Italia e d'Africa.\nL'offerta amichevole del generale persiano Shahin di condurre un'ambasciata da Cosroe II venne accettata dai Bizantini e il prefetto del pretorio, il prefetto della citt\u00e0 e alcuni ecclesiastici chiesero umilmente la pace allo sci\u00e0 di Persia. Ma Shahin aveva fatalmente frainteso il suo re. Ecco infatti cosa disse Cosroe II quando l'ambasciata bizantina arriv\u00f2:\nCosroe II condann\u00f2 a morte l'ambasciatore. Comunque l'esperienza di sei anni di guerra aveva persuaso Cosroe a rinunciare alla conquista di Costantinopoli e di accontentarsi di un tributo annuale che i Bizantini avrebbero dovuto pagare ai Persiani; il tributo annuale consisteva in un migliaio di talenti d'oro, un migliaio di talenti d'argento, un migliaio di abiti di seta, un migliaio di cavalli e un migliaio di vergini. Eraclio accett\u00f2 queste condizioni, ma stava nello stesso tempo organizzando la riscossa bizantina.\nDue giorni dopo Pasqua (622), Eraclio lasci\u00f2 Costantinopoli e con il suo esercito di 5.000 soldati giunse via mare in Cilicia e si accamp\u00f2 a Isso. In seguito penetr\u00f2 in Armenia dove sorprendentemente sconfisse in varie occasioni i Persiani. La primavera successiva l'esercito bizantino distrusse inoltre il Tempio del Fuoco di Zoroastro, numerosi altri templi, delle statue di Cosroe e i resti di Thebarma o Ormia, il luogo di nascita di Zoroastro. In questo modo i Bizantini si vendicarono della deportazione della croce di Ges\u00f9 Cristo da parte dei Persiani quando essi occuparono la Palestina e Gerusalemme nel 614.\nCosroe, allarmato per i successi bizantini, richiam\u00f2 dall'Egitto e dal Bosforo molte truppe. Nel frattempo nell'accampamento bizantino gli alleati della Colchide minacciavano di disertare e anche i soldati pi\u00f9 esperti avevano paura dell'esercito persiano, che era molto pi\u00f9 numeroso di quello bizantino. Ma Eraclio li rassicur\u00f2:\nIncoraggiati i suoi uomini, Eraclio e il suo esercito continuarono a vincere molte battaglie sconfiggendo tre grossi eserciti condotti dai tre pi\u00f9 forti generali persiani: Shahrbaraz, Shahin e Shahraplakan; nella battaglia del fiume Saro l'Imperatore sconfisse addirittura in un combattimento corpo a corpo un gigantesco guerriero persiano, come Davide sconfisse Golia. Cosroe II comunque non si diede per vinto e rispose alla controffensiva di Eraclio stringendo un'alleanza con gli Avari e formando tre grossi eserciti: il primo di 50.000 uomini, soprannominati le \"lance d'oro\", fu mandato contro Eraclio e le sue truppe; il secondo aveva l'incarico di prevenire il ricongiungimento tra l'esercito di Eraclio e quello del fratello Teodoro, e il terzo aveva l'incarico di assediare, insieme con gli Avari, Costantinopoli. Tuttavia l'assedio della capitale bizantina, avvenuto nel 626, fall\u00ec grazie all'inespugnabilit\u00e0 delle Mura Teodosiane e a 12.000 cavalieri inviati da Eraclio per difendere la citt\u00e0. Tirato un sospiro di sollievo per lo scampato pericolo, Eraclio strinse un'alleanza con il Khan dei Cazari, form\u00f2 un esercito di settantamila uomini tra Bizantini e stranieri e riusc\u00ec a riconquistare in poco tempo le citt\u00e0 della Siria, dell'Armenia e della Mesopotamia.\nPoi decise di attraversare le montagne del Kurdistan, giungendo quindi a Ninive. Anche i Persiani comandati dal generale Rhahzadh all'inseguimento dei Bizantini valicarono questa catena montuosa ma, a differenza dei Bizantini che avevano realizzato il loro passaggio in perfette condizioni meteorologiche, essi dovettero affrontare violente tormente di neve e arrivarono a Ninive decimati.\nIl 12 dicembre 627 si combatt\u00e9 la battaglia di Ninive; i Persiani, decimati dal gelo e dalla fame che avevano dovuto affrontare durante il cammino, non ebbero scampo e vennero massacrati dai bizantini. Eraclio trascorse il Natale a Ninive, ospitato nella tenuta di un nobile persiano.\nOrmai per la Persia la guerra era perduta: Cosroe II dopo la sconfitta fugg\u00ec a Seleucia e, vedendo la propria fine vicina, decise di nominare suo successore Merdaza, il suo figlio preferito. Ma Siroe, un altro figlio di Cosroe, non approv\u00f2 la sua decisione e cerc\u00f2 il consenso dei satrapi per preparare una congiura contro suo padre: ai soldati Siroe promise un aumento dei salari; ai cristiani la libert\u00e0 di professare la propria religione; ai prigionieri la libert\u00e0; e alla nazione pace immediata e la riduzione delle tasse. Il 23 febbraio 628 Cosroe II, perso tutto il suo prestigio e il sostegno dell'aristocrazia, venne rovesciato e rinchiuso in un sotterraneo per ordine del figlio Siroe (che sal\u00ec al trono con il nome di Kavad II) e, dopo cinque giorni di torture, spir\u00f2; Kavad II, salito al trono, firm\u00f2 una pace con i Bizantini in cui si impegnava a ritirare le sue truppe dalle zone occupate durante la guerra e restituiva ai Bizantini la Vera Croce.\nLa leggenda vuole che all'apice del suo regno si fece costruire un trono sfarzoso tripartito: i tre scranni stavano a indicare che egli era (o meglio, sarebbe dovuto diventare) imperatore romano d'Oriente, del Vicino Oriente e dell'Asia fino all'India.\nMatrimoni e discendenza.\nLe due mogli principali di Cosroe II erano cristiane: \nCosroe spos\u00f2 anche, per motivi politici:"}
{"id": "582180", "revid": "11959", "url": "https://it.wikipedia.org/wiki?curid=582180", "title": "Rivista Futuro", "text": ""}
{"id": "582191", "revid": "1408685", "url": "https://it.wikipedia.org/wiki?curid=582191", "title": "Base64", "text": "Base64 \u00e8 un sistema di codifica che consente la traduzione di dati binari in stringhe di testo ASCII, rappresentando i dati sulla base di 64 caratteri ASCII diversi.\nViene usato principalmente come codifica di dati binari nelle e-mail, per convertire i dati nel formato ASCII.\nL'algoritmo.\nL'algoritmo che effettua la conversione suddivide il file in gruppi da 6 bit, i quali possono quindi contenere valori da 0 a 63. Ogni possibile valore viene convertito in un carattere ASCII secondo la seguente tabella:\nIl set di 64 caratteri scelto per rappresentare i 64 valori (0-63) varia a seconda dell'implementazione scelta. L'obbiettivo solitamente \u00e8 di scegliere 64 caratteri che siano comuni alla maggior parte delle codifiche e che siano anche stampabili. \nLe altre varianti, solitamente derivate dal Base64, condividono queste propriet\u00e0 ma differiscono nella scelta degli ultimi due caratteri; per esempio la variante URL e file name safe (RFC 4648/Base64URL), usa \"-\" e \"_\".\nL'algoritmo causa un aumento delle dimensioni dei dati del 33%, poich\u00e9 ogni gruppo di 3 byte viene convertito in 4 caratteri. Questo supponendo che per rappresentare un carattere si utilizzi un intero byte.\nSe per rappresentare i caratteri ASCII si usassero 7 bit (che sarebbero sufficienti) e non 8, l'aumento di dimensioni sarebbe solo del 17%. Poich\u00e9 per\u00f2 per rappresentare i caratteri ASCII si usano convenzionalmente 8 bit (7 per il carattere, lasciando il restante bit nullo), allora si ottiene l'aumento delle dimensioni descritto poco fa.\nEsempio di codifica.\nDati 3 byte che contengono i valori A, B, C, partendo dalla loro rappresentazione binaria, applichiamo l'algoritmo:\n Rappresentazione ASCII: A B C\n Rappresentazione binaria: 01000001 01000010 01000011\n Suddivisione in gruppi da 6 bit: 010000 01 0100 0010 01 000011\n I 4 valori dedotti: 010000 010100 001001 000011\n Il valore decimale: 16 20 9 3\n Il valore codificato: Q U J D\nQuindi la sequenza di valori (ABC) viene convertita nella sequenza (QUJD).\nSe la lunghezza del messaggio originale non \u00e8 un multiplo di 3 byte il numero dei bit che costituiscono il risultato non sar\u00e0 un multiplo di 6. Verranno quindi inseriti bit nulli (0) alla fine (4 o 2), e nel valore codificato vengono aggiunti da 0 a 2 simboli '=' (padding character) sufficienti a raggiungere un multiplo di 4 simboli. Ciascun padding character indica pertanto l'aggiunta di una coppia di bit nulli. Il padding non \u00e8 comunque indispensabile per la decodifica e alcune implementazioni non lo utilizzano. Il padding \u00e8 indispensabile solo qualora si vogliano concatenare messaggi codificati.\nQuindi, preso un singolo byte di valore (A), esso viene convertito nella sequenza (QQ==), il singolo valore (B) viene convertito in (Qg==), mentre la sequenza (AB) diventa (QUI=).\n union conv\n unsigned int l;\n struct bytes\n char b1;\n char b2;\n char b3;\n char b4;\n } b;\n \n char convert (char c)\n if (c == 63)\n return 47;\n else if (c == 62)\n return 43;\n else if (c &gt;= 52)\n return c - 4;\n else if (c &gt;= 26)\n return c + 71;\n else\n return c + 65;\n \n unsigned int toBase64(char b1, char b2, char b3)\n conv src, dest;\n src.b.b1 = b3;\n src.b.b2 = b2;\n src.b.b3 = b1;\n src.b.b4 = 0;\n //conv.l == b4 b3 b2 b1\n dest.b.b1 = convert(src.b.b1 &amp; 0x3f);\n src.l = src.l \u00bb 6; \n dest.b.b2 = convert(src.b.b1 &amp; 0x3f);\n src.l = src.l \u00bb 6;\n dest.b.b3 = convert(src.b.b1 &amp; 0x3f);\n src.l = src.l \u00bb 6;\n dest.b.b4 = convert(src.b.b1 &amp; 0x3f);\n return dest.l;\nVarianti.\nEsistono varianti di questa codifica, che differiscono principalmente nella scelta dei due caratteri usati per rappresentare i valori 62 e 63 e per il \"padding char\". In particolare molto usata \u00e8 la variante che usa i caratteri \"-\" e \"_\" come valori 62 e 63 (al posto di \"+\" e \"/\") e non usa padding; questa variante \u00e8 particolarmente utile quando la stringa codificata deve essere usata in una URL o in un filename."}
{"id": "582194", "revid": "24281", "url": "https://it.wikipedia.org/wiki?curid=582194", "title": "Conversione di tipo", "text": "In informatica, in particolare nella programmazione, la conversione di tipo (detta impropriamente casting, o \"typecasting\", dal nome di uno dei modi in cui essa si manifesta) \u00e8 l'operazione con cui si converte una variabile da un tipo di dato a un altro: questo passaggio \u00e8 effettuato per avvantaggiarsi di alcune caratteristiche delle gerarchie dei tipi. Per esempio, i valori di un intervallo limitato (come quello degli interi) possono essere immagazzinati in piccole quantit\u00e0 di memoria, per poi essere convertiti in un formato diverso che potenzialmente permette nuove operazioni, come la divisione con varie cifre decimali di precisione.\nNei linguaggi di programmazione orientati agli oggetti, la conversione di tipo permette ai programmi di trattare gli oggetti come se fossero di un tipo antenato, ad esempio per semplificare l'interazione con questi oggetti.\nTipi di conversione.\nEsistono due tipi di conversione di tipo: implicita ed esplicita. Il termine utilizzato per riferirsi alla conversione implicita \u00e8 coercion (it.: \"coercizione\"), mentre il metodo pi\u00f9 comune di conversione esplicita \u00e8 chiamato casting (sostantivo che, a volte, viene impropriamente usato per indicare il significato generale di conversione). La conversione esplicita pu\u00f2 essere eseguita anche con delle funzioni di conversione definite separatamente, come i costruttori sovraccarichi.\nConversione di tipo implicita.\nLa conversione implicita di tipo, conosciuta anche con il nome inglese coercion, \u00e8 svolta in maniera automatica dal compilatore. Alcuni linguaggi di programmazione, addirittura, richiedono che questa funzionalit\u00e0 sia implementata nel compilatore.\nIn un'espressione di tipo misto, a runtime, i dati di uno o pi\u00f9 sottotipi possono essere convertiti in tipi pi\u00f9 generici in maniera che l'espressione sia valutata correttamente. Per esempio, il codice C che segue \u00e8 valido:\n double d;\n long l;\n int i;\n if (d &gt; i) d = i;\n if (i &gt; l) l = i;\n if (d == l) d *= 2;\nNonostante codice_1, codice_2 ed codice_3 appartengano a tipi di dato diversi, essi vengono automaticamente convertiti nello stesso tipo ogni volta che viene eseguito un confronto od una assegnazione. Questo comportamento del linguaggio dovrebbe essere utilizzato con cautela, in quanto potrebbe portare a conseguenze inaspettate. Per esempio, se si tentasse di assegnare il valore di una variabile di tipo codice_4 ad una di tipo codice_5, si verificherebbe una perdita di informazione: la parte decimale, infatti, verrebbe persa (ogni compilatore, se impostato al giusto livello di avvertimento, notificherebbe la situazione allo sviluppatore). Allo stesso modo, la conversione da un tipo intero ad uno decimale pu\u00f2 far perdere precisione, a causa della granularit\u00e0 di quest'ultimo tipo di dato (per ulteriori informazioni, vedera la voce virgola mobile). Nel caso pi\u00f9 comune, questo causa problemi quando devono essere confrontate (per verificarne l'uguaglianza) una variabile intera ed una in virgola mobile.\nConversione di tipo esplicita.\nUn esempio di casting in un frammento di codice C:\n int arrotonda(float value){\n return (int)(value + 0.5);\nIl codice definisce, a titolo puramente esemplificativo, una semplice funzione che implementa l'operazione di arrotondamento di un numero decimale positivo. Poich\u00e9 il valore dell'espressione codice_6 \u00e8 di tipo codice_7, \u00e8 necessario troncarne la parte decimale: per far questo viene utilizzata una conversione esplicita al tipo codice_5. La conversione pu\u00f2 avvenire anche in senso inverso, come nel codice che segue:\n int a = 5;\n int b = 3;\n float c, d;\n c = a / b; /* c adesso contiene il valore 1.0 */\n d = (float)a / b; /* d assume il valore atteso: 1.6666666 */\nNonostante codice_9 sia di tipo codice_7, esso non assume il valore atteso, in quanto la divisione tra codice_11 e codice_12 (entrambi di tipo codice_5) viene interpretata come \"divisione intera\", nella quale viene scartata l'eventuale parte decimale del quoziente. Per ottenere il risultato atteso di 1.6666..., \u00e8 necessario convertire esplicitamente a codice_7 almeno uno tra divisore e dividendo (in questo caso il dividendo), in maniera che anche l'altro operando sia automaticamente promosso (termine che indica la conversione da un sottotipo ad un tipo pi\u00f9 generico) e l'espressione sia valutata come desiderato.\nEsistono vari tipi di conversione esplicita:\nOgni linguaggio di programmazione ha le proprie regole per le conversioni di tipo: in generale, essa \u00e8 ammessa per oggetti e tipi fondamentali."}
{"id": "582196", "revid": "35565", "url": "https://it.wikipedia.org/wiki?curid=582196", "title": "Casting (programmazione)", "text": ""}
{"id": "582202", "revid": "287204", "url": "https://it.wikipedia.org/wiki?curid=582202", "title": "Eutifrone", "text": "L\u2019Eutifrone (; la pronuncia \"Eut\u00ecfrone\" segue il nome greco, la pronuncia \"Eutifr\u00f2ne\" segue il nome latino) \u00e8 un dialogo della giovinezza di Platone. In esso viene trattato il tema della piet\u00e0 e i protagonisti del dialogo sono Socrate ed Eutifrone.\nStruttura e contenuto dell\"Eutifrone\".\nLa cornice del dialogo: in coda per parlare con l'Arconte.\nL\"Eutifrone\" si apre con Socrate che incontra l'interlocutore (appunto Eutifrone) in coda per andare dall'arconte. Socrate si trova in fila poich\u00e9 ha appena saputo che Meleto ha lanciato un'accusa contro di lui, accusandolo di empiet\u00e0 e corruzione dei giovani. Socrate infatti diffonderebbe tra i giovani nuove divinit\u00e0, come il suo famoso 'daimon', inducendo gli stessi ad allontanarsi dalle divinit\u00e0 comuni. \nEutifrone, invece, si trova in coda perch\u00e9 vuole accusare il padre di omicidio: egli ha lasciato morire di stenti un suo dipendente dopo che quest\u2019ultimo, da ubriaco, aveva ucciso un servo. Da questo discorso Socrate trae la seguente conclusione: Eutifrone deve essere un grande esperto di cose sante e giuste se addirittura trascina il suo stesso padre in giudizio.\nLa richiesta di Socrate e la prima definizione di santo.\nSocrate chiede allora ad Eutifrone di istruirlo sulla giustizia o, meglio ancora, sulla natura del santo, poich\u00e9 essendo lui stato citato in tribunale con l'accusa di empiet\u00e0, possa in seguito redimersi con una perfetta conoscenza su questo campo. Esorta allora Eutifrone a definire il pio e l'empio.\nEutifrone risponde sostenendo che pio \u00e8 quanto lui sta facendo ora: ossia denunciare il padre che ha commesso ingiustizia, e comportarsi in modo tale con tutti in materia di omicidi. \nAlla fine della sua definizione, Socrate obietta che Eutifrone non ha realmente risposto. Egli infatti non ha fatto altro che mostrare degli esempi di santo, di comportamento pio, senza entrare nell'essenza del santo come qualcosa di universale.\nSeconda definizione di santo: ci\u00f2 che gli d\u00e8i gradiscono.\nEutifrone, trovandosi abbastanza d'accordo con le obiezioni mossegli da Socrate arriva a sostituire la definizione precedente con la seguente: pio \u00e8 ci\u00f2 che \u00e8 gradito agli d\u00e8i. Socrate concorda col fatto che questa \u00e8 effettivamente la forma di una definizione universale. Ma \u00e8 vera la definizione? \nSocrate ha dei dubbi. Difatti egli afferma che spesso accade a due persone di discutere: ad esempio sulla stima di una lunghezza, o sulla grandezza di un numero; tuttavia la disparit\u00e0 di opinioni verrebbe subito chiarita con degli opportuni calcoli e la questione sarebbe risolta. Socrate afferma, di contro, che le questioni pi\u00f9 difficili da risolvere sono quelle incommensurabili, come appunto le discussioni su ci\u00f2 che sia pio o empio; in quel caso allora ognuno dei due interlocutori cercher\u00e0 di trarre l'altro dalla sua parte e, qualora convinca l'altro, non ci sar\u00e0 nessuna misurazione che possa confermare chi dei due avesse ragione e chi torto.\nSe Eutifrone \u00e8 d'accordo con questa affermazione (come \u00e8) allora dovr\u00e0 convenire che ci sar\u00e0 disaccordo anche tra gli d\u00e8i su che cosa sia pio e su che cosa sia empio; la definizione data da Eutifrone \u00e8 errata o, almeno, incompleta: ad alcuni d\u00e8i apparir\u00e0 pia una certa azione, ad altri un'altra e cos\u00ec via e ci sar\u00e0 perenne dissenso. Dunque una cosa potr\u00e0 essere nello stesso tempo santa ed empia.\nTerza definizione di santo: ci\u00f2 che tutti gli d\u00e8i gradiscono. Obiezioni di Socrate.\nEutifrone allora si corregge: pio \u00e8 ci\u00f2 che tutti quanti gli dei gradiscono ed empio \u00e8 tutto ci\u00f2 che tutti gli d\u00e8i detestano. Eutifrone \u00e8 inoltre convinto che la definizione data sia impeccabile. \nInizia qui il passo pi\u00f9 complesso di tutta l'opera. Socrate non \u00e8 ancora certo della perfezione della definizione data da Eutifrone, e dunque lo invita a riflettere su un certo punto: \"il pio \u00e8 amato dagli d\u00e8i perch\u00e9 \u00e8 pio, oppure \u00e8 pio perch\u00e9 \u00e8 amato dagli d\u00e8i?\". Eutifrone mostra dapprima di non capire, poi protende per la seconda ipotesi. Allora, se \u00e8 vera la seconda ipotesi bisogna riconoscere che la definizione di santo non \u00e8 ancora stata data: si \u00e8 infatti confusa la sostanza con l'accidente: essere gradito agli d\u00e8i non definisce la piet\u00e0, ma \u00e8 solo qualcosa che le accade. Difatti il fatto che un'azione sia pia non deve dipendere dall'apprezzamento degli d\u00e8i, ma da una sua propriet\u00e0 altrimenti accertata. Socrate sprona ancora Eutifrone a definire il santo.\nLa piet\u00e0 \u00e8 una parte della giustizia.\nDato che Eutifrone non riesce a proseguire, Socrate gli chiede di definire se la giustizia sia una parte della piet\u00e0, o se piuttosto non sia la piet\u00e0 ad essere una parte della giustizia. In conseguenza della risposta di Eutifrone ne conseguir\u00e0 che o tutto ci\u00f2 che \u00e8 giusto \u00e8 pio, o che tutto ci\u00f2 che \u00e8 pio \u00e8 anche giusto. Eutifrone propende ancora per la seconda ipotesi. La piet\u00e0 \u00e8 parte della giustizia. Socrate gli chiede allora di spiegargli di quale parte si tratti.\nQuarta definizione di piet\u00e0 di Eutifrone: la piet\u00e0 \u00e8 prendersi cura degli d\u00e8i.\nEutifrone \u00e8 molto preciso questa volta: la piet\u00e0 consiste nel prendersi cura degli d\u00e8i. Socrate per\u00f2 ha seri dubbi al riguardo: che cosa intende Eutifrone col termine prendersi cura? Socrate elenca numerosi esempi di prendersi cura: l'ippica si prende cura del cavallo, la cinegetica dei cani. Eutifrone dichiara che \u00e8 proprio questo il genere di prendersi cura che intende. Tuttavia Socrate fa notare al suo interlocutore che quel tipo di prendersi cura \u00e8 fatto per procurare giovamento a chi ne subisce gli effetti. Difatti il cavallo \u00e8 ben curato e sta bene e lo stesso dicasi dei cani. \u00c8 allora possibile che gli uomini contribuiscano a rendere migliori gli d\u00e8i, a procurar loro giovamento? Non dovrebbe piuttosto essere il contrario?\nPrecisazione alla quarta definizione: la piet\u00e0 \u00e8 rendere servizio agli d\u00e8i.\nEutifrone specifica che il prendersi cura degli dei proprio della piet\u00e0 consiste piuttosto in un render loro un servizio, come i servi fanno nei confronti del padrone. Socrate conduce ancora una volta Eutifrone ad un ragionamento pi\u00f9 profondo: i padroni, infatti, richiedono il servizio degli schiavi o dei subalterni quando serva loro; ad esempio si pu\u00f2 ordinare ad un servo di zappare il terreno, o ancora un medico pu\u00f2 chiedere ad un suo assistente di tamponare la ferita di un paziente. Eutifrone si dichiara d'accordo. Ma allora quale servizio potrebbero mai rendere gli uomini agli d\u00e8i? La questione pu\u00f2 anche essere posta cos\u00ec: per fare che cosa gli d\u00e8i chiederebbero l'ausilio degli uomini?\nL'ipotesi di Socrate: la piet\u00e0 come scienza del pregare e del sacrificare.\nDato che Eutifrone \u00e8 oramai scoraggiato Socrate prosegue, lasciando cadere l'ultima definizione di Eutifrone ed ipotizzando che la piet\u00e0 consista in una sorta di scienza del ben sacrificare e del ben pregare. Il sacrificare in onore agli d\u00e8i consisterebbe in una sorta di ricompensa per i giovamenti che loro possono dare agli uomini per assecondare le loro preghiere. Con la preghiera, infatti, gli uomini chiedono l'aiuto degli d\u00e8i e con il sacrificio fanno loro dei doni come ringraziamento. La piet\u00e0 \u00e8 una specie di commercio con gli d\u00e8i. Eutifrone \u00e8 convinto che questa volta la definizione sia giusta.\nConfutazione di Socrate: di che cosa hanno bisogno gli d\u00e8i?\nSocrate obietta per\u00f2 domandando ad Eutifrone di che cosa abbiano mai bisogno gli d\u00e8i: se non hanno bisogno di nulla, allora il commercio prima ipotizzato \u00e8 unilaterale, perch\u00e9 solo gli uomini ne traggono giovamento e non certo gli d\u00e8i. Eutifrone risponde che non \u00e8 necessario che gli d\u00e8i traggano dalle nostre offerte giovamento, quello che conta per loro \u00e8 il gesto di sacrificare: ossia la piet\u00e0. La piet\u00e0 \u00e8 allora la cosa che per loro conta, ci\u00f2 che \u00e8 da loro gradito e a cui tengono di pi\u00f9.\nSi \u00e8 ritornati al punto di partenza.\nSocrate accusa Eutifrone di essere tornato al punto di partenza, definendo nuovamente la piet\u00e0 come ci\u00f2 che \u00e8 gradito agli d\u00e8i.\nConclusione: commiato di Eutifrone.\nAll'ulteriore domanda di Socrate di definire in modo preciso la piet\u00e0, Eutifrone si mostra riluttante a continuare e mostra di avere fretta (forse \u00e8 arrivato il suo turno di entrare dall'arconte), prende congedo da Socrate e si allontana.\nDialogo ed aporia: l'Eutifrone come dialogo aporetico esemplare.\nL\"Eutifrone\" \u00e8 un dialogo tipicamente aporetico: non giunge infatti a nessuna conclusione specifica; \u00e8 anzi esemplare tra i dialoghi aporetici, perch\u00e9 arriva nell'esatto punto da cui era partito. La sua complessit\u00e0 lo rende uno dei dialoghi pi\u00f9 maturi di Platone, forse, come alcuni hanno fatto notare, molto prossimo al \"Menone\". Tuttavia, nonostante l\"Eutifrone\" mostri un impianto argomentativo molto vario, \u00e8 indubbio che in esso domini ancora la figura di Socrate e non rivela ancora nulla della teoria delle idee pi\u00f9 tardi espressa da Platone.\nDedalo e Proteo: il tema dell'inafferrabilit\u00e0 dei discorsi socratici.\nNel dialogo \"Eutifrone\" si fa pi\u00f9 volte riferimento al personaggio di Dedalo (11b9-15b7). In particolare Socrate accusa Eutifrone di essere una sorta di Dedalo, mentre Eutifrone ricambia l'accusa. \nIl personaggio a cui i due si richiamano \u00e8 il medesimo Dedalo che costru\u00ec il famoso labirinto al cui centro pose il Minotauro. Tuttavia, la caratteristica di Dedalo che qui viene passata sotto silenzio, \u00e8 quella di saper costruire statue cos\u00ec perfette che si muovevano come se fossero vive. Questo concetto della statua che fugge \u00e8 da Platone utilizzata per sottolineare la capacit\u00e0 di Socrate di rendere precarie le statuarie definizioni di Eutifrone. Per contro Socrate accuser\u00e0 Eutifrone di essere meglio di Dedalo, poich\u00e9 non solo rende mobili i discorsi, ma addirittura fa muovere in circolo, poich\u00e9 tornano al punto di partenza.\nLa stessa caratteristica di inafferrabilit\u00e0 \u00e8 sottolineata dalla menzione alla figura di Proteo (15d1), personaggio mitico famoso per la sua abilit\u00e0 nell'impedire di essere catturato."}
{"id": "582212", "revid": "1442080", "url": "https://it.wikipedia.org/wiki?curid=582212", "title": ".biz", "text": ".biz \u00e8 un dominio di primo livello generico. \u00c8 stato introdotto nel 2001, attualmente \u00e8 amministrato dalla societ\u00e0 Neulevel. Data la numerosa richiesta di domini .com \u00e8 stato creato questo per le aziende e gli operatori del commercio, infatti \"biz\" \u00e8 un'approssimazione fonetica della prima sillaba di \"business\" in inglese. Tuttavia non ci sono requisiti da soddisfare per richiedere questo dominio, quindi la registrazione \u00e8 di fatto aperta a tutti."}
{"id": "582223", "revid": "110157", "url": "https://it.wikipedia.org/wiki?curid=582223", "title": "Coppa delle nazioni africane 1980", "text": "La Coppa delle nazioni africane 1980 fu la dodicesima edizione della suddetta competizione riservata alle nazionali di calcio del continente africano. La manifestazione fu organizzata e vinta dalla Nigeria. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre alla Nigeria, ammessa d'ufficio come paese ospitante, e al Ghana ammessa d'ufficio come detentrice del titolo, parteciparono alla fase finale Egitto, Costa d'Avorio, Tanzania, Algeria, Marocco e Guinea. Qui sotto, in dettaglio, tutti i risultati del torneo."}
{"id": "582228", "revid": "767487", "url": "https://it.wikipedia.org/wiki?curid=582228", "title": "Windows Internet Explorer 7", "text": "Windows Internet Explorer 7 (IE 7) \u00e8 la settima versione stabile del web browser di Microsoft, distribuita nel 2006, cinque anni dopo la distribuzione di Internet Explorer 6. IE 7 \u00e8 stato sostituito da Internet Explorer 8 nel 2009.\nPanoramica.\nA partire dalla versione 7, Internet Explorer viene rinominato Windows Internet Explorer come parte di un rinnovo dei marchi per i componenti inclusi in Windows. \u00c8 incluso in Windows Vista e Windows Server 2008 ed \u00e8 disponibile come download separato per Windows XP SP2 e Windows Server 2003 SP1 e SP2. Le parti fondamentali dell'architettura, compreso il motore e la struttura di rappresentazione di sicurezza, sono state migliorate significativamente. A differenza delle versioni precedenti diventa un'applicazione stand-alone non pi\u00f9 integrata nella shell di Windows.\nIn Windows Vista IE lavora in una modalit\u00e0 protetta che esegue il browser in una sandbox che non ha accesso al resto del sistema operativo, eccetto alla cartella dei file temporanei.\nLe versioni per XP e Vista beneficiano di un aggiornamento della WinInet API. La nuova versione permette l'uso IPv6 ed include anche un migliore supporto per la compressione gzip e deflate. L'8 ottobre 2007 Microsoft rimuove il Windows Genuine Advantage rendendo il software disponibile a tutte le versioni di Windows.\nStoria.\nIl 25 febbraio 2005 Bill Gates annuncia che la nuova versione verr\u00e0 distribuita alla RSA Conference 2005. La prima versione beta viene distribuita il 27 luglio 2005 per test tecnico e una versione beta pubblica (beta 2 preview) viene distribuita il 31 gennaio 2006. La versione finale viene distribuita il 18 ottobre 2006.\nNel dicembre 2007 Microsoft annuncia che IE 7 non sar\u00e0 incluso nel Service Pack 3 di Windows XP.\nSupporto agli standard.\nInternet Explorer 7 offre il supporto a HTML 4.01, CSS livello 1, VML, VBScript, XML e Document Object ModelDOM livello 1. Offre anche (con supporto limitato) CSS livello 2, XHTML e DOM livello 2. Supporta inoltre vari formati di immagine, tra i quali BMP, GIF, JPEG e parzialmente PNG. La versione 7 aumenta il supporto al formato PNG e al CSS livello 2."}
{"id": "582236", "revid": "287204", "url": "https://it.wikipedia.org/wiki?curid=582236", "title": "Dialga", "text": ""}
{"id": "582240", "revid": "729019", "url": "https://it.wikipedia.org/wiki?curid=582240", "title": "Chester Nimitz", "text": "Entrato nella United States Navy nel 1905, rischi\u00f2 dopo pochi anni di interrompere la propria carriera per aver fatto incagliare un cacciatorpediniere che da poco comandava, riuscendo comunque a uscirne solo con un richiamo ufficiale e la riassegnazione alla branca dei sommergibili; a pi\u00f9 riprese ebbe a che fare con questi particolari vascelli, sui quali matur\u00f2 vaste competenze cos\u00ec come sulla tecnologia Diesel applicata alle navi. Capitano di fregata dal marzo 1918, trascorse il resto della prima guerra mondiale nello stato maggiore del Chief of Naval Operations (CNO), quindi negli anni venti complet\u00f2 i corsi al Naval War College e dal 1926 al 1929 fu il primo responsabile del Naval Reserve Officers Training Corps, ottenendo notevoli risultati. Comand\u00f2 poi, negli anni trenta e come capitano di vascello, la squadra cacciatorpediniere della Reserve Fleet e l'incrociatore pesante , per concludere la fine del decennio al Bureau of Navigation. Promosso contrammiraglio nel giugno 1938, guid\u00f2 la 1\u00aa Divisione corazzate per un anno, poi fu nominato capo del Bureau of Navigation, posto dal quale contribu\u00ec in modo determinante all'espansione della United States Navy fino all'attacco di Pearl Harbor del 7 dicembre 1941.\nUfficiale dallo spiccato talento organizzativo, diplomatico, puntuale, determinato ma all'occorrenza caustico, Nimitz fu scelto dal presidente Franklin Delano Roosevelt per guidare la menomata United States Pacific Fleet. Balz\u00f2 direttamente al grado di ammiraglio e con il suo superiore, il CNO Ernest King, dovette modellare dal nulla una nuova strategia per la guerra in Estremo Oriente contro l'Impero giapponese; \u00e8 ricordato soprattutto per aver dato piena fiducia ai servizi d'intelligence e decrittazione della Pacific Fleet, che gli permisero di cogliere le vittorie del Mar dei Coralli e di Midway e ribaltare in parte lo svantaggio degli Alleati. Nel corso delle lunghe ostilit\u00e0 contro i nipponici Nimitz fu fautore di diverse innovazioni, come l'impiego di Task force centrate attorno una o pi\u00f9 portaerei, la \"leapfrogging strategy\" per occupare isole-chiave e schivare quelle ritenute troppo difese, l'amalgama di ufficiali di preparazione differenti nel medesimo stato maggiore e l'impiego immaginifico del potere marittimo. Nel dicembre 1944 ebbe il grado vitalizio di ammiraglio della flotta e, il 2 settembre 1945, fu firmatario dello strumento di resa giapponese in vece del governo americano. Lasci\u00f2 poco dopo il comando della Pacific Fleet per occupare quello di CNO fino alla fine del 1947: si impegn\u00f2 per trasformare la United States Navy in uno strumento adatto alla nuova et\u00e0 atomica. Fu collocato a riposo l'anno successivo, pur continuando la vita pubblica dapprima come ambasciatore di buona volont\u00e0 e in seguito (1952-1960) come rettore dell'Universit\u00e0 della California. Mor\u00ec in casa propria e fu sepolto nel Cimitero nazionale Golden Gate con altri ex ammiragli della seconda guerra mondiale.\nBiografia.\nL'ingresso in marina e i primi anni di servizio.\nChester William Nimitz nacque il 24 febbraio 1885 nel paese di Fredericksburg, in Texas, presso il pittoresco hotel di famiglia fatto edificare dal bisnonno Charles Nimitz, che aveva servito nella United States Navy: come rivela il cognome, si trattava di una delle diverse famiglie d'ascendenza tedesca della zona. Inizialmente, per\u00f2, il giovane Nimitz era pi\u00f9 attirato da una carriera nell'United States Army; perci\u00f2, mentre frequentava la Tivy High School di Kerrville, si inform\u00f2 sulla disponibilit\u00e0 di posti all'United States Military Academy di West Point: uno dei membri texani del Congresso gli rese noto che in quel momento le selezioni erano chiuse e gli sugger\u00ec di provare, invece, presso la United States Naval Academy di Annapolis. Nimitz si prepar\u00f2 tra la scuola e il coro della chiesa di Fredericksburg e nel 1901 affront\u00f2 i tre giorni dell'esame d'ammissione con numerosi altri aspiranti da tutto il Texas: lo super\u00f2, lasci\u00f2 dunque la scuola pubblica e per quattro anni fu allievo ad Annapolis; si dimostr\u00f2 particolarmente versato in matematica e s'impose come atleta nella sua classe, tanto che l'annuario scolastico ne parl\u00f2 come di una persona \u00abdall'avvenire sicuro\u00bb. Il 30 gennaio 1905 si diplom\u00f2 settimo su 114 compagni, ottenne il brevetto di aspirante guardiamarina e fu imbarcato sulla nave da battaglia , allora di base a San Francisco. A bordo di questa unit\u00e0 Nimitz comp\u00ec la sua prima crociera d'addestramento all'estero, che si svolse nei porti dell'Estremo Oriente; il 15 settembre 1906, rimpatriato, pass\u00f2 all'equipaggio dell'incrociatore protetto , sul quale complet\u00f2 il previsto servizio obbligatorio di due anni in mare dal diploma. Il 7 gennaio 1907 Nimitz ebbe i gradi di guardiamarina e il 31 fu nominato comandante della cannoniera USS \"Panay\", poi l'8 luglio fu messo al comando del piccolo cacciatorpediniere , che condusse fino alla recentemente acquisita colonia delle Filippine e in alcune crociere nelle acque del Sud-est asiatico. Nel luglio 1908 una manovra azzardata port\u00f2 all'incagliamento del \"Decatur\" vicino a Batangas: l'unit\u00e0 non affond\u00f2 e fu tratta in salvo, ma egli fu spedito dinanzi a una corte marziale, un potenziale grave ostacolo alla carriera. Tuttavia il suo superiore tratt\u00f2 il caso con indulgenza e verg\u00f2 solo un rimprovero ufficiale; comunque, Nimitz fu rimpatriato nel gennaio 1909 per essere destinato alla nuova e marginale branca dei sommergibili: fu imbarcato sull', primo di una lunga serie di incarichi sui battelli sottomarini che gli forn\u00ec poi una vasta conoscenza in materia.\nGli anni dieci e la prima guerra mondiale.\nIl 26 gennaio 1910 Nimitz ebbe il comando del sommergibile USS \"Snapper\", che esercit\u00f2 brevemente: con una doppia promozione a tenente di vascello il 31 dello stesso mese, motivata dalla rapida espansione della Marina, il 12 marzo fu infatti avviato alla Naval Torpedo Station per addestramento e torn\u00f2 in mare il 18 novembre come comandante del sommergibile . Un anno pi\u00f9 tardi fu posto a capo dell', ancora in costruzione con il nome provvisorio di \"Skipjack\"; Nimitz ne fu il primo comandante e si rese protagonista di un atto di salvataggio nelle settimane successive. Il 20 marzo 1911 il fuochista di seconda classe W.J. Walsh, mentre si trovava sul ponte di coperta, fu sbalzato fuori bordo da un'onda e, dato che non sapeva nuotare, Nimitz si tuff\u00f2 e lo tenne a galla fino a che non furono entrambi recuperati: per questo gesto fu insignito dal Dipartimento del Tesoro della Silver Lifesaving Medal. Il 7 maggio assunse il comando della flottiglia sommergibili operante in oceano Atlantico. Il 28 aprile 1913 torn\u00f2 a terra dapprima a Washington e poi a Groton per intraprendere studi approfonditi sull'applicazione di motori Diesel alle navi di superficie, una tecnologia che destava molto interesse. In connessione a questo incarico viaggi\u00f2 dunque in Belgio e Germania, allo scopo di raccogliere pi\u00f9 dati e informazioni e visitare le fabbriche degli apparati; torn\u00f2 a Groton poco prima dello scoppio della prima guerra mondiale e, con le conoscenze acquisite, fu designato ufficiale responsabile della progettazione e costruzione degli impianti Diesel per la petroliera \"Maumee\": il 29 agosto 1916 fu promosso capitano di corvetta e il 23 ottobre sal\u00ec a bordo come ufficiale di macchina e vicecomandante. Nimitz rimase ferito in questi anni non in battaglia, bens\u00ec per una disattenzione, mentre mostrava il funzionamento dei Diesel a ospiti di riguardo. Il guanto della mano sinistra, con la quale stava indicando un motore acceso, rimase impigliato negli ingranaggi che stritolarono parte dell'anulare e solo l'anello della Naval Academy blocc\u00f2 il meccanismo: Nimitz fu medicato e met\u00e0 anulare gli fu amputato. Rimase sulla petroliera fino ai primi del 1918, contribuendo agli studi e all'evoluzione del rifornimento in corso di navigazione; il 6 febbraio 1918 fu scelto quale aiutante di campo del comandante delle forze sommergibiliste operanti in Atlantico. Fu elevato al grado di capitano di fregata l'8 marzo dello stesso anno. Nel settembre 1918 fu riassegnato all'ufficio del Chief of Naval Operations (CNO) e al contempo ebbe un posto al Board of Submarine Design, data la sua solida esperienza maturata in servizio. Esercit\u00f2 i due ruoli ben oltre la fine delle ostilit\u00e0 e torn\u00f2 al servizio in mare il 6 maggio 1919, in veste di vicecomandante della nave da battaglia .\nGli anni venti e trenta.\nNel maggio 1920 Nimitz fu designato comandante della base per sommergibili a Pearl Harbor, allora in rapida espansione; la base non faceva eccezione e Nimitz ne supervision\u00f2 e coordin\u00f2 la costruzione e attivazione, per poi dirigerla brevemente prima di essere riassegnato il 17 luglio al datato incrociatore protetto , riclassificato e modificato per fungere da nave appoggio nella 14\u00aa Divisione sommergibili: Nimitz assunse il comando dell'uno e dell'altra in contemporanea e le guid\u00f2 per circa due anni nelle Hawaii. Il 21 giugno 1922 fu rimpatriato per seguire i corsi del Naval War College di Newport, prestigiosa istituzione per la formazione di ufficiali di stato maggiore. Rimasto colpito dalle potenzialit\u00e0 dell'aeroplano e della portaerei, a dispetto della sua specializzazione subacquea present\u00f2 una tesi sull'impiego in battaglia di quel tipo di nave, teorizzando una disposizione circolare di unit\u00e0 tradizionali a copertura delle portaerei al centro. Si diplom\u00f2 il 26 maggio 1923, dopo aver studiato anche la branca della logistica nel contesto di una possibile guerra nell'oceano Pacifico, e fu scelto quale nuovo capo di stato maggiore del comandante dell'United States Battle Fleet/Force, l'ammiraglio Samuel S. Robinson; vi lavor\u00f2 oltre tre anni, nel corso dei quali pot\u00e9 collaudare la sua teoria. Nimitz rimase al fianco di Robinson quando egli divenne comandante in capo della marina statunitense e svilupp\u00f2 cos\u00ec notevoli abilit\u00e0 organizzativo-amministrative. Il 10 agosto 1926 fu trasferito in California per dirigere il Naval Reserve Officers Training Corps, il cui programma era stato appena attivato presso l'Universit\u00e0 di Berkeley: sotto il suo controllo il programma ottenne un deciso successo. Il 2 giugno 1927 fu promosso a capitano di vascello e continu\u00f2 a dirigere il programma per altri due anni: il 15 giugno 1929 fu trasferito alla testa della 20\u00aa Divisione sommergibili.\nIl 17 giugno 1931 Nimitz fu nominato comandante della squadra cacciatorpediniere della Reserve Fleet, con quartier generale a San Diego; alz\u00f2 le proprie insegne sull'ammiraglia, la nave appoggio USS \"Rigel\", e tenne la posizione per due anni. Nell'ottobre 1933 prese il comando dell'incrociatore pesante e lo condusse nelle Filippine, dove funse da ammiraglia dell'United States Asiatic Fleet per i successivi due anni circa: Nimitz si fece una reputazione come comandante immaginoso, competente e stimato dai sottoposti e dai marinai, tanto che l\"Augusta\" fu indicato come una delle migliori unit\u00e0 da guerra statunitensi del periodo. Il viceammiraglio Lloyd Mustin, che aveva servito sotto il suo comando come giovane sottufficiale a bordo dell'incrociatore, lo descrisse come \u00abil miglior insegnante di tutta la Marina negli anni trenta\u00bb. Nel maggio 1935 Nimitz fu richiamato a Washington e il 28 fu assegnato all'ufficio del capo del Bureau of Navigation (cio\u00e8 l'Ufficio personale della marina statunitense) in qualit\u00e0 di assistente; per i successivi tre anni lavor\u00f2 in questa mansione e riscosse l'apprezzamento dei propri superiori. Il 23 giugno 1938 pass\u00f2 al grado di contrammiraglio e il 9 luglio fu riassegnato al servizio in mare come comandante in capo della 2\u00aa Divisione incrociatori leggeri, ma esercit\u00f2 per pochi giorni il comando a causa di una malattia. Quando si fu ripreso fu collocato alla testa della 1\u00aa Divisione corazzate (17 settembre) di base a San Pedro; iss\u00f2 le sue insegne sulla . Questa posizione fece s\u00ec che nel gennaio 1939, quando il grosso della United States Navy si rec\u00f2 nel Mare Caraibico per un'esercitazione generale (\"Fleet Problem XX\"), Nimitz assumesse \"pro tempore\" il ruolo di comandante responsabile per il Pacifico. Egli ne approfitt\u00f2 per completare una fitta tabella d'addestramento, tra prove di tiro, sbarchi simulati e rifornimento in alto mare anche tra grandi unit\u00e0; suscitarono per\u00f2 perplessit\u00e0 le sue indicazioni di trasferire il carburante tra navi disposte una dietro l'altra, invece che murata contro murata: fu, infatti, questa seconda modalit\u00e0 a diventare pratica comune. Il 15 giugno torn\u00f2 a terra come nuovo responsabile del Bureau of Navigation, una nomina che nella marina statunitense indicava con certezza un trampolino di lancio per la carriera. Spicc\u00f2 subito per le insistite richieste di adottare la medesima uniforme sia per gli ufficiali in servizio attivo, sia per quelli della riserva, in modo tale da stimolare lo spirito di corpo e la collaborazione.\nLa seconda guerra mondiale.\nLa nomina, i primi mesi e Midway.\nDal suo nuovo ufficio Nimitz fu coinvolto in prima persona nella grande espansione della marina, voluta dal presidente Franklin Delano Roosevelt per prepararsi alla guerra contro la Germania nazista e appoggiata anche dal CNO Harold Rainsford Stark; in particolare, dal maggio 1941 la dichiarazione presidenziale di una illimitata emergenza nazionale mise a dura prova le abilit\u00e0 di Nimitz, chiamato a gestire un vasto afflusso di personale e una generale riorganizzazione. Le capacit\u00e0 di Nimitz non era passate inosservate nelle alte sfere e, gi\u00e0 nel gennaio 1941, il suo nome era apparso in una lista stesa per il cambio del comando della United States Pacific Fleet, per il quale Roosevelt aveva proposto proprio il promettente ufficiale. In quell'occasione, comunque, Nimitz aveva scritto al Segretario alla Marina Frank Knox che non avrebbe potuto accettare la nomina senza generare malumori tra gli ufficiali pi\u00f9 anziani di lui. Alla fine il comando and\u00f2 all'ammiraglio Husband Kimmel, Nimitz mantenne il suo posto a Washington e il 1\u00ba novembre pass\u00f2 al grado di contrammiraglio \"upper half\".\nSubito dopo il devastante attacco a sorpresa di Pearl Harbor del 7 dicembre gli Stati Uniti intrapresero un totale rinnovamento dei quadri di comando. Il 17 dicembre gli ufficiali coinvolti nel disastro furono tutti destituiti e la Pacific Fleet fu \"ad interim\" posta agli ordini del viceammiraglio William S. Pye. Il giorno precedente il Segretario Knox aveva contattato Nimitz per informarlo che il presidente l'aveva selezionato personalmente da una lista di ventotto candidati e che era appena stato promosso al grado di ammiraglio (una seconda doppia promozione nella sua carriera): sembra che Roosevelt avesse dichiarato, nell'occasione, di \u00abdire a Nimitz di catapultarsi a Pearl e di stare l\u00e0 finch\u00e9 la guerra non sar\u00e0 vinta\u00bb. Nimitz si incontr\u00f2 il 30 con l'ammiraglio Ernest King, CNO e suo diretto superiore, per essere edotto sui suoi compiti principali: tenere a qualunque costo l'arcipelago, la costa occidentale e le comunicazioni con Nuova Zelanda e Australia, ultimi bastioni alleati nel Pacifico. Il 31 dicembre si svolse la formale cerimonia di investitura al comando sul ponte del sommergibile , un particolare sul quale Nimitz scherz\u00f2 spesso, affermando che era l'unica unit\u00e0 che i giapponesi gli avevano lasciato per l'importante funzione. Mentre i primi mesi di guerra con l'Impero giapponese venivano gestiti dall'ABDACOM e da altri comandi locali con risultati mediocri per gli Alleati, Nimitz esercit\u00f2 con cautela il nuovo comando, conscio della situazione difficile e della temporanea impossibilit\u00e0 di ricevere rinforzi: disponeva di tre portaerei (, , ), una decina di incrociatori, circa venti cacciatorpediniere e altrettanti sommergibili in parte datati; poteva schierare anche qualche superstite corazzata, sulle quali per\u00f2 faceva scarso affidamento. Pur provenendo dalla branca sottomarina e senza alcun specifico addestramento aeronautico, Nimitz era convinto gi\u00e0 da tempo che le grosse navi da battaglia non fossero pi\u00f9 le unit\u00e0 pi\u00f9 importanti di una flotta militare, soppiantate dalla portaerei. Nel riorganizzare la Pacific Fleet in tre Task force durante il gennaio 1942, una per ciascuna portaerei, Nimitz releg\u00f2 le lente corazzate a compiti di scorta lungo le rotte tra le Hawaii e la costa occidentale. Al contempo si impegn\u00f2 per inviare rinforzi di ogni tipo in Australia, Nuova Zelanda e negli arcipelaghi collocati a nord-est di quest'ultima; la Task force 11 con la \"Lexington\" (viceammiraglio Wilson Brown) fu collaudata nella scorta a un convoglio che trasfer\u00ec una brigata di marine a Palmyra. L'11 del mese la \"Saratoga\" fu colpita da un sommergibile giapponese e, bisognosa di riparazioni, cedette il posto alla . Sempre in gennaio, Nimitz acconsent\u00ec alla condivisione di fonti e informazioni sul nemico nipponico con Australia e Nuova Zelanda.\nL'ammiraglio era una personalit\u00e0 sconosciuta all'opinione pubblica e anche in parte della marina statunitense; non era mai entrato nei circoli navali pi\u00f9 interni e non era stato coinvolto nelle faziosit\u00e0 e nelle politiche dell'arma. D'altro canto spiccava per l'apertura mentale e la predisposizione all'ascolto dei subordinati, i modi pacati e la personalit\u00e0 tranquilla, che celavano in ogni caso una notevole determinazione e la capacit\u00e0 di saper agire anche sotto forte pressione. I primi mesi del suo comando furono probabilmente i pi\u00f9 difficili e precari, a cominciare dalle relazioni con il sanguigno e impaziente ammiraglio King. I due uomini mantenevano un comportamento formalmente corretto e concordavano che il principio del \"Germany first\" era da riconsiderare, poich\u00e9 ostacolava l'afflusso di navi, bombardieri pesanti e truppe nel teatro bellico del Pacifico \u2013 comunque invano: nel marzo 1942 il Joint Chiefs of Staff (JCS) conferm\u00f2 che l'afflusso di rifornimenti e forze al fronte oceanico sarebbe stato deciso in funzione delle necessit\u00e0 della guerra contro la Germania nazista. Ma King nutriva scarsa fiducia in Nimitz e non condivideva la sua strategia attendista, preferendo cercare di colpire i giapponesi ove possibile, anche per alleggerire la pressione sull'ABDACOM e verso l'Australia. All'inizio del gennaio 1942 la sua posizione si fece ancor pi\u00f9 delicata in seguito alle frenetiche domande di aiuto da parte del generale Douglas MacArthur, intrappolato a Bataan con decine di migliaia di uomini: il generale richiese, tra le altre cose, di sferrare un audace attacco con le portaerei della Pacific Fleet anche se, alla fine, solo alcuni sommergibili e violatori dall'Australia recarono scarse quantit\u00e0 di rifornimenti agli assediati. In ogni caso, Nimitz dovette alla fine acconsentire a una serie di attacchi limitati nel Pacifico centrale e meridionale, affidati alle Task force 11, 8 (viceammiraglio William Halsey) e 17 (contrammiraglio Frank Fletcher): l'organizzazione dell'operazione si rivel\u00f2 faticosa e deficitaria. L'insofferente King aveva intanto decise di formare un nuovo comando interalleato per il Pacifico meridionale, l'ANZAC Area alle sue dirette dipendenze; egli infatti riteneva che l'avanzata nipponica potesse e dovesse essere fermata alle soglie dell'Australia e che l\u00ec dovevano essere concentrate le limitate risorse della marina americana. Il comando fu attivato alla fine del gennaio 1942, subito dopo la caduta di Rabaul, e durante febbraio King vi invi\u00f2 la TF 11 con la \"Yorktown\" e la TF 17 con la \"Lexington\". Nimitz accolse con preoccupazione la decurtazione delle sue forze e lament\u00f2 il pericolo per le Hawaii, ma poich\u00e9 la Planning Division sanzion\u00f2 l'operato di King, egli accett\u00f2 gradualmente il fatto. Peraltro fu grazie a queste manovre che le due squadre colsero un significativo successo il 10 marzo, nelle acque antistanti la Nuova Guinea nord-orientale, dove furono affondate o colpite svariate navi nipponiche impegnate nello sbarco di truppe, scompaginando la tabella di marcia giapponese per il Pacifico meridionale. Quello stesso giorno MacArthur, su ordine presidenziale, lasci\u00f2 le Filippine e arriv\u00f2 a Melbourne per assumere il controllo di un nuovo alto comando responsabile della difesa del Pacifico sud-occidentale dopo il crollo finale dell'ABDACOM (suggellato il 9 marzo dalla conquista giapponese di Giava). Il 30 marzo l'enorme scacchiere dell'Asia e del Pacifico fu completamente riorganizzato tra gli Alleati. Nimitz assunse il comando del nuovo Pacific Ocean Areas (POA), fu suddiviso in North, Central e South Pacific Area, ovvero la vecchia ANZAC Area. Il famoso generale fu invece collocato al vertice del South West Pacific Area (SWPA) con responsabilit\u00e0 estesa al subcontinente australe, a parte delle isole Salomone e al Sud-est asiatico. Infatti n\u00e9 la marina n\u00e9 l'esercito avevano voluto saperne di creare un singolo grande comando gestito da uno solo dei due servizi e, dunque, i due ufficiali furono costretti a collaborare nella creazione di una strategia condivisa.\nNei mesi decisivi tra aprile e giugno 1942 Nimitz esercit\u00f2 un controllo tattico sulla Pacific Fleet che non si ripet\u00e8 pi\u00f9 nel corso del conflitto. In aprile appoggi\u00f2 l'idea di attaccare Tokyo usando bombardieri dell'esercito decollanti da una delle sue portaerei e, sulla scorta delle vitali informazioni Magic fornite dai sempre pi\u00f9 efficienti servizi di decrittazione, distacc\u00f2 le Task force 16 e 17 (al comando congiunto del viceammiraglio Fletcher) per contrastare un nuovo balzo in avanti giapponese nel vasto settore Nuova Guinea-isole Salomone: la battaglia del Mar dei Coralli si concluse con un successo strategico l'8 maggio, pur pagato con la perdita della \"Lexington\" e pesanti danni alla \"Yorktown\". La vittoria si ripercosse anche sull'attitudine iniziale di Nimitz, che attorno al 15 maggio contatt\u00f2 il generale MacArthur e gli propose un piano per disturbare le imponenti manovre della Marina imperiale, che stava concentrando il meglio delle sue unit\u00e0 per colpire l'atollo di Midway; l'idea era sbarcare il 1st Marine Raiders Battalion sull'isoletta di Tulagi, con la protezione della modesta flotta del SWPA e la conseguenza non secondaria di contestare l'avanzata nipponica nelle isole Salomone. MacArthur, comunque, lo inform\u00f2 di non avere forze e rifornimenti sufficienti per l'operazione. King, inoltre, fren\u00f2 l'iniziativa e fece sapere a Nimitz che avrebbe dovuto impiegare la Pacific Fleet per attacchi mordi-e-fuggi ovunque si fosse presentata un'occasione, invece di occupare in permanenza qualche localit\u00e0 periferica, a meno che non gli avesse concesso esplicita autorizzazione. Nimitz prosegu\u00ec pertanto a organizzare la difesa del Pacifico centrale e il potenziamento di Midway, per i quali fece totale affidamento sulle intercettazioni e deduzioni dell'ufficio intelligence della Flotta del Pacifico (capitano di vascello Edwin T. Layton) e della stazione HYPO (capitano di corvetta Joseph Rochefort), ignorando le errate valutazioni dei decrittatori a Washington: egli venne cos\u00ec a sapere che i giapponesi progettavano di sbarcare all'inizio di giugno sull'atollo, attendere l\u00ec l'intervento delle portaerei americane e distruggerle in una serie di coordinati attacchi aeronavali. Nimitz concentr\u00f2 oltre 120 apparecchi a Midway e dispose a nord-est le Task force 16 e 18, compresa la \"Yorktown\" che su suo ordine era stata riparata in appena tre giorni, una prestazione ingegneristica incredibile per i tempi. L'ammiraglio dovette per\u00f2 privarsi del fedele collaboratore Halsey (colpito da una grave forma di psoriasi) che gli consigli\u00f2 come proprio rimpiazzo il contrammiraglio Raymond Spruance, comandante degli incrociatori della TF 18. Per applicare questo schema, per\u00f2, Nimitz si era scontrato con King; il suo superiore aveva infatti prospettato il 10 maggio di lasciare i gruppi imbarcati della \"Lexington\" e della \"Yorktown\" nel Pacifico meridionale con la \"Enterprise\" e la \"Hornet\", in attesa di una prossima offensiva nipponica. Nimitz aveva avuto molti scambi telegrafici con King per convincerlo a cambiare idea, ripetendo in particolare che un'avanzata nemica sulle Hawaii era altamente probabile. Quindi non aveva esitato, il 13, a ordinare a Halsey di farsi avvistare dai ricognitori giapponesi, ottenendo cos\u00ec una scusa plausibile per richiamare la TF 18 a Pearl Harbor. Il 17 King allent\u00f2 in parte la propria posizione, pur dichiarando che, in caso di battaglia, la flotta di Nimitz avrebbe dovuto prediligere tattiche di logoramento ed evitare grandi scontri diretti contro la superiore Marina imperiale. La battaglia si svolse tra il 4 e il 6 giugno e si concluse con l'affondamento delle portaerei giapponesi , , \"Soryu\" e \"Hiryu\", pi\u00f9 l'incrociatore pesante \"Mikuma\", al prezzo della \"Yorktown\" e di buona parte dei gruppi imbarcati americani. La vittoria erose quasi del tutto il margine di vantaggio nipponico sulla Pacific Fleet, contribu\u00ec a far passare l'iniziativa in mano alleata e conferm\u00f2 le capacit\u00e0 di condottiero di Nimitz, che da allora ebbe un ruolo fondamentale nel raffinare e limare le direttive strategiche sottopostegli dall'ammiraglio King.\nLa campagna di Guadalcanal e le isole Salomone.\nTra il giugno e l'agosto 1942 ci fu un notevole calo delle operazioni nel teatro di guerra oceanico e gli Stati Uniti ne approfittarono per ristrutturare alcuni comandi, compreso il CINCPAC/POA. Nimitz accolse volentieri l'idea di un grande centro d'intelligence alle Hawaii e di uno stato maggiore amalgamato, sebbene ci\u00f2 lo costrinse a trasferire a terra il proprio quartier generale: il nuovo Intelligence Center Pacific Ocean Area nacque in luglio e, per dicembre, includeva ufficiali e unit\u00e0 dell'esercito per oltre 200 persone. Nel settembre 1943, infine, l'ICPOA e la stazione HYPO furono fuse nel Joint Intelligence Center-POA, affidato a un brigadier generale e alle dirette dipendenze di Nimitz. L'ammiraglio, inoltre, selezion\u00f2 Spruance come proprio capo di stato maggiore, essendo rimasto positivamente colpito dal suo comportamento a Midway, e invi\u00f2 un grosso gruppo di piloti imbarcati in patria allo scopo diffonderne le recenti esperienze nelle scuole d'aviazione. Questa mossa lo lasci\u00f2 con equipaggi novellini quando il JCS impose di avviare i preparativi per una controffensiva assai anticipata nel settore delle Salomone meridionali, a Guadalcanal; nel pieno dell'organizzazione, Nimitz caldeggi\u00f2 la nomina di Fletcher a comandante del corpo di spedizione, dato che era l'unico ufficiale con solide esperienze di comando di portaerei dall'inizio della guerra: per l'operazione furono schierate l\"'Enterprise\", la \"Saratoga\" e la \"Wasp\". Fletcher and\u00f2 cos\u00ec ad affiancare il viceammiraglio Robert Ghormley, che Nimitz aveva posto a capo della South Pacific Area in aprile con l'approvazione di King. Con gli sbarchi del 7 agosto ebbe inizio una lunga campagna terrestre e aeronavale, nel corso della quale le forze armate statunitensi subirono rovesci anche gravi a opera dell'agguerrita ed esperta Marina imperiale che spesso lasciarono perplesso Nimitz. Ad esempio, a seguito della battaglia dell'isola di Savo, egli ricevette un rapporto ambiguo sulle cause della sconfitta tattica che, personalmente, ampli\u00f2 con altre motivazioni, come l'eccessiva fiducia riposta nei radar, le carenze della ricognizione aerea e l'impreparazione psicologica degli uomini. Peraltro, l'ammiraglio condivideva certi pregiudizi nei confronti dell'avversario nipponico e riconobbe solo a fine 1943 la letale efficacia del siluro Type 93 nelle battaglie navali notturne. In settembre si convinse a distaccare un certo numero di sommergibili nelle Salomone, le cui acque riteneva poco adatte per i battelli oceanici, per controbattere l'accresciuta presenza navale giapponese e rispondere alle continue richieste di Ghormley; quindi decise di andare in ispezione nel SOPAC allo scopo di rendersi conto di persona della situazione. Il 28 arriv\u00f2 a Noumea dove trov\u00f2 un Ghormley avvilito e sfiduciato dagli avvenimenti bellici, oltre a una crisi logistica nei porti delle Figi e Samoa dove pure si trovavano grandi quantit\u00e0 di materiale. Il 30 prosegu\u00ec per Guadalcanal a bordo di un Boeing B-17 Flying Fortress, che perse la rotta e arriv\u00f2 a destinazione solo grazie alla trovata di un ufficiale del suo stato maggiore, che si orient\u00f2 con una copia di \"National Geographic\". Sull'isola, l'ammiraglio fu accolto da clima piovoso e dal comandante della 1st Marine Division impegnata negli scontri (Alexander Vandegrift) che lo condusse in un giro lungo il perimetro e attorno l'aeroporto, quasi inservibile a causa della pioggia. Nimitz distribu\u00ec decorazioni e si sofferm\u00f2 sulle necessit\u00e0 della testa di ponte, quindi il giorno successivo ripart\u00ec non senza incidenti, poich\u00e9 il B-17 sband\u00f2 durante il rullaggio e rischi\u00f2 di schiantarsi. In una seconda, breve tappa a Noumea ritenne opportuno avere un altro incontro con Ghormley, al quale ordin\u00f2 di inviare tutto il necessario per rendere l'aeroporto veramente operativo.\nTornato a Pearl Harbor, Nimitz prese una decisione fondamentale per il corso della campagna e della guerra: il 18 ottobre, d'accordo con King e pur a malincuore, rimpiazz\u00f2 Ghormley con l'aggressivo e popolare viceammiraglio William Halsey, che impresse ottimismo e dinamicit\u00e0 alle operazioni, giusto in tempo per incontrare in battaglia la Marina imperiale alle isole Santa Cruz. Perse la \"Hornet\" ma riusc\u00ec a fermare i giapponesi, amplificando la vittoria ottenuta a terra dai marine. Dalla fine del 1942 gli esiti della campagna volsero a favore degli Stati Uniti, grazie anche all'afflusso di nuove truppe, navi e aerei e all'introduzione di turni di rotazione frequenti per i piloti veterani e il personale di volo (una disposizione di Nimitz). Il logorio delle forze armate imperiali, invece, convinse Tokyo a ordinare il metodico ritiro da Guadalcanal all'inizio del 1943. Ciononostante i combattimenti continuarono con invariata ferocia e, il 29 gennaio 1943, l'incrociatore pesante fu affondato da aerosiluranti nipponici in rotta per Guadalcanal come scorta a un importante convoglio. La perdita della nave, dovuta a una serie di manchevolezze tattiche, fu accolta male da Nimitz che si lasci\u00f2 andare a un raro scatto d'ira: egli dichiar\u00f2 che la distruzione del \"Chicago\" \u00ab[era stata] particolarmente deplorevole, perch\u00e9 si sarebbe potuta evitare\u00bb (era al corrente che il \"Chicago\" e altre navi imbarcavano nuove e segrete spolette di prossimit\u00e0) e tuon\u00f2 che avrebbe fatto fucilare chiunque avesse rivelato alla stampa qualche dettaglio sul disastro. La sua reazione era dovuta all'accumularsi della fatica, forse anche a un accenno di malaria contratta nel settembre 1942, e alla concomitante pressione dell'organizzare il SOPAC contro quella che si riteneva essere l'ennesima controffensiva giapponese per Guadalcanal. Invece l'operazione Ke, per la quale l'ammiraglio Isoroku Yamamoto e i suoi collaboratori avevano radunato un gran numero di navi, serv\u00ec solo a trarre in salvo i circa superstiti nipponici; nessuno dei comandanti americani sospett\u00f2 una ritirata imperiale e lo stesso Nimitz confess\u00f2 tale credenza nel rapporto finale inoltrato a King poco dopo il 9 febbraio, quando la campagna fu dichiarata conclusa.\nAlla conferenza di Casablanca (gennaio 1943) gli Alleati occidentali avevano deciso di incrementare la pressione militare sulla Sfera di co-prosperit\u00e0 della Grande Asia orientale; ci\u00f2 signific\u00f2 l'elaborazione di una nuova strategia che previde la conquista (poi la neutralizzazione) di Rabaul e l'apertura di un secondo fronte nel Pacifico centrale. I comandi del SWPA e del POA rimasero comunque autonomi, l'uno incaricato di gestire l'avanzata attraverso le Salomone e la Nuova Guinea e l'altro gli attacchi agli atolli delle isole Gilbert, Marshall e del Mandato. Fu comunque necessaria una \"conferenza militare del Pacifico\", presenziata da King e dal vice del generale George Marshall, per trovare un compromesso sulla situazione di comando nel Pacifico sud-occidentale: Halsey ebbe la direzione tattica delle forze nelle Salomone e rispose alle \u00abdisposizioni strategiche\u00bb di MacArthur, ma solo le unit\u00e0 della marina impegnate nell'arcipelago sarebbero state temporaneamente agli ordini del generale, preservando l'autorit\u00e0 e la libert\u00e0 di manovra dell'ammiraglio Nimitz. Questi cominci\u00f2 inoltre a radunare una \"Central Pacific Force\", futura United States Fifth Fleet, grazie alla massiccia immissione in servizio di nuove classi di portaerei, navi da battaglia, incrociatori e altro naviglio, e unit\u00e0 giunsero anche alle squadre del SOPAC, ridenominate Third Fleet; in febbraio concord\u00f2 con Halsey l'occupazione delle isole Russell a ovest di Guadalcanal, che si svolse senza problemi. Un mese pi\u00f9 tardi, il 22 marzo 1943, Nimitz ebbe via libera per ricatturare le isole di Attu e Kiska nelle Aleutine occidentali, prese dai giapponesi nel giugno 1942; King e il generale Marshall si erano convinti della necessit\u00e0 dell'operazione una volta scoperto che un aeroporto era in costruzione da parte della guarnigione nipponica su Attu. Nimitz affid\u00f2 l'intera operazione al contrammiraglio Thomas Kinkaid, che riusc\u00ec a rioccupare Attu ma non a impedire, tra luglio e agosto, un altro abile sgombero giapponese da Kiska. Nello stesso periodo gli Alleati riuscirono a sloggiare i giapponesi dal pericoloso aeroporto di Munda in Nuova Georgia, pur a prezzo di una faticosa lotta. Halsey e Nimitz rimasero colpiti dalla difficile campagna e non intendevano sprecare le loro modeste forze contro ogni singola isola in mano nipponica; sfruttando, quindi, la superiore mobilit\u00e0 per mare e le notizie d'intelligence pervenute da varie fonti, sbarcarono di sorpresa un reggimento non su Kolombangara (vicino alla Nuova Georgia) bens\u00ec a Vella Lavella. L'azione prese in contropiede il comando giapponese e inaugur\u00f2 la cosiddetta \"leapfrogging strategy\": in tal modo le operazioni furono velocizzate, le perdite contenute e le misure giapponesi vanificate, tanto che gi\u00e0 il 1\u00ba novembre fu possibile eseguire lo sbarco della 3rd Marine Division a Bougainville, ancora una volta cogliendo sbilanciata la pur numerosa guarnigione nipponica. Per la campagna Nimitz aveva concesso due portaerei a Halsey, la \"Saratoga\" e la , che l'ammiraglio adoper\u00f2 con audacia per colpire nella rada di Rabaul la 2\u00aa Flotta giapponese. La piazzaforte fu progressivamente annientata tra il dicembre 1943 e il febbraio 1944 con una metodica campagna aerea condotta dalla Fifth Air Force del SWPA, appoggiata dai reparti aeronautici a Bougainville e, in alcune occasioni, da squadre distaccate dalla Fifth Fleet.\nLe vittorie del 1944-1945.\nNell'agosto 1943 Nimitz aveva posto al comando della Fifth Fleet il viceammiraglio Spruance per aprire un secondo fronte nel perimetro difensivo giapponese, come stabilito alla conferenza di Washington non senza aspre discussioni: il generale MacArthur, infatti, aveva cercato di farsi assegnare la priorit\u00e0 nell'invio di rinforzi per continuare l'avanzata dal Pacifico sud-occidentale alla volta delle Filippine e solo dopo molte insistenze il compromesso della doppia avanzata era stato accettato. Nimitz e Spruance accoppiarono la strategia del salto delle isole all'accresciuta disponibilit\u00e0 di risorse navali nella campagna delle isole Gilbert e Marshall (novembre 1943-febbraio 1944) con risultati clamorosi e la completa disarticolazione delle difese esterne giapponesi, culminata con la distruzione di Truk, la grande base d'oltremare della Marina imperiale. La pianificazione e realizzazione della campagna forn\u00ec preziose esperienze di guerra anfibia \u2013 utilizzo di natanti specializzati, metodologia di bombardamento pre-sbarco, supporto aereo alle prime ondate. Serv\u00ec inoltre ad accentuare lo studio di ogni aspetto e fase di un attacco dal mare, comprese le variazioni di marea che, durante la battaglia di Tarawa, erano state trascurate e avevano avuto ripercussioni tattiche importanti; sempre a Tarawa, Nimitz e lo stato maggiore della Pacific Fleet affrontarono per la prima volta uno sbarco contro coste ben fortificate, traendone preziose lezioni. Le operazioni nelle Marshall furono segnate da due cruciali scelte operate da Nimitz: l'attacco agli atolli pi\u00f9 occidentali come Kwajalein e Majuro, che egli indovin\u00f2 essere molto meno muniti rispetto a quelli orientali; e l'occupazione di isole vicino a quelle designate come obiettivi primari. La conquista di simili isole, in s\u00e9 prive di valore strategico, consent\u00ec infatti di scaricarvi i rifornimenti e i materiali a bordo dei trasporti (liberando intere squadriglie logistiche) e di piazzarvi batterie di artiglieria, pronte ad appoggiare i reparti nell'assalto principale: tali stratagemmi furono presto codificati e dovevano divenire normale prassi. Sempre in questo periodo matur\u00f2 lo scontro tra Nimitz e il gruppo di ammiragli che aveva ricevuto una compiuta formazione in aeronautica, il cui capo informale era l'ambizioso viceammiraglio John H. Towers che aveva la qualifica di Commander Air Force, Pacific Fleet sin dall'ottobre 1942. Towers riteneva che i suoi colleghi dovessero assumere tutte le massime cariche di comando nel teatro di guerra del Pacifico, stante la cruciale importanza delle portaerei; in particolare dichiarava di dover rimpiazzare Nimitz, che non aveva un brevetto da pilota. Per quanto lo detestasse, Nimitz riconobbe le innegabili capacit\u00e0 organizzative di Towers e all'inizio del 1944 concesse che tutti i comandanti senza brevetto fossero affiancati da capi di stato maggiore con la qualifica di pilota (e viceversa). Lo nomin\u00f2 infine suo vice per il resto della seconda guerra mondiale.\nLa serie di successi nelle Marshall fu replicata in estate con la conquista delle Marianne meridionali e la sconfitta inflitta alle portaerei giapponesi il 19 e 20 giugno 1944; la sanguinosa conquista di Saipan, Tinian e la ricattura della vecchia colonia di Guam fornirono agli Stati Uniti preziose basi avanzate per intraprendere una campagna di bombardamenti strategici sul Giappone. Nimitz anzi, affiancato da Spruance, sostenne che fosse giunto il momento per un attacco diretto alle coste nipponiche, o in alternativa alla colonia di Formosa; egli riteneva che ormai la Pacific Fleet potesse gestire una tale operazione. In ogni caso, il JCS declin\u00f2 questi progetti e prefer\u00ec mettere allo studio la liberazione delle Filippine, anche a causa dell'intransigenza del generale MacArthur che aveva fatto della riconquista dell'arcipelago un punto d'onore. Inizialmente dubbioso, dopo un'assemblea a Pearl Harbor a fine luglio 1944 Nimitz accondiscese al piano, poich\u00e9 riconobbe che strappare le Filippine all'Impero giapponese avrebbe avuto comunque l'effetto di tagliar fuori le isole metropolitane dalle fonti di materie prime nelle ex Indie olandesi, oltre a eliminare pericolose basi aeronautiche: i primi sbarchi furono prospettati per l'inizio del 1945. Nell'attesa, Nimitz e MacArthur concordarono per un'operazione accessoria nelle isole Palau a sud-est di Mindanao, allo scopo di impadronirsi dei locali aeroporti nipponici e coprire il fianco meridionale della futura avanzata. L'ammiraglio fece inoltre ruotare il comando della Quinta Flotta da Spruance a Halsey e ridenomin\u00f2 la grande squadra come Third Fleet, sebbene tutte le sue componenti rimanessero invariate. Halsey complet\u00f2 una serie di incursioni sulle Palau e sulle Caroline occidentali tra agosto e settembre, che ebbero un tale successo da convincere egli e i suoi superiori a rivedere tutta la pianificazione strategica: Nimitz e MacArthur ebbero ordine di invadere l'isola di Leyte dal 20 ottobre. I piani per le Caroline e per la Palau settentrionali furono messi da parte, ma non l'attacco alle isole di Peleliu e Angaur che fu confermato per il 15 settembre, sulla base di informazioni d'intelligence che avevano fornito un quadro del potenziale giapponese nel settore superiore alla realt\u00e0. Ne nacque una brutale battaglia che, alla fine, frutt\u00f2 ben miseri risultati. La campagna delle Palau \u00e8 stata spesso indicata come uno dei pochi, veri errori di Nimitz; sembra che l'ammiraglio fosse stato contagiato dall'ottimismo del comandante della 1st Marine Division incaricata dell'attacco a Peleliu (maggior generale William Rupertus) al punto tale da non prevedere alcuna riserva per i primi giorni dell'operazione anfibia. Nimitz reag\u00ec poi con fastidio a un telegramma di Halsey del 13 settembre, nel quale il sottoposto raccomandava di annullare la conquista di Peleliu e procedere tutt'al pi\u00f9 con l'occupazione di Ulithi, atollo indifeso e dall'ampia rada: ribatt\u00e9 che ormai i gruppi navali erano in movimento verso l'obiettivo. Soprattutto non inoltr\u00f2 quella parte del telegramma al JCS, in quel momento alla seconda conferenza di Qu\u00e9bec e che infine autorizz\u00f2 ad anticipare l'invasione di Leyte. Nimitz non forn\u00ec mai una spiegazione per questa sua decisione.\nLa riconquista delle Filippine si apr\u00ec come stabilito il 20 ottobre con un grande sbarco a Leyte, causa prima della quasi contemporanea battaglia del Golfo di Leyte: un complesso scontro aeronavale che mise a nudo le debolezze della bicefalia del comando americano nel Pacifico e and\u00f2 vicino a risolversi in un disastro per la macchina militare statunitense. Infatti, con questa vasta operazione combinata, il POA e il SWPA si trovarono fianco a fianco, ma non si volle provvedere a struttura di comando unificata. Perci\u00f2 la United States Seventh Fleet, incaricata materialmente dell'operazione anfibia, dell'appoggio tattico e della logistica, rimase alle dipendenze del generale MacArthur, mentre la vigilanza in alto mare spett\u00f2 alla Third Fleet di Halsey con ben 17 portaerei e moderne navi da battaglia, che rispondeva per\u00f2 a Nimitz. Potenti e mobili, le due formazioni non agirono con coordinazione e le comunicazioni furono spesso parziali e frammentarie; Halsey era ossessionato dall'idea di attirare in battaglia la Marina imperiale, lasci\u00f2 che fossero le portaerei di scorta della Settima Flotta a occuparsi degli aeroporti giapponesi nelle Filippine e, poi, si lanci\u00f2 a nord di Leyte alla notizia dell'avvistamento delle quattro portaerei della 3\u00aa Flotta nipponica. Ne risult\u00f2 che il grosso della 2\u00aa Flotta giapponese riusc\u00ec a raggiungere, quasi senza opposizione, il Golfo di Leyte gremito di mezzi da sbarco e Nimitz arriv\u00f2 a contattare direttamente Halsey per imporgli di rimandare a sud una grossa parte della Terza Flotta (che comunque arriv\u00f2 troppo tardi per intercettare le navi nipponiche, respinte con molti sacrifici dal naviglio sottile della Settima Flotta). In seguito si scatenarono polemiche tempestose attorno alla figura di Halsey e lo stesso Nimitz lo biasim\u00f2 per il comportamento tenuto, ma lo mantenne al suo posto anche a causa della sua popolarit\u00e0. I combattimenti a Leyte proseguirono fino a dicembre e si allargarono a Mindoro, sulla quale truppe del generale MacArthur sbarcarono a met\u00e0 dicembre con il valido supporto della Settima Flotta, mentre la Terza Flotta mantenne la pressione sulle basi nipponiche nell'arcipelago prima di condurre, nel gennaio 1945, una grande incursione nel Mar Cinese Meridionale: essa serv\u00ec a coprire l'invasione del Golfo di Lingayen, prologo alla distruzione delle migliori unit\u00e0 terrestri giapponesi a Luzon e alla sofferta liberazione di Manila. Intanto, il 19 dicembre 1944, Nimitz era stato investito dell'alto grado di ammiraglio della flotta, creato pochi giorni prima dal Congresso e che egli condivise con pochi altri: il rango era permanente.\nLe operazioni tra le Filippine dragarono pi\u00f9 forze e durarono pi\u00f9 a lungo di quanto previsto, tanto da ritardare gli sbarchi a Iwo Jima e Okinawa. Nimitz aveva ricevuto disposizioni di studiare l'attacco alle due isole il 2 ottobre 1944, dopo che ogni piano in merito a Formosa era stato ufficialmente scartato: sarebbero serviti uomini (non disponibili per il fronte del Pacifico) e non si conoscevano con esattezza le misure difensive della pi\u00f9 antica colonia giapponese. Nimitz e il suo stato maggiore, trasferitisi in gennaio a Guam per essere pi\u00f9 vicini ai teatri operativi, elaborarono con attenzione i due sbarchi previsti in un primo tempo per il 20 gennaio e il 1\u00ba marzo 1945 rispettivamente; fu messa in campo la pressoch\u00e9 totalit\u00e0 della Pacific Fleet e le sei divisioni dell'United States Marine Corps, tre per aggredire Iwo Jima e tre altre, inquadrate nella Tenth United States Army con divisioni dell'esercito, per la campagna su Okinawa. Le due battaglie, combattute nel febbraio-marzo e tra aprile e giugno, furono segnate da gravi perdite per ambo gli schieramenti e dall'intensa partecipazione dei \"kamikaze\", causa in particolare di insostenibili pressioni psicologiche per gli equipaggi e i comandi navali in zona d'operazioni. Infatti Spruance, che dalla fine del gennaio 1945 era tornato a dirigere la Quinta Flotta, ottenne da Nimitz di cedere con anticipo il posto a Halsey, cambio avvenuto il 26 maggio 1945 nel pieno della battaglia a Okinawa. Nel mentre, in aprile, il JCS aveva inoltrato la direttiva di pianificazione per l'attacco diretto al Giappone, operazione peraltro che suscit\u00f2 molte perplessit\u00e0 e discussioni per le paventate, alte perdite; in ogni caso l'impiego delle bombe atomiche catalizz\u00f2 gli avvenimenti, il 15 agosto l'Impero nipponico accett\u00f2 la dichiarazione di Potsdam e si arrese. Nimitz era stato informato della nuova arma nucleare nel febbraio 1945 da un emissario del generale Leslie Groves e generalmente non si espresse pro o contro, sebbene il biografo ufficiale Elmer B. Potter abbia puntualizzato che Nimitz fosse un poco a disagio a proposito della bomba atomica. Il 2 settembre partecip\u00f2 alla cerimonia a bordo della nave da battaglia per ufficializzare la capitolazione nipponica e, in rappresentanza del governo statunitense, appose la propria firma allo strumento di resa giapponese: a quell'epoca era alla testa di una Pacific Fleet formata da oltre 2 milioni di effettivi, navi e aerei.\nCNO e incarichi nella vita civile.\nNimitz rientr\u00f2 negli Stati Uniti come un eroe nazionale e partecip\u00f2 a diverse parate in suo onore, comprese due a Dallas e ad Austin; visit\u00f2 quindi la cittadina natale Fredericksburg, dove ricevette una calorosa accoglienza e partecip\u00f2 a un sontuoso banchetto organizzato nella sala da ballo dell'hotel di famiglia; infine sost\u00f2 a Kerrville per ritirare il diploma finalmente rilasciatogli dalla Tivy High School. Arrivato a Washington, il 5 ottobre parl\u00f2 a una sessione del Congresso sul potere marittimo nella nuova et\u00e0 atomica: a suo modo di vedere, essa imponeva, pi\u00f9 che l'abolizione delle forze armate tradizionali, una loro trasformazione. Il 26 novembre, a Pearl Harbor, Nimitz cedette il posto di CINCPAC a Spruance durante una solenne cerimonia. Prese quindi un aereo che lo riport\u00f2 alla capitale, dove il 15 dicembre subentr\u00f2 all'ammiraglio King come nuovo CNO per un mandato di due anni. Da questa posizione egli si dedic\u00f2 alla metodica riduzione di personale, unit\u00e0, mezzi e basi della marina oramai in esubero, ma al contempo introdusse tecnologie all'avanguardia, come la prima generazione di aerei a reazione; nel clima di Guerra fredda fu fautore del dispiegamento avanzato di scaglioni nelle acque del mar Mediterraneo e del Medio Oriente e lavor\u00f2 con grande energia per adattare la marina alle disposizioni del National Security Act del 1947.\nIl 15 dicembre 1947 Nimitz lasci\u00f2 il servizio militare attivo; il 1\u00ba gennaio 1948 fece rapporto al Segretario della Marina e formalizz\u00f2 il suo passaggio nella lista degli ufficiali a riposo, per poi trasferirsi con la famiglia a Berkeley e, in seguito, nei quartieri navali di Yerba Buena Island in mezzo alla baia di San Francisco. Tuttavia non si ritir\u00f2 del tutto dalla vita pubblica, dato che nel marzo 1949 accett\u00f2 di rivestire il ruolo di amministratore speciale per il previsto plebiscito sul Kashmir, sebbene all'inizio del 1950 esso fu annullato con il peggiorare della situazione nella regione. Richiese, allora, di divenire ambasciatore di buona volont\u00e0 dell'ONU, veste nella quale tenne diverse conferenze. Nel 1951 fu contattato dal presidente Harry S. Truman per presiedere a una pianificata \"Commission on International Security and Industrial Rights\" che, in ultimo, non vide la luce per l'opposizione del Congresso. Nel frattempo Nimitz si era dedicato con crescente impegno agli affari della comunit\u00e0 cittadina di San Francisco e, quell'anno stesso, fu eletto presidente onorario della Naval Historical Foundation, pur mantenendo la sua presenza nel mondo della marina militare (dove era figura tenuta in alta considerazione). Dal 1952 al 1960 fu rettore dell'Universit\u00e0 della California, un ruolo che gli consent\u00ec tra le altre cose di portare avanti la riappacificazione con l'ex nemico giapponese; in particolare, Nimitz gest\u00ec la raccolta fondi per restaurare la vecchia nave da battaglia pre-dreadnought , danneggiata durante la guerra, e farne una nave museo. Nel 1961 torn\u00f2 per l'ultima volta a Fredericksburg su invito del presidente Lyndon B. Johnson.\nMorte.\nChester Nimitz mor\u00ec nella sua casa di Yerba Buena Island il 20 febbraio 1966, pochi giorni prima di compiere 81 anni. Gli furono tributati funerali di Stato, ma non fu sepolto al cimitero nazionale di Arlington: come da testamento, fu inumato al Cimitero nazionale Golden Gate di San Bruno dove si trovavano gi\u00e0 suoi ex commilitoni. Negli anni successivi ebbero una tomba vicino alla sua gli ammiragli Spruance, Charles Lockwood e sua moglie Katherine.\nIn suo onore la United States Navy gli intitol\u00f2, nel 1972, la portaerei a propulsione nucleare , unit\u00e0 capostipite dell'omonima classe.\nFamiglia.\nChester Nimitz si fidanz\u00f2 a inizio Novecento con Catherine Vance Freeman, con la quale convol\u00f2 a nozze nel 1913. La coppia ebbe quattro figli: Catherine \"Kate\", Chester Jr., Anna e Mary. Il secondogenito segu\u00ec le orme paterne ed entr\u00f2 in marina come ufficiale sommergibilista; combatt\u00e9 nella seconda guerra mondiale e fece parte del gruppo tecnico che risolse i frustranti problemi dei siluri statunitensi, che spesso, nella prima parte del conflitto, non esplodevano all'impatto. And\u00f2 in pensione con il grado di contrammiraglio.\nNimitz era una persona precisa e puntuale, che non tollerava i ritardi e in genere non apprezzava molto i politici; fu sempre scettico, inoltre, sull'introduzione di personale non combattente femminile. Tra le sue passioni c'erano la musica classica, gelati dai gusti bizzarri e lunghe passeggiate con il suo schnauzer Mak, che quando poteva, condivideva con lo stimato collaboratore Spruance. Su consiglio del suo medico personale inizi\u00f2 a praticare il tiro a segno con la pistola come attivit\u00e0 ricreativa. Nimitz confess\u00f2 pi\u00f9 volte a sua moglie di considerare con un certo rammarico il lancio degli ordigni atomici, poich\u00e9 secondo lui l'Impero giapponese era gi\u00e0 stato sconfitto nell'estate 1945.\nOnorificenze.\nTutti i dati sono stati tratti da: e ."}
{"id": "582244", "revid": "1564499", "url": "https://it.wikipedia.org/wiki?curid=582244", "title": "Osservatorio astronomico di Capodimonte", "text": "L'Osservatorio astronomico di Capodimonte \u00e8 la sezione napoletana dell'Istituto Nazionale di Astrofisica, INAF, il principale ente italiano per la ricerca astronomica e astrofisica da terra e dallo spazio. L'Osservatorio di Napoli \u00e8 impegnato nelle principali linee di ricerca della moderna astrofisica in collaborazione con le universit\u00e0 e con altre istituzioni nazionali ed internazionali. \nA Capodimonte si studiano il Sole e il Sistema Solare attraverso l'analisi delle polveri cosmiche e la costruzione di strumenti per le principali missioni spaziali dell'ESA e dell'ASI. Con le osservazioni realizzate ai grandi telescopi dell'ESO, dislocati nel deserto di Atacama in Cile, si indaga la vita delle stelle, dalla loro formazione sino agli ultimi stadi evolutivi caratterizzati dalle grandi esplosioni di supernovae e di lampi gamma, questi associati, in qualche caso all'emissione di onde gravitazionali. \nCon le osservazioni dei satelliti si studiano le propriet\u00e0 fisiche di oggetti estremi come le stelle di neutroni e i buchi neri, mentre con le ricerche sull'evoluzione e sulla dinamica delle galassie si comprendono le propriet\u00e0 della materia oscura. Si progettano strumenti di nuova generazione per i grandi telescopi del futuro come E-ELT. L'Osservatorio di Napoli, la pi\u00f9 antica istituzione scientifica partenopea, svolge anche un importante ruolo per la promozione e diffusione sul territorio della cultura scientifica e delle conoscenze astronomiche.\nStoria.\nL'Osservatorio astronomico di Napoli fu istituito da Giuseppe Bonaparte con un decreto del 29 gennaio 1807 presso l'antico monastero di san Gaudioso a Caponapoli. L'astronomo Giuseppe Cassella fu il primo direttore della specola partenopea. Con l'arrivo sul trono di Napoli di Gioacchino Murat, l'astronomo Federigo Zuccari ottenne dal re francese l'ordine che si costruisse un nuovo edificio dalle forme monumentali. Murat approv\u00f2 l'impresa l'8 marzo del 1812 e il 4 novembre fu posta la prima pietra del nuovo osservatorio con una solenne cerimonia presieduta dal ministro Giuseppe Zurlo.\nPer l'edificazione dell'osservatorio astronomico si scelse la collina di Miradois, un'altura vicina alla reggia di Capodimonte a Napoli che prendeva il nome dalla villa cinquecentesca del marchese di Miradois, reggente della Gran Corte della Vicaria, da dove si pu\u00f2 ammirare il panorama della citt\u00e0 e del golfo di Napoli. Il progetto fu affidato all'architetto Stefano Gasse che realizz\u00f2 un grandioso e monumentale edificio in stile neoclassico, il primo che si progettasse nella capitale del Regno di Napoli. I lavori terminarono nel 1819, quando sul trono era ritornato Ferdinando I di Borbone, sotto la supervisione dell'astronomo Giuseppe Piazzi e dell'architetto Pietro Bianchi. La sera del 17 dicembre 1819 l'astronomo Carlo Brioschi comp\u00ec la prima osservazione dal nuovo osservatorio osservando la stella \u03b1 Cassiopea.\nGli astronomi di Capodimonte si muovevano sul filone classico dell'astronomia di posizione e rispondevano alla vocazione pratica e quotidiana del tipico osservatorio ottocentesco: la misura e regolazione del tempo \"civile\", ossia l'indicazione del tempo esatto, e le rilevazioni di carattere meteorologico. L'apertura verso altre scienze non fu favorita: eppure, \u00e8 proprio dagli interscambi tra matematica, chimica e fisica che nacque e si svilupp\u00f2 a livello internazionale il nuovo settore dell'astrofisica. La specola di Capodimonte s'inser\u00ec in un circuito di lavoro internazionale. Solo dal 1912, con la direzione di Azeglio Bemporad (1912-1932) ci si incominci\u00f2 ad interessare di astrofisica.\nPrima dell'istituzione dell'Osservatorio, gi\u00e0 nel 1751 si era pensato di istituire a Napoli un osservatorio, dapprima nel complesso militare di Pizzofalcone e poi, il 28 marzo 1791, Ferdinando IV acconsent\u00ec che si creasse una specola astronomica nell'ala nord est dell'attuale museo archeologico nazionale. Il sito non fu ritenuto idoneo e dell'antico progetto dell'architetto Pompeo Schiantarelli e dell'astronomo Cassella fu realizzata la sola meridiana nel salone centrale dell'edificio.\nLa Specola di Capodimonte si pu\u00f2 annoverare tra gli istituti internazionali pi\u00f9 attivi e prestigiosi.\nNel 2012, in occasione dei 200 anni dalla fondazione dell'Osservatorio di Capodimonte, \u00e8 stato emesso un francobollo per celebrare l'anniversario.\nSempre nel 2012, la collaborazione tra l'osservatorio di Capodimonte e l'ESO ha portato alla realizzazione del primo telescopio medio-grande progettato e realizzato in Italia, \u00e8 il VLT survey telescope in Cile.\nOrganizzazione.\nLa ricerca dell'INAF-OAC si articola in progetti che rientrano nelle aree di interesse primario dell'INAF, quali lo studio del Sole, dei corpi del sistema solare, delle stelle, del mezzo interstellare e delle galassie, la cosmologia, lo sviluppo di tecnologie innovative per osservazioni dalla Terra e misure nello spazio. Le componenti dell'analisi teorica, delle osservazioni da terra e dallo spazio, della sperimentazione in laboratorio e delle relative analisi di dati contribuiscono a realizzare programmi che sempre pi\u00f9 sono rivolti a studiare i processi astrofisici nella loro genesi ed evoluzione. Le ricerche sono caratterizzate da forte interdisciplinarit\u00e0 tra i vari settori dell'astrofisica teorica, osservativa e sperimentale e con settori scientifici contigui all'astrofisica (fisica fondamentale, chimica, biologia, elettronica, informatica, ingegneria, etc.). Le attivit\u00e0 di sviluppo tecnologico per strumentazione astrofisica di terra e per lo spazio portano l'INAF-OAC a una particolare attenzione verso le potenzialit\u00e0 di ricadute nell'ambito del trasferimento tecnologico dei progetti svolti.\nL'INAF-OAC \u00e8 da considerare un unico laboratorio nel quale confluiscono attivit\u00e0 sperimentali, teoriche ed osservative che, sia pur orientate a vari fini complementari per la ricerca astrofisica, convergono in un progetto: lo studio dell'universo nelle sue componenti costitutive.\nIl Laboratorio di fisica solare.\nLe ricerche in fisica solare dell'INAF-OAC si inseriscono nel contesto dell'evoluzione delle conoscenze sul Sole fortemente motivata dal progetto internazionale \"International Living With a Star \u2013 Vivere con una stella\", attraverso studi dei \"processi dinamici e magnetici che avvengono nell'atmosfera solare\". Questi processi sono in grado di influenzare in modo significativo le attivit\u00e0 dell'uomo sulla Terra e nello spazio, e la loro conoscenza rappresenta un paradigma indispensabile per lo studio della fisica delle stelle.\nI progetti di ricerca principali sono:\nIn ambito tecnologico, l'INAF-OAC svolge un ruolo-guida nel progetto CONCORDIASTRO/Italia. Il progetto prevede la realizzazione ed installazione del primo telescopio solare presso la base italo-francese Concordia a Dome C in Antartide. Lo scopo \u00e8 svolgere un programma osservativo pilota, per poter definire la qualit\u00e0 del \"seeing\" solare in quel sito nella prospettiva di futuri e pi\u00f9 ambizioni progetti osservativi.\nParallelamente, le attivit\u00e0 sperimentali presso il Laboratorio di fisica solare dell'INAF-OAC si basano sull'utilizzo dello strumento VAMOS (Velocity And Magnetic Observations of the Sun) interamente progettato e realizzato presso l'INAF-OAC. Lo strumento, basato su filtri magneto-ottici \u00e8 capace di acquisire immagini a Sole intero della dinamica e del campo magnetico fotosferici. \u00c8 disponibile in laboratorio tutta la filiera per la manifattura delle celle a vapori di potassio in uso nel VAMOS e la verifica della loro banda passante, basata su sistema laser.\nIl Laboratorio di fisica cosmica e planetologia.\nPresso l'INAF-OAC opera un Laboratorio di fisica cosmica e planetologia, riconosciuto a livello internazionale, anche dalle agenzie spaziali europea (ESA) ed americana (NASA). Il laboratorio \u00e8 equipaggiato con una vasta gamma di strumenti sofisticati e di avanguardia dedicati all'analisi fisico-chimica di composti solidi e molecolari.\nNel laboratorio vengono svolte:\nIl Laboratorio di fisica stellare.\nGli studi moderni sono rivolti a comprendere origine, evoluzione e destino dell'universo. A tale scopo occorre esplorare i meccanismi fisici ed i tempi caratteristici che regolano formazione, evoluzione e distribuzione spaziale delle popolazioni stellari che costituiscono le galassie. Inoltre, per comprendere le condizioni fisiche che hanno favorito la nascita del sistema solare e lo sviluppo della vita sulla Terra \u00e8 importante studiare i parametri fondamentali e i meccanismi di formazione dei sistemi planetari. Il laboratorio di fisica stellare dell'INAF-OAC \u00e8 impegnato nello studio delle fasi fondamentali della storia di una stella. Il programma richiede lo svolgimento di osservazioni con grandi telescopi da terra e dallo spazio e lo sviluppo di modelli teorici per la loro interpretazione, al fine di caratterizzare le diverse popolazioni stellari e sub-stellari (oggetti con massa poco pi\u00f9 grande di quella di Giove). Il fine \u00e8 ricavare informazioni sui parametri fisici fondamentali e sui meccanismi di formazione di stelle e sistemi planetari, sulle distanze cosmiche e sulla storia di formazione delle galassie.\nI programmi in corso presso l'INAF-OAC mirano a decifrare:\nIl Laboratorio di fisica delle galassie e cosmologia.\nPi\u00f9 di dieci miliardi di anni fa, l'universo cominciava ad assumere un aspetto simile a quello attuale. Dopo una fase primordiale in cui prevaleva una sostanziale uniformit\u00e0, la cosiddetta \"materia luminosa\" si rivelava in forma di galassie, principalmente costituite da stelle, raggruppate in strutture su larga scala, quali gli ammassi di galassie. La materia oscura, che rappresenta probabilmente la maggior parte della massa dell'universo, si rivelava invece in modo indiretto attraverso il suo effetto gravitazionale sulla materia luminosa.\nIl laboratorio di fisica delle galassie e cosmologia dell'INAF-OAC \u00e8 fortemente impegnato in studi mirati a fare chiarezza sugli aspetti salienti che hanno determinato l'evoluzione dell'universo fin dalle sue fasi iniziali. Per questi studi, gli astronomi dell'INAF-OAC hanno accesso ai pi\u00f9 avanzati strumenti disponibili a livello internazionale, come i telescopi dalla classe dei 4\u00a0m (ESO-NTT) a quella degli 8\u00a0m (ESO-VLT), il Telescopio Nazionale Galileo (TNG), il Keck, il KPNO, il WHT ed il telescopio spaziale HST. Inoltre, l'elaborazione mediante teorie dei dati ottenuti da osservazioni consente di porre vincoli alle propriet\u00e0 fisiche ed ai meccanismi di formazione ed evoluzione delle galassie.\nI temi sui quali il laboratorio di fisica delle galassie e cosmologia dell'INAF-OAC sta concentrando le proprie energie sono:\nIl Laboratorio di tecnologie dalla Terra.\nTelescopi e strumentazione per osservazioni dalla Terra costituiscono lo strumento primario per svolgere attivit\u00e0 di ricerca astronomica e, al contempo, permettono di sviluppare competenze tecnologiche di estremo valore applicabili anche ad altri settori applicativi. La progettazione di telescopi e strumentazione per telescopi ottici dalla Terra \u00e8 una linea di ricerca tecnologica di punta del laboratorio di tecnologie per telescopi e strumentazione dalla Terra dell'INAF-OAC. Esso partecipa a progetti di interesse nazionale, come il Telescopio Nazionale Galileo (TNG), installato alle Isole Canarie, e la diretta responsabilit\u00e0 nella realizzazione di telescopi nazionali, come il \"Toppo Telescope no. 1\" (TT1) installato a Castelgrande (PZ), ed internazionali, come il \"VLT Survey Telescope\" (VST) ed il \"Visible MultiObject Spectrograph\" (VIMOS), realizzati per l\"'European Southern Observatory\" (ESO). Tali attivit\u00e0, in parte ancora in corso, hanno consentito l'acquisizione di competenze nei diversi settori della progettazione.\nLe aree di competenza presenti sono:\nIl Laboratorio di tecnologie spaziali.\nIl progresso delle conoscenze sul nostro Sistema solare \u00e8 basato sempre pi\u00f9 su sistemi automatici spaziali in grado di visitare i corpi che lo costituiscono e di inviare a Terra informazioni altrimenti impossibili da ottenere. La nuova frontiera \u00e8 rivolta anche alla possibilit\u00e0 di riportare a Terra campioni raccolti nello spazio per svolgere analisi accurate con strumentazione sofisticata per svelare i segreti delle caratteristiche fisiche-chimiche di corpi differenti dalla nostra Terra.\nIl Laboratorio di tecnologie spaziali dell'INAF-OAC \u00e8 nella progettazione, sviluppo e realizzazione di strumenti spaziali per l'esplorazione del Sistema solare. Il \"know-how\" acquisito ed in continuo sviluppo riguarda la realizzazione di strumenti per: rilevamento, cattura ed analisi di grani di polvere in vari ambienti spaziali, osservazioni ad elevatissima risoluzione spaziale, analisi biochimica di campioni di superfici planetarie.\nI principali strumenti spaziali dei quali l'INAF-OAC \u00e8 responsabile sono:\nAttivit\u00e0 di trasferimento tecnologico.\nI progetti tecnologici per applicazioni astrofisiche, sia dalla Terra che dallo spazio, dell'INAF-OAC hanno condotto a sviluppare conoscenze e \"know-how\" di interesse per applicazioni in altri ambiti applicativi. Questa prospettiva si \u00e8 gi\u00e0 concretizzata nelle seguenti azioni:\nAttivit\u00e0 di alta formazione.\nL'INAF-OAC ha gi\u00e0 una solida presenza, ed \u00e8 fortemente motivato ad incrementare ulteriormente, nel percorso formativo universitario e di qualificazione post-universitaria dei giovani, attraverso convenzioni/collaborazioni con gli atenei della Campania e di altre regioni meridionali, in un contesto di interazione interdisciplinare.\nI compiti sopra menzionati si sostanziano e trovano possibilit\u00e0 concrete di attuazione nei programmi di ricerca scientifica e di sviluppo tecnologico che si svolgono presso l'INAF-OAC. Molti di essi sono proiettati in un contesto di responsabilit\u00e0 e collaborazioni nazionali ed internazionali, risultando, cos\u00ec, uno strumento estremamente qualificante per i giovani coinvolti.\nVa rilevato che , convenzioni quadro tra l'INAF-OAC e le Universit\u00e0 Federico II e \"Parthenope\" di Napoli, nonch\u00e9 con l'Universit\u00e0 degli Studi di Lecce, per il coinvolgimento dell'INAF-OAC nei programmi di formazione a livello laurea e post-laurea di tali atenei. Si prevede di promuovere analoghe iniziative con gli altri atenei campani.\nAttivit\u00e0 di divulgazione.\nL'attivit\u00e0 di divulgazione \u00e8 curata in maniera particolare e resta un elemento di particolare attenzione da parte dell'INAF-OAC.\nLa strategia seguita dall'INAF-OAC in questo settore si basa su una costante presenza nel tessuto sociale e culturale campano.\nAlcune iniziative sono state organizzate in progetti sponsorizzate da varie istituzioni:\nEsposizioni.\nIl patrimonio della biblioteca.\nLa biblioteca dell'INAF-OAC, voluta da Federigo Zuccari negli anni 1812-1815 contestualmente alla costruzione dell'osservatorio, \u00e8 dotata di un considerevole patrimonio librario antico e moderno: oltre 36.000 volumi tra monografie e periodici di carattere specialistico e divulgativo.\nLa sezione antica rappresenta nel suo genere uno dei fondi pi\u00f9 prestigiosi esistenti nel Sud Italia perch\u00e9 accoglie testi astronomici di indiscutibile valore storico-scientifico, quali ad esempio la prima edizione del \"De revolutionibus orbium coelestium\" di Niccol\u00f2 Copernico. Incrementatasi nel corso degli anni per effetto di importanti donazioni, quale ad esempio quella cospicua effettuata nel 1964 dall'ing. Giuseppe Cenzato, la sua consistenza ammonta a 2659 volumi. Completano ed arricchiscono tale collezione 48 testate di periodici antichi, ossia testate di cui si possiedono annate anteriori al 1831 e circa 300 edite tra il 1831 e gli inizi del Novecento.\nNei circa due secoli di vita della biblioteca, nessun volume \u00e8 stato mai sottoposto ad intervento di recupero e restauro. Pertanto negli ultimi anni l'INAF-OAC sta svolgendo progetti di conservazione, tutela e pubblico uso del patrimonio bibliografico. Inoltre, la dotazione bibliografica dell'INAF-OAC \u00e8 in buona parte archiviata con procedure informatiche che ne consentono una consultazione anche via web, per garantire l'accesso al pubblico.\nIl Museo degli strumenti astronomici.\nIl Museo degli strumenti astronomici - MuSA - dell'Osservatorio conta circa cento oggetti ed \u00e8 una testimonianza, unica in tutto il Mezzogiorno continentale, di quello che fu la strumentazione astronomica utilizzata in tutto l'Ottocento e nei primi decenni del Novecento: teodoliti, cerchi meridiani, fotometri, spettrografi, cannocchiali altazimutali, strumenti di calcolo, etc.\nLa maggior parte della collezione \u00e8 custodita in una sala adiacente all'auditorium dove fanno bella mostra due pezzi cinquecenteschi provenienti dalla \"collezione Farnese\" e il cerchio meridiano di Reichenbach, tra i primi e importanti strumenti dell'osservatorio. Appartengono, inoltre, al museo il rifrattore di Merz, il grande cerchio meridiano di Repsold e lo strumento dei passaggi di Bamberg alloggiati, rispettivamente, nella cupola centrale dell'edificio monumentale e in due padiglioni del parco della specola. Questi strumenti costituiscono esempi autentici e originali degli ambienti di lavoro del periodo storico cui si riferisce il museo e forniscono, perci\u00f2, un'esatta e completa informazione su luoghi, strumenti, accessori e atmosfera in cui si faceva astronomia nel periodo che va dalla fondazione dell'osservatorio napoletano, il 1819, alla met\u00e0 del XX secolo.\nInoltre troviamo esposti, insieme a molti altri interessanti cimeli, la prima edizione del De Reveolutionibus Orbium Coelestium di Copernico, del 1543, lo specchio costruito nel 1798 dall'astronomo che scopr\u00ec il pianeta Urano, William Herschel ed il telescopio di Fraunhofer degli inizi dell'Ottocento.\nInstallazioni di arte contemporanea.\nIl parco dell'osservatorio presenta diverse installazioni permanenti di arte contemporanea, tra le quali compare \"Disco\" di Bizhan Bassiri, \"Visibile ed invisibile\" di Giovanni Anselmo e \"Orsa maggiore\" di Quintino Scolavino.\nIl 16 novembre 2017 viene inaugurato il busto di Jurij Gagarin, donato da un ente russo in memoria del primo uomo ad essere stato nello spazio. Il busto si trova all'esterno del nuovo planetario, intitolato proprio al cosmonauta. \nProspettive sull'osservatorio.\nL'INAF-OAC \u00e8 fulcro di alcuni programmi per i quali riesce a convogliare presso la struttura fonti di finanziamento idonee a svolgere al meglio i programmi di ricerca di maggiore rilevanza. Per l'attuazione e la realizzazione delle proprie attivit\u00e0 scientifiche, l'INAF-OAC pu\u00f2 contare su un \"pool\" di personale tecnico-amministrativo di elevato profilo professionale.\nL'INAF-OAC ha gi\u00e0 ottime interazioni con universit\u00e0 ed altri enti di ricerca della Campania e del sud che vanno ulteriormente approfondite e consolidate. Questo garantisce un bacino per fruttuose collaborazioni di ricerca e per la selezione di giovani ricercatori che possano formarsi, crescere e maturare nell'ambito dei programmi dell'INAF-OAC.\nL'INAF-OAC insiste su un territorio nel quale realt\u00e0 aziendali sono interessate a processi di collaborazione per ricerca e sviluppo e per trasferimento tecnologico di interesse per l'INAF-OAC, anche in combinazione con attivit\u00e0 di promozione per il Mezzogiorno.\nInfine, l'INAF-OAC \u00e8 impegnato nella diffusione della cultura, la divulgazione e la comunicazione in tutte le occasioni offerte da eventi astronomici idonei a un'operazione di interazione col pubblico vasto. Ma l'INAF-OAC \u00e8 anche attento ad ospitare occasioni di incontro col pubblico non necessariamente legate esclusivamente alle proprie attivit\u00e0 istituzionali.\nL'Istituto Nazionale di Astrofisica-Osservatorio Astronomico di Capodimonte \u00e8, inoltre, chiamato a:\nL'INAF-OAC intende impegnarsi in maniera sempre pi\u00f9 consistente in queste attivit\u00e0, consapevole che le eccellenze scientifiche e tecnologiche svolgono un ruolo essenziale per il progresso e la modernizzazione culturale, non solo nello specifico settore di pertinenza, ma\u00a0\u2013 pi\u00f9 in generale\u00a0\u2013 della societ\u00e0 con cui \u00e8 a contatto."}
{"id": "582247", "revid": "334064", "url": "https://it.wikipedia.org/wiki?curid=582247", "title": "Sospensione condizionale della pena", "text": "La sospensione condizionale della pena \u00e8 un istituto giuridico, disciplinato, nell'ordinamento italiano, dagli artt. 163-168 del codice penale vigente, mediante il quale al reo, la cui condanna non supera i due anni di reclusione, viene sospesa l'esecuzione della stessa per cinque anni (in caso di delitti) o per due anni (in caso di contravvenzioni). \nAl termine di questo periodo di sospensione, se il soggetto non ha commesso un altro delitto o contravvenzione della stessa indole, il reato si estingue e, quindi, non ha luogo l'esecuzione della condanna neppure per quel che concerne le pene accessorie. \nLa sospensione condizionale viene concessa solo per le condanne non superiori ai 2 anni di pena detentiva o a 2 anni e 6 mesi se si tratta di persona che ha compiuto gli anni diciotto ma non ancora gli anni ventuno o da chi ha compiuto gli anni settanta o 3 anni se minore di anni diciotto; non pu\u00f2 essere concessa pi\u00f9 di una volta (a meno che la successiva pena da infliggere, cumulata alla precedente condanna, sia ancora inferiore ai termini sovraesposti).\nViene ammessa inoltre solo qualora il giudice, tenendo conto delle circostanze di reato descritte dall'articolo 133 c.p., presume che il colpevole si asterr\u00e0 dal commettere altri reati.\nPu\u00f2 essere subordinata, a discrezione del giudice, a degli obblighi (risarcimento, eliminazione delle conseguenze dannose del reato, pubblicazione della sentenza ex art. 36 c.p.).\nInoltre la sospensione condizionale della pena pu\u00f2 essere revocata se ricorre una delle tre condizioni di cui all'art. 168 c.p., e quindi se il condannato entro il periodo di sospensione commetta un delitto ovvero una contravvenzione della stessa indole per cui venga inflitta una pena detentiva; o non adempia agli obblighi impostigli di cui all'art. 165 c.p.; \"oppure se riporti un'altra condanna\" per un delitto commesso anteriormente \"a pena che\", cumulata alla pena sospesa precedentemente, supera i limiti di cui all'art. 163 c.p., e quindi i limiti di pena entro i quali pu\u00f2 essere concessa la sospensione condizionale della pena."}
{"id": "582248", "revid": "64860", "url": "https://it.wikipedia.org/wiki?curid=582248", "title": "Marc Monnier", "text": "Biografia.\nFiglio di Jacques-Louis, francese originario della Ard\u00e8che, e di Priscille Lacour, svizzera di Ginevra, nacque e trascorse la giovinezza in Italia. Nel 1832 risiedette con i familiari a Napoli. Fece gli studi universit\u00e0 all'estero, dapprima alla Sorbona di Parigi per un paio di semestri, quindi all'Universit\u00e0 di Ginevra, completando gli studi ad Heidelberg e a Berlino. Si stabil\u00ec infine a Ginevra dove divenne professore di letterature comparate (1864-1885) e pi\u00f9 tardi fu vice-rettore dell'Universit\u00e0. Fu padre di Philippe Monnier.\nMarc Monnier fu uno scrittore prolifico e si interess\u00f2 di argomenti disparati. \u00c8 ormai ricordato come autore di saggi in lingua francese sulla cultura europea, e in particolare sulla cultura italiana (\"L'Italie est-elle la terre des morts?\", 1859; \"Garibaldi\", 1861; \"Les contes populaires en Italie\", 1879; \"Les nouvelles napolitaines\", ecc.). Si ciment\u00f2 anche nella satira politica con buoni risultati; fu autore, in particolare, di una raccolta di brevi commedie in versi ottonari intitolata \"Th\u00e9\u00e2tre des marionettes\" (1871). Nella sua opera \"Notizie storiche documentarie sul brigantaggio nelle province napoletane\", tradusse e pubblic\u00f2 il diario del generale catalano Jos\u00e9 Borjes, giunto nel 1861 in Italia meridionale per tentare un'insurrezione borbonica e divenendo noto per l'alleanza con il brigante Carmine Crocco. Tradusse dal tedesco in lingua francese il \"Faust\" di Goethe. \nFino alla morte pubblic\u00f2 nella \u00abBiblioth\u00e8que Universelle\u00bb di Losanna una corrispondenza mensile di cronaca italiana dal titolo \u00abChroniques Italienne\u00bb. "}
{"id": "582249", "revid": "287204", "url": "https://it.wikipedia.org/wiki?curid=582249", "title": "Germinale", "text": "Il mese di germinale (raramente germile; in francese: \"germinal\") era il settimo mese del calendario rivoluzionario francese e corrispondeva (a seconda dell'anno) al periodo compreso tra il 21/22 marzo e il 19/20 aprile nel calendario gregoriano. Era il primo dei \"mois du printemps\" (mesi di primavera); seguiva ventoso e precedeva fiorile.\nIl mese di germinale deve la sua etimologia a:\n secondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il mese di germinale era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e il decimo (decad\u00ec) giorno di ogni decade, che avevano rispettivamente il nome di un animale e quello di un oggetto per l'agricoltura."}
{"id": "582250", "revid": "20768", "url": "https://it.wikipedia.org/wiki?curid=582250", "title": "Impero Songhai", "text": "LImpero Songhai fu un vasto impero dell'Africa subsahariana. Si origin\u00f2 intorno al VII secolo dal popolo Songhai lungo il corso interno del Niger. Dal X secolo inizi\u00f2 a espandersi sotto la dinastia Sa, che port\u00f2 la capitale a Gao e che introdusse l'Islam. Nel 1325 Gao fu conquistato da Mansa Musa, l'Imperatore del Mali, da cui Songhai si liber\u00f2 grazie alla dinastia Sonni fondata da Sonni Ali Kilnu. Sonni Ali Ber, detto \"il Grande\", \u00e8 considerato il vero artefice della nazione.\nStoria.\nL'impero venne fondato verso il 690 dalla dinastia berbera dei Zaghawa-Lemta, abbracciando l'islam nell'XI secolo sotto la dinastia dei \u01e6a o Za. Grazie a Sonni Ali Kilnu la nazione si liber\u00f2 dal dominio dell'Impero del Mali nel 1336 e a partire dal suo regno si stabil\u00ec una nuova dinastia animista. La potenza del Songhai nacque col re islamico Sonni Ali Ber, il quale con una serie di campagne militari riusc\u00ec a conquistare le terre rimanenti dell'Impero del Mali, che era caduto in rovina e a occupare temporaneamente le citt\u00e0 di Timbuct\u00f9 e di Djenn\u00e9. Grazie a queste conquiste Sonni Ali Ber riusc\u00ec a controllare rotte commerciali che portarono grandi ricchezze, anche maggiori di quelle dell'Impero Mali. Il conquistatore dimostr\u00f2 indifferenza rispetto all'islamismo, venendo poi dipinto come oppressivo e autoritario nelle fonti arabe.\nA Sonni Ali Ber succedette Askia Mohammad I (Askia il Grande), musulmano fervente del popolo mand\u00e9, fondatore della dinastia Soninke degli Askia, dopo che delle fazioni islamiche si erano ribellate al successore di Sonni Ali. Egli complet\u00f2 le campagne militari del suo predecessore, occupando definitivamente Timbuktu (1536). Ora Songhai confinava a nord con il Marocco e a sud-est con le citt\u00e0 Hausa (l'attuale Nigeria), e si estendeva dal lago Ciad alla Libia meridionale. Askia Mohammad fece riforme in molti campi e da devoto musulmano assegn\u00f2 un carattere provvidenziale e religioso alla propria conquista, riuscendo anche a compiere il pellegrinaggio verso La Mecca.\nSonghai prosper\u00f2 fino alla fine del XVI secolo, a compimento del regno di Askia Dawud. Dopo la sua morte si verific\u00f2 una guerra civile che port\u00f2 all'indebolimento l'impero.\nNel 1591 un esercito sadiano del Marocco di Ahmad al-Mansur, guidato da Jawdar Pasci\u00e0, un rinnegato spagnolo, con una marcia sfiancante nel deserto giunse nelle terre del Songhai per impadronirsi dei giacimenti auriferi della regione e dei ricchissimi mercati del sale e degli schiavi. Grazie all'uso di armi da fuoco e alla superiorit\u00e0 militare (i moschettieri marocchini erano stati addestrati dagli ottomani), sconfisse l'armata di Songhai nella Battaglia di Tondibi e mise a ferro e fuoco le citt\u00e0 di Gao, Timbuktu e di Djenn\u00e9, ponendo fine all'Impero Songhai. Sotto il successore di al-Mansur guarnigioni marocchine rimasero nel territorio per tutto il regno di Zaydan al-Nasir.\nDopo la sua caduta, il Marocco comunque non riusc\u00ec a dominare completamente la regione, provocando la frammentazione del territorio in piccoli staterelli indipendenti, tra cui il Segu, nonch\u00e9 principati autonomi marocchini che resisteranno fino alla conquista francese. Lo stesso popolo Songhai si stabil\u00ec nel regno di Dendi."}
{"id": "582253", "revid": "320578", "url": "https://it.wikipedia.org/wiki?curid=582253", "title": "Nonprofit", "text": ""}
{"id": "582254", "revid": "287204", "url": "https://it.wikipedia.org/wiki?curid=582254", "title": "Giurisdizione civile", "text": "La giurisdizione civile \u00e8 l'attivit\u00e0 di tutela dei ed attuata sul piano processuale, mediante l'applicazione della norma giuridica (di regola, generale ed astratta) al caso concreto. In base all'art. 100 del codice di procedura civile \"per proporre una domanda o per contraddire alla stessa \u00e8 necessario avervi interesse\" e, specularmente, l'art. 81 c.p.c. prevede che \"fuori dai casi espressamente previsti dalla legge, nessuno pu\u00f2 far valere nel processo in nome proprio un diritto altrui\".\n\u00c8 possibile tracciare una distinzione di massima tra l'attivit\u00e0 giurisdizionale, quella legislativa e quella amministrativa. Rispetto alla prima, infatti, la giurisdizione investe il piano concreto del diritto, e non pi\u00f9 la normazione generale e astratta. Rispetto alla seconda, invece, la giurisdizione si distingue per la sua necessaria imparzialit\u00e0, laddove l'attivit\u00e0 amministrativa \u00e8 notoriamente orientata al perseguimento dell'interesse pubblico (e dunque \u00e8 necessariamente parziale).\nLa dottrina processualcivilistica prende in considerazione la giurisdizione sotto due profili, funzionale e strutturale.\nSi evince direttamente dall'art. 24 della Costituzione il piano funzionale della giurisdizione. La norma infatti enuncia il principio che attribuisce a tutti, senza eccezioni, il potere di agire in giudizio per la tutela dei propri diritti e interessi legittimi. Tale affermazione, oltre a fondare il \"principio della domanda di parte\", delinea il fine della giurisdizione: realizzare l'attuazione processuale dei diritti. Ci\u00f2 avviene di norma in via secondaria, poich\u00e9 la giurisdizione interviene solitamente in caso di violazione di una norma sostanziale. Qualora l'assetto di interessi voluto da una norma non si realizza, perch\u00e9 un soggetto ha violato la norma (tenendo un comportamento difforme da quello previsto), \u00e8 necessario attivare la tutela giurisdizionale: \u00e8 necessario, cio\u00e8, che un giudice, attraverso la sua attivit\u00e0, ripristini il diritto leso. L'attivit\u00e0 del giudice \"sostituisce\" cos\u00ec il comportamento dovuto dal soggetto che ha violato la norma: in tal senso si parla di \"sostitutivit\u00e0\" della tutela giurisdizionale.\nTuttavia, non \u00e8 escluso che la giurisdizione operi in via primaria, in assenza di qualsiasi violazione. Ci\u00f2 avviene essenzialmente in due casi. Quando \u00e8 \"contestato\" un diritto altrui (o, specularmente, \u00e8 \"vantato\" un diritto proprio), non \u00e8 ancora necessario reprimere alcuna violazione: \u00e8 per\u00f2 opportuno evitarla, accertando incontestabilmente a chi spetta il diritto. Si parla in tal caso di \"giurisdizione di mero accertamento\". La seconda ipotesi riguarda il caso che, in relazione a una vicenda che coinvolge - oltre agli interessi dei soggetti - interessi superiori dell'ordinamento, maturi un diritto alla modificazione giuridica. In questi casi la modificazione (ad es. separazione dei coniugi, interdizione, inabilitazione) non pu\u00f2 essere ottenuta se non attraverso un processo. Si parla allora di \"giurisdizione costitutiva necessaria\".\nLa giurisdizione, cos\u00ec individuata sotto il profilo funzionale, pu\u00f2 dunque definirsi pi\u00f9 o meno indifferentemente attivit\u00e0 di \"composizione delle liti\" (Carnelutti), \"attuazione delle sanzioni\" (Redenti) o \"attuazione in via normalmente secondaria dei diritti\" (Mandrioli). Le varie definizioni si distinguono debolmente, prendendo in considerazione lo stesso fenomeno sotto diversi punti di vista.\nIl piano strutturale della giurisdizione attiene invece non pi\u00f9 alle finalit\u00e0 della stessa, ma al modo in cui, in concreto, vengono realizzate, attraverso le forme previste dal codice di procedura civile. Si distinguono allora varie attivit\u00e0, ciascuna delle quali si fa carico di una precisa \"sottofunzione\". Le varie sottofunzioni si integrano tra loro e concorrono alla realizzazione del fine dell'attivit\u00e0 giurisdizionale nel complesso. La fondamentale attivit\u00e0 di cognizione si incarica di determinare l\"accertamento\" in concreto del diritto, demandandone poi l\"attuazione pratica\" all'attivit\u00e0 di esecuzione forzata. A fianco delle giurisdizioni di cognizione e di esecuzione \u00e8 poi individuabile una terza tipologia (giurisdizione cautelare), che tuttavia \u00e8 inscindibile dalle precedenti, in quanto mira ad assicurare che esse pervengano a un risultato utile, ponendo i diritti al riparo dai pericoli che possono aggredirli nel tempo necessario a decidere o a portarli ad esecuzione.\nNell'ordinamento italiano, soppresso l'ufficio del pretore, la giurisdizione civile di primo grado \u00e8 esercitata (secondo la competenza) dal giudice di pace o dal tribunale; in secondo grado, rispettivamente dal tribunale e dalla Corte d'appello. Il terzo grado (giudizio di legittimit\u00e0) si svolge naturalmente davanti alla Corte di Cassazione."}
{"id": "582260", "revid": "2075463", "url": "https://it.wikipedia.org/wiki?curid=582260", "title": ".edu", "text": ".edu \u00e8 un dominio di primo livello generico, uno dei domini di primo livello originali creati nel gennaio 1985.\nAttualmente il registro \u00e8 tenuto dall'associazione non profit EDUCAUSE. Questo dominio \u00e8 riservato a scuole, universit\u00e0 e, in generale, ad enti che si occupano di educazione, e inizialmente doveva essere usato in tutto il mondo, ma dovendo richiedere l'accredito al Dipartimento dell'Istruzione degli Stati Uniti in pratica \u00e8 usato solo negli Stati Uniti, a parte rare eccezioni. In Italia, gli istituti di istruzione pubblici e paritari utilizzano il dominio di secondo livello .edu.it , assegnato da poco dal Ministero dell'istruzione."}
{"id": "582262", "revid": "1305772", "url": "https://it.wikipedia.org/wiki?curid=582262", "title": "E4", "text": ""}
{"id": "582265", "revid": "1652134", "url": "https://it.wikipedia.org/wiki?curid=582265", "title": "Francisco Lojacono", "text": "Carriera.\nRobusto, solido e battagliero, esord\u00ec giovanissimo nel San Lorenzo de Almagro, per essere poi ceduto in prestito al Gimnasia per due anni, nella trattativa inerente allo scambio con il calciatore Ra\u00fal Guti\u00e9rrez. In tale squadra nel 1955 realizz\u00f2 18 reti in campionato, ex aequo con Humberto Maschio, dietro solo alle 21 reti di Oscar Massei. Ci\u00f2 valse una richiesta di rientro anticipato da parte del San Lorenzo, rifiutata dal Gimnasia, nelle cui file nella stagione 1956 realizz\u00f2 12 reti.\nNel 1956 disputa i Campionati sudamericani con la nazionale argentina, che conclude la manifestazione al terzo posto. Nella rosa dell'Albiceleste figuravano giocatori che Lojacono avrebbe successivamente affrontato in Serie A: Sivori (che milit\u00f2 nella Juventus e nel Napoli), Cucchiaroni (Milan e Sampdoria), Grillo (Milan) e Pentrelli (Udinese e Fiorentina).\nNell'estate del 1956, a soli vent'anni, venne acquistato in compartecipazione dal e dalla Fiorentina per quaranta milioni di lire. Le due societ\u00e0 si accordarono per fargli disputare il primo campionato nella squadra veneta: arrivato in biancorosso a gennaio del 1957, Lojacono gioc\u00f2 18 gare segnando 11 reti, riuscendo a salvare la squadra. A fine stagione fu quindi riscattato dalla Fiorentina.\nA Firenze Lojacono rimase sino al 1960 (con una parentesi nel 1963-1964) disputando 109 gare e segnando 36 reti, vinse due Coppe dell'Amicizia italo-francese e perse due finali di Coppa Italia nel 1958 e nel 1959-1960. Nel 1960 la societ\u00e0 viola lo cedette alla , con la quale scese in campo per 56 volte marcando 22 gol, vincendo la Coppa delle Fiere 1961.\nFra il 1959 ed il 1961, inoltre, Lojacono scese in campo 8 volte con la maglia della nazionale segnando cinque reti.\nNel 1965 contribu\u00ec alla salvezza della con 25 presenze e due reti in campionato, per poi passare all'Alessandria in Serie B (48 presenze e 9 reti) e in Serie C (47 partite con 24 reti), concludendo poi la carriera nel , sempre in Serie C, nel ruolo di regista segnando 3 reti in 12 incontri. Dopo il ritiro intraprese la carriera di allenatore nelle serie minori.\nNel 1972 allen\u00f2 in IV serie il Castrovillari Calcio, portandolo alle qualificazioni della coppa Italia Semiprofessionistica e concludendo il campionato in 4\u00aa posizione.\nAlla guida del Benevento vinse il campionato 1973-1974 guadagnando la promozione in serie C; si ripet\u00e9 nel 1976/77 alla guida della Cavese. Nel 1980/81 alla guida del Casoria (2\u00ba classificato) conquist\u00f2 la promozione in serie C2; nel 1983/84 condusse la Nocerina (2\u00aa classificata) alla promozione in serie C1.\nLa morte.\nFrancisco Lojacono \u00e8 morto a Palombara Sabina il 19 settembre 2002, all'et\u00e0 di 67 anni, per complicazioni sovvenute a seguito di un'operazione ai polmoni. Tuttavia, un anno dopo il magistrato torinese Raffaele Guariniello ha indagato anche sulla sua morte, ritenendola \"sospetta\" in relazione al fatto che Lojacono avesse giocato nella nello stesso periodo in cui vi militarono altri quattro calciatori le cui morti furono dovute alla sclerosi laterale amiotrofica (comunemente nota come SLA). I calciatori erano Tito Cucchiaroni (morto in un incidente stradale, ma presumibilmente affetto da SLA), Ernst Ocwirk, Guido Vincenzi e il portiere Enzo Matteucci."}
{"id": "582266", "revid": "253269", "url": "https://it.wikipedia.org/wiki?curid=582266", "title": "Denise Crosby", "text": "Biografia.\n\u00c8 figlia di Marilyn Miller Scott e di Dennis Crosby (la paternit\u00e0 di Dennis Crosby \u00e8 stata accertata solo dopo un processo pubblico nel maggio 1958). Bing Crosby era suo nonno.\nDenise Crosby \u00e8 celebre soprattutto per aver interpretato la parte di Tasha Yar (anche se originariamente aveva sostenuto il provino per il personaggio di Deanna Troi) in \"\", ruolo che per\u00f2 ha lasciato ancor prima che si concludesse la prima stagione, concordando con i produttori un finale per il suo personaggio. Sempre in \"Star Trek: The Next Generation\" ha interpretato anche il ruolo di Sela. Ha interpretato parti minori in film come \"48 ore\" dando prova di saper dare una buona incisivit\u00e0 ai suoi personaggi.\nLa Crosby fece anche una comparsa in un videoclip dei Black Sabbath, ovvero nel brano \"No Stranger to Love\" (dall'album \"Seventh Star\").\nVita privata.\nDal 1983 al 1990 \u00e8 stata sposata con Geoffrey Edwards; dopo il divorzio ha sposato nel 1995 Ken Sylk, dal quale ha avuto un figlio, August (nato nel 1998).\nDoppiatrici italiane.\nNelle versioni in italiano dei suoi film, Denise Crosby \u00e8 stata doppiata da:"}
{"id": "582267", "revid": "1305772", "url": "https://it.wikipedia.org/wiki?curid=582267", "title": "E5", "text": ""}
{"id": "582269", "revid": "1776051", "url": "https://it.wikipedia.org/wiki?curid=582269", "title": "Kill the Sun", "text": "Kill the Sun \u00e8 l'album di debutto degli Xandria pubblicato nel maggio 2003."}
{"id": "582274", "revid": "1305772", "url": "https://it.wikipedia.org/wiki?curid=582274", "title": "E7", "text": ""}
{"id": "582276", "revid": "1305772", "url": "https://it.wikipedia.org/wiki?curid=582276", "title": "E8", "text": ""}
{"id": "582277", "revid": "17351", "url": "https://it.wikipedia.org/wiki?curid=582277", "title": "An-2", "text": ""}
{"id": "582279", "revid": "228587", "url": "https://it.wikipedia.org/wiki?curid=582279", "title": "La pianta del t\u00e8", "text": "La pianta del t\u00e8 \u00e8 il decimo album musicale di Ivano Fossati uscito nel 1988."}
{"id": "582284", "revid": "287204", "url": "https://it.wikipedia.org/wiki?curid=582284", "title": "Contratto d'opera", "text": "Il contratto d'opera \u00e8 il contratto con cui una parte si obbliga, verso un corrispettivo, a compiere un'opera o un servizio in favore di un'altra, con lavoro prevalentemente proprio o dei familiari e senza vincolo di subordinazione.\nNell'ordinamento italiano, il contratto d'opera \u00e8 regolato dagli e seguenti del codice civile.\nTale tipologia di contratto pu\u00f2 prevedere che la conclusione dello stesso avvenga al completamento dell'opera/servizio senza vincolo temporale, oppure pu\u00f2 essere a tempo determinato quando \u00e8 previsto che l'opera o il servizio venga effettuato fino alla scadenza temporale indicata nel contratto stesso.\nNell'ambito delle amministrazioni pubbliche tali contratti rientrano tra i cosiddetti contratti flessibili previsti dall'art. 36 del d.lgs 165 del 2001 per i quali \u00e8 consentita la sottoscrizione nel rispetto delle condizioni previste dall'art. 7 comma 6 del medesimo testo unico del pubblico impiego che prevede che \"per specifiche esigenze, cui non possono far fronte con personale in servizio, le amministrazioni pubbliche possono conferire esclusivamente incarichi individuali, con contratti di lavoro autonomo ad esperti di particolare e comprovata specializzazione\". Sempre nell'ambito del pubblico impiego, la cosiddetta \"legge Madia\" (D.Lgs. 75/2017), al fine di superare fenomeni di precariato, ha previsto la possibilit\u00e0 della stabilizzazione diretta per i soggetti che risultino aver sottoscritto tale tipologia di contratto, o altri contratti flessibili a tempo determinato (circolare Ministero Funzione Pubblica n. 1 del 2018), successivamente al 28 agosto 2015, con una anzianit\u00e0 di servizio di almeno tre anni negli ultimi otto e che siano stati reclutati con procedure concorsuali; in caso di mancato possesso del requisito del reclutamento a seguito di procedure concorsuali, la medesima legge ha comunque previsto la possibilit\u00e0 di partecipare a concorsi riservati nella misura del 50% dei posti disponibili nella pianta organica dell'Amministrazione.\nLe obbligazioni del prestatore d'opera.\nIl prestatore \u00e8 tenuto ad eseguire l'opera dedotta in contratto, rispettando le modalit\u00e0 stabilite dal committente e le regole dell'arte.\nIn caso di mancato rispetto delle indicazioni della committenza, al prestatore d'opera pu\u00f2 essere fissato un congruo termine entro cui uniformarsi alle condizioni stabilite in contratto, decorso inutilmente il quale il committente pu\u00f2 recedere dal contratto e richiedere il risarcimento dell'eventuale danno.\nGaranzia per vizi e difformit\u00e0.\nQualora l'opera presenti vizi (o difformit\u00e0 rispetto a quanto stabilito contrattualmente) il committente \u00e8 tenuto a denunciare il fatto al prestatore nel termine di otto giorni dalla scoperta.\nUna volta denunciati i vizi o le difformit\u00e0, il committente ha un anno di tempo (termine di prescrizione) per agire giudizialmente contro il prestatore al fine di richiedere:\nIl committente pu\u00f2 inoltre chiedere il risarcimento del danno, se i vizi o le difformit\u00e0 dipendono da una condotta colposa del prestatore.\nIl committente pu\u00f2 infine richiedere la risoluzione del contratto se l'opera risulta del tutto inadatta all'uso a causa dei vizi o delle difformit\u00e0.\nNon diversamente dall'appalto, l'accettazione dell'opera (anche se tacita) libera il prestatore dalla garanzia per vizi, salvo il caso di vizi non riconoscibili (occulti) o dolosamente occultati.\nL'obbligazione del committente. Il corrispettivo.\nL'obbligazione del committente consiste nel pagamento del corrispettivo, che di norma \u00e8 stabilito di comune accordo tra le parti.\nNei casi in cui il prezzo non sia fissato contrattualmente, esso deve essere determinato secondo le tariffe professionali o gli usi. In mancanza, viene stabilito dal giudice in relazione al risultato ottenuto e al lavoro normalmente necessario per ottenerlo.\nRecesso dal contratto.\nIl committente pu\u00f2, in qualsiasi momento, recedere dal contratto, anche se l'esecuzione \u00e8 gi\u00e0 iniziata, con il solo obbligo di tenere indenne il prestatore delle spese, del lavoro eseguito e dell'eventuale mancato guadagno,\nrecesso prima dell'inizio dei lavori, senza alcun danno in termine di spesa.\nDifferenze rispetto ad altri istituti.\nIl problema della distinzione si pone soprattutto in rapporto all'appalto e al contratto di lavoro subordinato."}
{"id": "582294", "revid": "1893", "url": "https://it.wikipedia.org/wiki?curid=582294", "title": "V\u00e4in\u00f6 Aaltonen", "text": ""}
{"id": "582300", "revid": "287204", "url": "https://it.wikipedia.org/wiki?curid=582300", "title": "Diaruga", "text": ""}
{"id": "582301", "revid": "287204", "url": "https://it.wikipedia.org/wiki?curid=582301", "title": "Parukia", "text": ""}
{"id": "582308", "revid": "638792", "url": "https://it.wikipedia.org/wiki?curid=582308", "title": "Andr\u00e9 Courr\u00e8ges", "text": "Si laurea in ingegneria civile. Partecipa alla seconda guerra mondiale come pilota di aerei. Tornato dalla guerra, comincia a progettare ponti, e come hobby gioca a rugby e fa scalate in montagna.\nNel 1949 la passione per il design lo porta a farsi assumere come tagliatore dallo spagnolo Crist\u00f3bal Balenciaga, che ha l'atelier a Parigi. Nel 1963 apre un salone di alta moda, con la moglie Coqueline Barri\u00e8re. Si fa apprezzare da personaggi celebri (per l'Italia, Gianni e Marella Agnelli), che apprezzano in lui la purezza delle linee e la semplicit\u00e0 dei tagli. \"Un design tipicamente automobilistico\" dir\u00e0 qualche sarto. Coco Chanel affonda la lama, suggerendo che Courr\u00e8ges toglie sensualit\u00e0 alle donne, per infagottarle in bianchi capi in lana che starebbero meglio indosso alle bambinette di 2 o 3 anni. In risposta Courr\u00e8ges rispondeva che la sua moda ringiovaniva le signore, senza farle ricorrere al bisturi. Il suo stile incontra il favore del pubblico, e per un decennio sar\u00e0 uno dei capifila dell'alta moda francese. Dagli anni settanta firma anche occhiali, ombrelli, gioielli, profumi, vestiario per l'infanzia e vestiti da sposa. \nNel 1984 si trasferisce a Tokyo, e l\u00ec permane per un decennio a portare avanti le proprie ricerche e progetti. Alla fine cede l'azienda al gruppo giapponese Itokin, e ritorna in Francia."}
{"id": "582309", "revid": "48344", "url": "https://it.wikipedia.org/wiki?curid=582309", "title": "1B", "text": ""}
{"id": "582325", "revid": "1543377", "url": "https://it.wikipedia.org/wiki?curid=582325", "title": "Top model", "text": "Un top model (termine inglese coniato negli anni ottanta) o supermodello (supermodella al femminile) \u00e8 un modello o fotomodello di fama, che lavora per agenzie pubblicitarie e stilisti, generalmente con compensi molto alti.\nHanno un'immagine sufficientemente forte da trasformarli in testimoni d'eccezione di alcune multinazionali della bellezza e in stelle mondiali.\nDagli anni novanta si usa anche al maschile, per identificare i modelli di grande successo.\nOrigini e caratteristiche del termine.\nIl concetto di \"top model\" \u00e8 nato sui media, e non costituisce uno standard culturale ben preciso, anzi, si pu\u00f2 dire che esso sia cambiato nel tempo. In ogni caso tutte le supermodelle e i supermodelli sono modelli famosissimi e riconoscibili dal pubblico esattamente come una qualsiasi celebrit\u00e0 di Hollywood, hanno contratti pubblicitari e con firme di alta moda.\nIl termine \"supermodel\", tradotto subito in italiano come \"supermodella\", si diffonde nella cultura popolare negli anni ottanta e novanta. Michael Gross scrive, in \"Model: The Ugly Business of Beautiful Women\", che la parola sarebbe stata usata per la prima volta negli anni quaranta, da un agente chiamato Clyde Matthew Dessner, che scrisse una sorta di manuale della moda. A quell'epoca erano considerate supermodelle Cathee Dahmen, Dorian Leigh, Dovima e Anita Colby.\nMa la primissima supermodella sembra essere stata Lisa Fonssagrives: tra gli anni trenta e cinquanta, infatti, ha conquistato le copertine di riviste prestigiose come \"Town &amp; Country\", \"Life\", \"Vogue\", la prima edizione di \"Vanity Fair\" e \"Time\". Proprio la relazione tra \"Vogue\" e la Fonssagrives ha accresciuto la reputazione della testata nel mondo della moda.\nNel 1968 il periodico \"Glamour\" stila una nuova lista di cinquanta supermodelle, tra le quali spiccano Twiggy, Lauren Hutton, Penelope Tree, Cheryl Tiegs, Veruschka, Jean Shrimpton e Donyale Luna.\nAltro tratto distintivo \u00e8 il cachet stellare: un top model guadagna generalmente tra i 30.000 e i 50.000 dollari al giorno.\nMolto spesso i top model sono etichettati dai media anche come sex symbol.\nSupermodelle.\nL'era delle supermodelle.\nNegli anni settanta alcune modelle si distinguono dalle altre per una celebrit\u00e0 maggiore, il pubblico era in grado di riconoscerle subito tra le tante. Tra queste Iman, Jerry Hall, Janice Dickinson, Cheryl Tiegs, Rene Russo, Anjelica Huston, Beverly Johnson, Patti Hansen e Christie Brinkley.\nSolo negli anni ottanta, per\u00f2, le top model dominano l'immaginario collettivo, costituendo il canone di bellezza per eccellenza dell'epoca: la donna irraggiungibile, perfetta, dal fisico statuario. Tra queste erano sicuramente supermodelle Kim Alexis, In\u00e8s de la Fressange, Carol Alt, Pavl\u00edna Po\u0159\u00edzkov\u00e1, Elle Macpherson, Yasmin Le Bon, Ren\u00e9e Simonsen, Gia Carangi, Rachel Hunter, Joan Severance e Cindy Crawford.\nGli anni novanta saranno anche detti \"l'era delle supermodelle\", e il mondo dei media \u00e8 dominato da questa ristretta cerchia di donne \"perfette\".\nTra queste figurano indubbiamente Jenny Shimizu, Tyra Banks, Stephanie Seymour, Cindy Crawford, Linda Evangelista, Christy Turlington, Naomi Campbell, Claudia Schiffer, Tatjana Patitz, Helena Christensen, Karen Mulder, Valeria Mazza, Tatiana Sorokko, Patricia Vel\u00e1squez, Amber Valletta, Shalom Harlow, Yasmeen Ghauri, Carla Bruni, Stella Tennant, Kristen McMenamy, Eva Herzigov\u00e1, Emma Sj\u00f6berg, Veronica Webb, Sibyl Buck, Kate Moss, Jodie Kidd, Nina Mori\u0107, Trish Goff, Kirsty Hume, Carolyn Murphy, Guinevere van Seenus, Niki Taylor, Shana Zadrick, Rebecca Romijn, Tricia Helfer, \u00c9ve Salvail, Sarah O'Hare, Angie Everhart, Chrystele Saint Louis Augustin e Beverly Peele; quest'ultima, chiamata inizialmente \"Baby Naomi\", ha conquistato 250 copertine, ed \u00e8 stata la prima modella nera ad apparire sulla copertina di Mademoiselle, nel 1989. Ad inizio anni Novanta sfilano per le pi\u00f9 grandi case di moda anche Marpessa Hennink e Nad\u00e8ge du Bospertus caratterizzate tuttavia da fisici molto pi\u00f9 esili rispetto alle loro colleghe.\nTra le italiane che hanno sfilato per le maggiori griffe del mondo negli anni novanta si annoverano: Monica Bellucci, icona della bellezza mediterranea; Martina Colombari, all'epoca appena incoronata Miss Italia; Roberta Potrich, considerata l'erede di Carol Alt e Greta Cavazzoni, battezzata con il soprannome di \"baby Linda\" per la somiglianza con Linda Evangelista.\nAnche se molte modelle sono state denominate \u00abtop model\u00bb durante questo arco di tempo, solo le cosiddette \"Big Six\" sono state ufficialmente riconosciute e accettate dal mondo della moda come top-model: Claudia Schiffer, Cindy Crawford, Kate Moss, Linda Evangelista, Naomi Campbell e Christy Turlington.\nErano le pi\u00f9 richieste, dominando collettivamente le copertine delle riviste, le passerelle di moda, le pagine degli editoriali e la pubblicit\u00e0 trasmessa.\nEsclusa la Moss, le modelle citate sono conosciute come le prime supermodelle. Nel 1990, la top model Linda Evangelista pronunci\u00f2 quella che \u00e8 diventata la citazione pi\u00f9 famosa nella storia delle top model:\nDal 2000 ad oggi.\nAlla fine degli anni novanta la popolarit\u00e0 delle supermodelle si \u00e8 oscurata. Ci\u00f2 ad esempio comporta il ricorso delle multinazionali della bellezza a nuove testimonial, pi\u00f9 \"raggiungibili\", come le attrici e le cantanti pop.\nAlla fine degli anni novanta Gisele B\u00fcndchen \u00e8 diventata la prima di una ondata di modelle brasiliane a guadagnare popolarit\u00e0, dopo di lei Adriana Lima, Ana Beatriz Barros, Alessandra Ambrosio, Isabeli Fontana, Caroline Trentini, Izabel Goulart e molte altre.\nNegli Stati Uniti le modelle pi\u00f9 popolari degli anni 2000 sono le \"Victoria's Secret Angels\". Le pi\u00f9 famose sono: Heidi Klum, Adriana Lima, Gisele B\u00fcndchen, Alessandra Ambrosio, Doutzen Kroes, Miranda Kerr. Le meno note sono: Behati Prinsloo, Candice Swanepoel, Erin Heatherton, Chanel Iman, Lily Aldridge, Lindsay Ellingson e Rosie Huntington-Whiteley. Il marchio \u00e8 stato inventato nel 1998 e ne hanno fatto parte in passato modelle quali Helena Christensen, Stephanie Seymour, Karen Mulder, Tyra Banks, Laetitia Casta e Daniela Pe\u0161tov\u00e1. Negli stessi anni trovano notoriet\u00e0 modelle come Joan Smalls, Anja Rubik, Liu Wen e Natasha Poly.\nSul finire degli anni 2000 le passerelle dell'alta moda sono calcate da un'ondata di modelle dell'est provenienti dalla Russia, Ucraina o Polonia, le quali, nonostante la superiorit\u00e0, non arrivarono ad alti livelli. Intorno al 2012 sulle passerelle delle varie Fashion Week le modelle asiatiche sono state tra le pi\u00f9 richieste.\nSul finire del 2009 la rivista \"Vogue\" (edizione francese) ha stilato una classifica delle trenta modelle pi\u00f9 influenti a livello internazionale, tra cui molte sono alcune delle ultime supermodelle.\nNegli ultimi anni tra le modelle pi\u00f9 celebri troviamo Cara Delevingne, considerata l'erede di Kate Moss, Karlie Kloss, Kendall Jenner, Elsa Hosk, Stella Maxwell, Martha Hunt, Lais Ribeiro e Sara Sampaio, anche loro tra le \"Victoria's Secret Angels\", Jourdan Dunn, Gigi Hadid, Bella Hadid, Irina Shayk, Joan Smalls, Liu Wen, Barbara Palvin e Vittoria Ceretti.\nSupermodelli.\nDagli anni novanta \u00e8 entrato in voga il termine \"supermodello\", riferito anche ai modelli maschili, particolarmente riconoscibili al pubblico.\nTra questi ci si riferisce spesso col termine supermodello o comunque sia top model a Marco Castelli, Hoyt Richards, Tony Ward, Antonio Sab\u00e0to Jr., Rafael Verga, Gregg Avedon, Josh Wald, Marcus Schenkenberg, Tyson Beckford, Scott King, Travis Fimmel, David Fumero, Mark Vanderloo, Boris Kodjoe, Noah Mills, Alex Lundqvist, Will Chalker, Evandro Soldati, Tyson Ballou, Michael Bergin, Enrique Palacios, David Gandy, Joel West, Paul Sculfor, Owen McKibbin, Rusty Joiner, Brad Kroening e Marcus Hedbrandh.\nNel 2008 la rivista \"Forbes\" ha nominato Taylor Fuchs come il modello di maggior successo dell'anno."}
{"id": "582326", "revid": "62748", "url": "https://it.wikipedia.org/wiki?curid=582326", "title": "Corte (architettura)", "text": "La corte o cortile \u00e8 uno spazio scoperto di un edificio, al fine di dargli maggior luce e aerazione. \nStoria.\nGi\u00e0 esistente nella struttura della villa romana (peristilio), in Oriente la corte continu\u00f2 rivestire un'importanza centrale: nell'ambito islamico, la creazione delle fortezze e dei palazzi non tralasciava mai spazi aperti, spesso ravvivati da fontane e giochi d'acqua. \nIn Occidente la corte visse in epoca medievale alterne fortune, anche per la scarsa disponibilit\u00e0 di spazi all'interno delle mura delle citt\u00e0 europee: corti non porticate si trovano nei maggiori palazzi pubblici medievali d'Europa e raro \u00e8 l'uso di archi e porticati, magari presenti su un solo lato, spesso per sorreggere la scalinata per i piani superiori.\nNel Rinascimento le corti con porticato vennero riscoperte, nel quadro del recupero di tutti gli elementi della civilt\u00e0 classica. Non si conosce quale sia il primo cortile porticato pienamente rinascimentale, che si ispir\u00f2, regolarizzandone l'impianto, alle corti dei palazzi pubblici medievali ed ai chiostri dei monasteri. A Firenze si fanno di solito gli esempi di Palazzo Busini-Bardi (anni 1430), attribuito a Brunelleschi, e di palazzo Medici-Riccardi di Michelozzo (incertamente datato al 1444-1452 o al 1460). A Roma si cita il cortile \"del Palazzetto\" a Palazzo Venezia (1467-1471), dove si ripresero motivi dell'architettura romana desunti dal Colosseo e dal Teatro di Marcello, mentre a Urbino spicca il Cortile di palazzo Ducale (1466-1472), emblematico della cultura prospettica urbinate.\nCorti rurali.\n\u00c8 anche lo spazio tra la casa colonica e la stalla.\nIn Lombardia \u00e8 diffusa la corte come spazio aperto di un edificio abitabile (talora \"corte\" indica la stessa abitazione). Tale costruzione \u00e8 chiusa, e la corte si trova al suo interno, o pi\u00f9 spesso \u00e8 a forma di U aperta verso la stalla (\"bassacorte\") e/o i campi. Altra tipologia rurale \u00e8 quella della Corte lucchese.\nPatio.\n\u00c8 caratteristico dell'architettura coloniale dei paesi dell'America latina, contraddistinto da uno spazio coperto (porticati e loggiati), verso il quale si aprono gli ambienti dell'edificio, e da una parte scoperta, coltivato a giardino, spesso arricchito da fontane. Assai conosciuti sono i patios di Cordova (Spagna), citt\u00e0 nella quale annualmente si celebra anche un Festival dei cortili. In italiano il termine \u00e8 sinonimo di corte.\nSaq\u012bfa.\nLa \"saq\u012bfa\" era lo spiazzo intorno al quale gravavano gli edifici arabi, come nel caso degli \"\u0101\u1e6d\u0101m\" (pl. \"u\u1e6dum\") di Yathrib / Medina.Famosa la Saqifa dei Banu Sa'ida, dove dagli astanti fu identificato come primo califfo islamico Ab\u016b Bakr, il giorno stesso della morte di Maometto."}
{"id": "582328", "revid": "210936", "url": "https://it.wikipedia.org/wiki?curid=582328", "title": "Supermodella", "text": ""}
{"id": "582329", "revid": "210936", "url": "https://it.wikipedia.org/wiki?curid=582329", "title": "Supermodello", "text": ""}
{"id": "582338", "revid": "5239", "url": "https://it.wikipedia.org/wiki?curid=582338", "title": "Youma Diakit\u00e9", "text": ""}
{"id": "582341", "revid": "404338", "url": "https://it.wikipedia.org/wiki?curid=582341", "title": "Arcidiocesi di Strigonio-Budapest", "text": ""}
{"id": "582344", "revid": "6837", "url": "https://it.wikipedia.org/wiki?curid=582344", "title": "Monte fato", "text": ""}
{"id": "582346", "revid": "68162", "url": "https://it.wikipedia.org/wiki?curid=582346", "title": "Dina Barberini", "text": "Biografia.\nDina Barberini fu \"scoperta\" da Giuseppe Verdi che, durante un soggiorno a Tabiano Terme, frazione di Salsomaggiore Terme, la sent\u00ec cantare nell'oratorio dell'Albergo Grande e le consigli\u00f2 di studiare canto. La giovane Dina Barberini segu\u00ec un corso gratuito di canto corale a Parma e il 14 febbraio 1881 il Consiglio direttivo le accord\u00f2 un sussidio di 50 lire: \"una volta tanto quale sovvenimento per recarsi a Milano a compiere gli studi di canto, ai quali per sue doti grandissime \u00e8 portata, dando sicura aria di pronta riuscita\".\nS'iscrisse quindi al Conservatorio musicale di Milano, oggi Conservatorio Giuseppe Verdi, nella classe dove insegnava il soprano Teresa Brambilla. \nNel 1888 aveva diciotto anni, quando esord\u00ec a Novara, nella parte di \"Marguerite\" del \"Faust\" di Charles Gounod. Da questo inizio la sua carriera di soprano la port\u00f2 al Teatro alla Scala (1888, \"Aida\"), al Teatro Regio di Torino (1889-1890, \"Gli ugonotti\"), al Teatro Carlo Felice di Genova, al Politama Genovese (1896, \"Aida\"), al Teatro dell'Opera di Roma, nei teatri di Lisbona e di Madrid e al Gran Teatre del Liceu di Barcellona (1889, \"Francesca da Rimini\" di Antonio Cagnoni). Cant\u00f2 anche nei teatri di Oporto, di Malta, di Vienna, di Praga, di San Pietroburgo e di Mosca. \nGustav Mahler la chiam\u00f2 al Teatro Imperiale di Odessa, ma il soprano, nel 1890, per ragioni si salute interruppe le recite. Arrigo Boito la diresse nel suo \"Mefistofele\", opera da lui rivista e drasticamente ridotta, dopo una deludente prima. Dina Barberini cant\u00f2 anche in concerti di musiche da camera: al Teatro Reinach di Parma, il 30 maggio 1910. Si esib\u00ec inoltre sotto la direzione di Arturo Toscanini. Verdi disse di lei: \"Cos\u00ec si canta solo in Paradiso\". Cant\u00f2 in coppia col tenore Francesco Tamagno. Termin\u00f2 la sua carriera a Montecarlo, poi fiss\u00f2 la sua residenza a Milano e negli ultimi anni ha impartito lezioni di canto in casa.\nIl foyer del Teatro Nuovo di Salsomaggiore Terme \u00e8 a lei intitolato."}
{"id": "582349", "revid": "3535", "url": "https://it.wikipedia.org/wiki?curid=582349", "title": "Filariasi (veterinaria)", "text": ""}
{"id": "582353", "revid": "287204", "url": "https://it.wikipedia.org/wiki?curid=582353", "title": "Ludovico Mazzolino", "text": "Biografia.\nLudovico Mazzolino fu un pittore attivo a Ferrara e a Bologna. Nacque e mor\u00ec a Ferrara e probabilmente studi\u00f2 presso Lorenzo Costa, perfezionandosi da Dosso Dossi e Cosm\u00e8 Tura.\nLa maggior parte dei suoi lavori furono commissionati dal duca di Ferrara Ercole I d'Este. Mazzolino sub\u00ec l'influsso del Garofalo e del Boccaccino. \nNella citt\u00e0 estense si conserva presso la pinacoteca \"La Nativit\u00e0 con i Santi Bernardo e Alberico\". La pala, considerata tra le prime opere del pittore, proviene dalla chiesa cistercense di San Bartolomeo e fu realizzata tra il 1505 e il 1510.\nL'artista \u00e8 conosciuto per i suoi dipinti devozionali, in prevalenza destinati al collezionismo privato, dove presenta uno stile un po' regressivo o primitivo, in confronto alle moderne classicit\u00e0 allora emergenti.\nPer esempio la sua \"Adorazione dei Magi\" degli Uffizi \u00e8 turbolenta e affollata. Vi \u00e8 anche una sua \"Madonna col Bambino e santi\", agli Uffizi, in cui madre e figlio si trovano raffigurati di fronte, davanti ad un portale manierista. Le altre sue opere agli Uffizi sono La \"Circoncisione\" e la \"Strage degli innocenti\".\nUlteriori influenze del Mazzolino deriverebbero da Raffaello, attraverso la visione dei suoi capolavori, e anche da importanti artisti del Nord Europa."}
{"id": "582355", "revid": "253269", "url": "https://it.wikipedia.org/wiki?curid=582355", "title": "Pino Colizzi", "text": "Biografia.\nNato a Roma nel 1937 da genitori originari di Paola (in provincia di Cosenza), ha iniziato la carriera televisiva nel 1960 come protagonista dello sceneggiato televisivo \"Tom Jones\", ma le sue caratteristiche di \"duro e tenebroso\" poco si adattavano al personaggio del romanzo di Henry Fielding. Sono cos\u00ec dovuti passare oltre dieci anni perch\u00e9 gli venisse affidata un'altra parte da protagonista.\nInfatti, nel 1974, il regista Sandro Bolchi lo chiam\u00f2 ad indossare le vesti del personaggio Vronskij in \"Anna Karenina\". Il ruolo assai complesso mise in luce le qualit\u00e0 interpretative di Colizzi, che poi espresse in modo rilevante nei successivi lavori di prosa televisiva: \"La guerra al tavolo della pace\" (1975), \"L'assedio\", \"Cos\u00ec \u00e8 se vi pare\", \"Dei miei bollenti spiriti\" e \"La piovra\".\nIn contemporanea Colizzi ha svolto un'intensa attivit\u00e0 di doppiatore dando la voce a Michael Douglas, Jack Nicholson, James Caan, Richard Dreyfuss, Omar Sharif, Franco Nero, a Robert Powell nel \"Ges\u00f9 di Nazareth\" di Franco Zeffirelli, a Christopher Reeve nei primi tre episodi cinematografici di \"Superman\", a Robert De Niro nell'epico film di Francis Ford Coppola \"Il padrino - Parte II\", a Patrick McGoohan nella seconda edizione del doppiaggio de \"Il Prigioniero\", celebre science-fiction inglese degli anni sessanta e soprattutto a Martin Sheen nel capolavoro di Francis Ford Coppola \"Apocalypse Now\". Ha inoltre doppiato Robin Hood nel celebre cartone animato della Disney. \nCome direttore del doppiaggio, tra i suoi lavori figurano: Pulp Fiction, Il paziente inglese, i film di 007 con protagonista Pierce Brosnan e la trilogia di Matrix.\nNel 2001 ha partecipato alla serie televisiva \"Il bello delle donne\" nel ruolo del conte Gabriele De Contris.\nNel 2010, abbandona definitivamente il mondo del doppiaggio per darsi alla letteratura.\nVita privata.\n\u00c8 stato sposato con la collega Manuela Andrei, con cui ha avuto Chiara Colizzi che ha seguito le orme dei genitori."}
{"id": "582356", "revid": "287204", "url": "https://it.wikipedia.org/wiki?curid=582356", "title": "N-glicosilazione", "text": ""}
{"id": "582360", "revid": "48479", "url": "https://it.wikipedia.org/wiki?curid=582360", "title": "Yin yang", "text": ""}
{"id": "582365", "revid": "729019", "url": "https://it.wikipedia.org/wiki?curid=582365", "title": "Legione araba", "text": "La Legione araba () \u00e8 stato l'esercito regolare transgiordano e poi giordano nella prima parte del XX secolo.\nCreazione.\nNell'ottobre 1920, dopo aver conquistato la regione della Transgiordania, il Regno Unito form\u00f2 un'unit\u00e0 di 150 uomini chiamata \"Forza mobile\", al comando del Capitano Frederick Gerard Peake, per difendere il territorio contro entrambi minacce interne ed esterne. La Mobile Force aveva sede a Zarqa. L'80% dei suoi uomini proveniva dalla comunit\u00e0 cecena locale.\nVenne rapidamente ampliata a 1.000 uomini, reclutando arabi che avevano prestato servizio nell'esercito ottomano. Il 22 ottobre 1923, la polizia venne fusa con la Forza di riserva mobile, ancora sotto Peake, che ora era un dipendente dell'Emirato di Transgiordania. La nuova forza venne chiamata \"Al Jeish al Arabi\" (\"esercito arabo\") ma fu sempre conosciuta ufficialmente in inglese come la Legione araba. La Legione araba era finanziata dalla Gran Bretagna e comandata da ufficiali britannici. La Legione venne costituita come forza di polizia per mantenere l'ordine tra le trib\u00f9 della Transgiordania e per proteggere l'importante strada Gerusalemme\u2013Amman.\nIl 1 aprile 1926 venne formata, da quadri tratti dalla Legione araba, la Transjordan Frontier Force. Consisteva di soli 150 uomini e la maggior parte di loro era di stanza lungo le strade della Transgiordania. Durante questo periodo la Legione araba venne ridotta a 900 uomini e fu anche spogliata delle sue mitragliatrici, dell'artiglieria e delle truppe di comunicazione.\nNel 1939, John Bagot Glubb, meglio conosciuto come \"Glubb Pasci\u00e0\", divenne il comandante della Legione, con il maggiore generale Abdul Qadir Pasci\u00e0 Al Jundi come suo vice comandante. Insieme lo trasformarono nell'esercito arabo meglio addestrato.\nSeconda guerra mondiale.\nDurante la seconda guerra mondiale, la Legione araba prese parte allo sforzo bellico britannico contro le forze filo-Asse nel Teatro del Mediterraneo e del Medio Oriente. A quel punto, la forza era cresciuta fino a 1.600 uomini.\nLa Legione, parte dell'Iraqforce, contribu\u00ec in modo significativo alla guerra anglo-irachena e alla campagna di Siria, due prime vittorie decisive per gli Alleati.\nI primi tre ufficiali in rappresentanza della Legione che parteciparono alla Marcia della Vittoria erano il maggiore generale Abdul Qadir Pasci\u00e0 el Jundi, O.B.E., il colonnello Bahjat Bey Tabbara e il tenente colonnello Ahmed Sudqui Bey, M.B.E.\nGuerra arabo-israeliana del 1948.\nLa Legione araba partecip\u00f2 attivamente alla guerra arabo-israeliana del 1948. Con una forza totale di poco pi\u00f9 di 6.000 uomini, il contingente militare della Legione araba consisteva di 4.500 uomini in quattro reggimenti singoli delle dimensioni di un battaglione, ciascuno con i propri squadroni di autoblindo, e sette compagnie indipendenti pi\u00f9 truppe di supporto. I reggimenti erano organizzati in due brigate. La 1\u00aa Brigata conteneva il 1\u00ba ed il 3\u00ba Reggimento mentre la 3\u00aa Brigata conteneva il 2\u00ba ed il 4\u00ba Reggimento. C'erano anche due batterie di artiglieria con quattro cannoni da 25 libbre ciascuna. Il 9 febbraio 1948 la Transjordan Frontier Force venne sciolta e i membri vennero riassorbiti nella Legione araba. Sebbene guidata da Glubb, ora tenente generale, il comando sul campo era del brigadiere Norman Lash.\nLa Legione venne inizialmente ritirata dalla Palestina nel territorio della Transgiordania, su istruzione delle Nazioni Unite, prima della fine del Mandato britannico. Con l'inizio delle ostilit\u00e0 la Legione rientr\u00f2 in Palestina con la 1\u00aa Brigata diretta a Nablus e la 2\u00aa Brigata diretta a Ramallah. La Legione araba entr\u00f2 in Palestina con altre forze arabe il 15 maggio 1948, utilizzando il ponte di Allenby, ora di re Hussein, mentre avanzavano per coprire gli approcci da Jenin, a nord verso Afula e dal ponte Al-Majame'a sul fiume Giordano verso Beisan-Afula.\nLe unit\u00e0 della Legione araba furono impegnate in diverse battaglie con le forze ebraiche, incluse le seguenti:\nAltri scontri con Israele.\nL'11 settembre 1956 una forza israeliana, in quella che l'IDF defin\u00ec una delle sue operazioni di rappresaglia, l'operazione Jehonathan, fece irruzione nel territorio giordano ad Al-Rahwa, nel settore di Hebron, attaccando la stazione di polizia e scontrandosi con un'unit\u00e0 della Desert Force della Legione. Morirono oltre venti soldati e poliziotti.\nLa Legione in genere rimase fuori dalla crisi di Suez del 1956.\nEsercito giordano.\nIl 1 marzo 1956, la Legione araba venne ribattezzata Esercito arabo (ora Forze armate giordane) come parte dell'arabizzazione del suo comando, sotto la quale re Hussein di Giordania dimise il comandante britannico della Legione \"Glubb Pasci\u00e0\" e altri alti ufficiali britannici. In Israele, il termine ebraico \"Ligioner\" (\u05dc\u05d9\u05d2\u05d9\u05d5\u05e0\u05e8), cio\u00e8 \"legionario\" venne ancora usato in modo informale per i soldati giordani per molti anni dopo, anche al tempo della guerra del 1967 e delle sue conseguenze.\nComandanti.\nNota: \"Pasci\u00e0\" \u00e8 un titolo onorario turco, uno dei vari gradi, ed \u00e8 equivalente al titolo britannico di \"Lord\". Bey \u00e8 equivalente a un cavalierato o \"Sir\"."}
{"id": "582366", "revid": "33689", "url": "https://it.wikipedia.org/wiki?curid=582366", "title": "Sospensione condizionale", "text": ""}
{"id": "582371", "revid": "1005847", "url": "https://it.wikipedia.org/wiki?curid=582371", "title": "Confederazione di organizzazioni italiane per la ricerca analitica sui gruppi", "text": "La Confederazione di organizzazioni italiane per la ricerca analitica sui gruppi, in acronimo COIRAG, \u00e8 un'associazione scientifica senza fini di lucro, che ha lo scopo di contribuire alla ricerca, alla formazione e alla promozione della pratica clinica ed istituzionale nell'ambito delle psicoterapie ad orientamento psicoanalitico ed in particolare dell'analisi di gruppo. \u00c8 stata fondata nel 1982 dai leader di alcune associazioni nazionali sulla base di una comune matrice scientifico culturale, e presenta al suo interno specifiche competenze distribuite nelle diverse Associazioni che la compongono. \nSi pone come principale punto di riferimento ufficiale italiano dell'IAGP, la federazione mondiale delle societ\u00e0 scientifiche che si occupano di terapia di gruppo e gruppoanalisi.\nNe risulta un quadro istituzionale in cui si confrontano diverse competenze nell'ambito dell'analisi di gruppo che variano dalla gruppoanalisi allo psicodramma analitico (freudiano e junghiano), dalla psicosocioanalisi alla psicoanalisi di gruppo di scuola francese, dalla psicoanalisi bioniana a quella di derivazione lacaniana.\nComposizione.\nLa Confederazione \u00e8 costituita ad oggi da nove associazioni diffuse su tutto il territorio italiano e da soci individuali, membri delle stesse, appartenenti all'ordine professionale dei medici e/o degli psicologi, in possesso di una qualificata formazione nell'ambito della psicoterapia ad orientamento psicoanalitico, sia individuale che gruppale. \nLe associazioni della rete COIRAG.\nLe associazioni federate COIRAG sono societ\u00e0 scientifiche che concorrono al comune obiettivo di studio e ricerca analitica sui gruppi di differenti dimensioni e natura. Ad oggi le associazioni afferenti a Coirag sono 9: \nOrganismi specializzati COIRAG.\nCommissione Scientifica.\nLa Commissione \u00e8 un organismo specializzato che ha le finalit\u00e0 di proporre e organizzare iniziative atte a promuovere studi e ricerche sulle tematiche scientifico-culturali attinenti ai gruppi e di favorire la comunicazione e l'interazione e l'integrazione tra i diversi modelli culturali presenti nella COIRAG e in altri contesti internazionali.\nScuola di specializzazione in psicoterapia.\nLa Scuola di Specializzazione in Psicoterapia forma e specializza medici e psicologi ad interventi clinici e psicosociali, individuali e di gruppo, nella libera professione e nelle istituzioni; rilascia un diploma di \"specializzazione in psicoterapia ad indirizzo analitico individuale e di gruppo\" riconosciuto con decreto Ministero dell'universit\u00e0 e della ricerca (M.I.U.R.) del 31.12.1993, ed \u00e8 collegata alle principali societ\u00e0 scientifiche internazionali del settore. Il suo modello scientifico \u00e8 nell'ambito della psicoterapia di orientamento psicoanalitico ed in particolare dell'analisi di gruppo. La Scuola \u00e8 convenzionata con l'Universit\u00e0 degli Studi di Palermo, \u00e8 impegnata sul fronte della ricerca e fa parte dal 2011 del GSPP (Gruppo Scuole di Psicoterapia Psicoanalitica) e a livello internazionale partecipa dal 2017 al progetto di ricerca della SPRISTAD con lo studio longitudinale internazionale sullo sviluppo professionale degli specializzandi nella formazione alla psicoterapia. Dal 2018 \u00e8 convenzionata con l'Universit\u00e0 degli Studi di Palermo. \nRivista \"Gruppi\".\nEdita dal 1999 da Franco Angeli \"Gruppi nella clinica, nelle istituzioni nella Societ\u00e0\" \u00e8 la Rivista della C.O.I.R.A.G. Open Access edita da Franco Angeli e consultabile per i numeri antecedenti il 2020 dai Soci, Candidati Soci e allievi della Scuola. \u00c8 consultabile presso molte biblioteche e scaricabile online dal sito di Franco Angeli. (ISDNe 1972-4837 )Ad oggi circa 150 autori hanno pubblicato i loro contributi e l\u2019Agenzia Nazionale di Valutazione del Sistema Universitario e della Ricerca (ANVUR) ha inserito \u201cGruppi\u201d nell\u2019elenco delle Riviste Scientifiche. \"Gruppi\" \u00e8 presente presso biblioteche ed atenei e indicizzata su Catalogo italiano dei periodici/Acnp, Ebsco Discovery Service, Google Scholar, JournalTOCS, ProQuest Summon, PsycINFO , Torrossa - Casalini Full Text Platform\nCollaborazioni internazionali.\nCOIRAG \u00e8 membro ufficiale IAGP (International Association of Group Psychotherapy) e EAP (European Association for Psychotherapy). Attraverso le sue consociate, collabora con altri organismi internazionali quali FEPTO (Federation of European Psychodrama Training Organisation) ed EGATIN (European Group Analytic Training Institutions Network). Gli associati COIRAG sono attivi anche in AGPA (American Group Psychotherapy Association), EATGA (European Association for Transcultural Group Analysis), SPGEA - (Societ\u00e9 de psychoterapie de group d'enfans et. d'adolescents), G.A.S.I. (Group Analytic Society International) ed SPR (Society for Psychotherapy Research).\nCollaborazioni nazionali.\nCOIRAG \u00e8 membro FIAP (Federazione ltaliana delle Associazioni di Psicoterapia) e dal 2020 SPR-Italia (Society for Psychotherapy Research Sezione Italiana) \u00e8 diventato membro della Consulta Scientifica della Scuola di Specializzazione in psicoterapia psicoanalitica della Coirag. L'Universit\u00e0 degli Studi di Palermo e l'Ordine degli Psicologi della Regione Lombardia hanno inserito Coirag tra gli enti che hanno ottenuto l'idoneazione per i tirocini post-lauream degli Psicologi, e dal 2020 l'Enpap ha certificato la Coirag come Ente accreditato per l'erogazione d Borse di studio per i suoi studenti."}
{"id": "582377", "revid": "125955808", "url": "https://it.wikipedia.org/wiki?curid=582377", "title": "Pasquale Padalino", "text": "Carriera.\nGiocatore.\nClub.\nDopo la trafila nella Juventus San Michele esordisce nelle giovanili del da centrocampista, venendo presto spostato al centro della difesa allenata da Zden\u011bk Zeman. Coi rossoneri conquista la promozione in Serie A nella stagione 1990-1991 e il nono posto finale in massima serie in quella successiva.\nNell'autunno 1992 scende di categoria per indossare la maglia del , ma la stagione si chiude con la retrocessione in Serie C1. Torna in A trasferendosi al Lecce e di nuovo al , ma entrambi i campionati si concludono con la retrocessione in B.\nNel 1995 passa alla Fiorentina nella quale forma coppia difensiva centrale prima con Lorenzo Amoruso, poi con Giulio Falcone, e con cui vinse Coppa Italia e Supercoppa italiana nel 1996.\nNel 2000, dopo un'ultima stagione in viola da rincalzo, torna al Bologna (15 presenze in A nell'annata 2000-2001), quindi passa all'Inter, con cui non scende mai in campo in gare di campionato, a causa di un infortunio al ginocchio destro rimediato nell'unica gara giocata in maglia nerazzurra: l'ottavo di finale di Coppa Italia contro l'Udinese.\nIn seguito, si trasferisce al neopromosso in A con cui disputa due stagioni caratterizzate dalla doppia retrocessione dalla Serie A alla Serie C1 dei lariani, per poi ritirarsi nel 2004.\nIn carriera ha totalizzato 218 presenze e 13 reti in serie A, 75 presenze e una rete in Serie B.\nNazionale.\nIl 6 novembre 1996 gioc\u00f2 la sua prima e unica gara in maglia azzurra a Sarajevo contro la Bosnia, vittoriosa per 2-1.\nAllenatore.\nDopo tre anni da vice di Gian Piero Ventura, prima e dopo, il 2 novembre 2009 diventa allenatore della in Lega Pro Seconda Divisione dal cui incarico si dimette alla ventiseiesima giornata di campionato dopo la sconfitta interna col Bassano Virtus.\nIl 7 agosto 2012 diventa allenatore del , squadra della sua citt\u00e0 appena iscritta in Serie D dopo il fallimento, con la quale raggiunge quinta posizione e play-off: al primo turno, la squadra supera il ai supplementari; al turno successivo \u00e8 eliminato dal Matera. La squadra viene poi ripescata In Lega Pro Seconda Divisione. Il 6 aprile 2014 porta il Foggia al sesto posto e alla promozione nella neocreata Lega Pro unica. Il 29 maggio annuncia il divorzio dalla societ\u00e0 rossonera.\nIl 4 novembre 2014 diventa allenatore del , in Lega Pro, in sostituzione dell'esonerato Massimo Silva. Il 13 gennaio 2015, reduce da un punto ottenuto nelle ultime 3 gare e dalla sconfitta per 4-2 in trasferta, viene esonerato, lasciando la squadra a 3 punti sopra la zona dei play-out.\nIl 5 ottobre 2015 il lo ufficializza allenatore della prima squadra sostituendo l'esonerato Davide Dionigi. L'8 marzo 2016 la Commissione Disciplinare del Settore Tecnico FIGC lo squalifica per 4 mesi e ad un'ammenda di 2.500 euro per: \u201caver percepito, come allenatore della societ\u00e0 ASG Nocerina s.r.l., compensi in nero per \u20ac 6.893,00 complessivi da altre societ\u00e0 comunque riconducibili ai sigg. Giovanni e Christian Citarella e ad Alfonso Faiella\u201d. Il tecnico foggiano riesce a risollevare la squadra, ottenendo prestigiose vittorie contro squadre di vertice e conducendola al sesto posto, sfiorando l'ingresso nei play-off.\nIl 13 giugno seguente diventa il nuovo tecnico del , con cui firma un contratto di due anni. Il 24 aprile 2017, dopo aver fallito l'obiettivo stagionale della promozione diretta in Serie B ed in seguito ad una pesante contestazione nei suoi confronti da parte dei tifosi leccesi, viene esonerato insieme al suo staff tecnico a due giornate dal termine della stagione regolare, con il Lecce 2\u00ba in classifica e 72 punti conquistati, venendo sostituito da Roberto Rizzo.\nIl 18 dicembre 2018 torna ad allenare dopo quattro anni il , in Serie B. Il 10 marzo 2019, all'indomani della sconfitta per 1-0 in casa del Lecce, \u00e8 esonerato dopo aver raccolto 12 punti in 12 giornate e al suo posto in panchina viene richiamato Gianluca Grassadonia.\nIl 17 agosto 2020 gli viene affidata la guida tecnica della , neoretrocessa in Serie C, in sostituzione di Fabio Caserta. Piazzatosi quinto nel girone C, il club campano verr\u00e0 eliminato al secondo turno dei play-off per mano del . Il 30 giugno 2021 non viene confermato dalla societ\u00e0 stabiese per la stagione successiva.\nIl 29 dicembre 2021 viene nominato nuovo tecnico del , in Serie C, prendendo il posto dell'esonerato Paolo Negro.\nStatistiche.\nPresenze e reti nei club.\n\"Statistiche aggiornate al termine della carriera da calciatore\".\nStatistiche da allenatore.\n\"Statistiche aggiornate al 2 novembre 2020.\""}
{"id": "582378", "revid": "118294072", "url": "https://it.wikipedia.org/wiki?curid=582378", "title": "Frammentazione (informatica)", "text": "In informatica e telecomunicazioni la frammentazione indica il processo di suddivisione di una sequenza di dati in pi\u00f9 parti, al fine di memorizzarli su apposito supporto di memorizzazione o di trasmetterli in rete.\nNella memorizzazione dei dati.\nIl fenomeno si verifica quando si inseriscono e si rimuovono processi dalla memoria centrale (RAM), oppure file da una memoria di massa (ad es. un Hard Disk). Dato che la memoria \u00e8, a livello logico, una sequenza contigua di spazi (celle o settori) atti a contenere unit\u00e0 elementari di dati, e che normalmente un oggetto da memorizzare (un programma o un file) si compone di numerose unit\u00e0 elementari contigue, l'organizzazione di tali sequenze in memoria deve seguire una qualche regola che consenta di aggiungere e rimuovere tali oggetti con accesso casuale.\nInfatti, ripetute aggiunte o rimozioni di sequenze di dati di dimensioni eterogenee comportano una \"frammentazione\" dello spazio libero disponibile, che quindi non risulta pi\u00f9 essere contiguo. In tal caso, in memorie secondarie come i dischi la ricostruzione della sequenza originale dei dati memorizzati \u00e8 fatta in modo inefficiente, con cali di prestazioni; qualunque disco rigido, infatti, lavora alle massime prestazioni solo qualora debba scrivere o leggere dati memorizzati in posizioni contigue: il \"salto\" fisico della testina di lettura del disco da un settore ad un altro posto in diversi cilindri introduce dei rallentamenti che, in casi particolari, possono raggiungere livelli critici.\nCi\u00f2 non si verifica tipicamente per le memorie primarie, perch\u00e9 la differenza tra la frammentazione in memoria primaria e secondaria consta nella diversa modalit\u00e0 con cui i dati devono essere memorizzati. Infatti in memoria primaria un programma viene caricato in una area di memoria libera di dimensione pari almeno alla dimensione del programma stesso oppure (\"memoria virtuale\") in un certo numero di aree di memoria di lunghezza fissa (pagine) in cui \u00e8 divisa la memoria. Tuttavia, in entrambi i casi i dati sono riferiti con accesso diretto e non c'\u00e8 un vantaggio temporale nell'accedere due pagine consecutive o due pagine con indirizzi di memoria lontani.\nPer semplicit\u00e0, d'ora in poi ci si riferisce sempre alla memoria secondaria ed a file di dati, in quanto il ragionamento pu\u00f2 facilmente essere esteso anche alla memoria primaria. Vengono generalmente individuati due tipi di frammentazione, di cui solo uno influisce sulle prestazioni del sistema:\nLe soluzioni possibili per migliorare le prestazioni del sistema sono state oggetto di studio approfondito in campo informatico. Nel caso di un disco, si tratta di riordinare i frammenti dei file in modo da risultare adiacenti l'uno all'altro, minimizzandone quindi i tempi di accesso. Nel caso della memoria, \u00e8 necessario massimizzare la memoria contigua disponibile. Entrambi i problemi, tuttavia, sono riconducibili al problema dello zaino, e quindi hanno tempo di soluzione pseudo-polinomiale. Nel primo caso si fa uso di appositi programmi, detti \"deframmentatori\"; nel secondo caso \u00e8 possibile che il sistema operativo si occupi di tale problema, cos\u00ec come \u00e8 possibile fare uso esplicito del garbage collection.\nNella trasmissione dei dati.\nNelle reti di trasmissione di dati a pacchetti, come ad esempio in IPv4, viene introdotta una quantit\u00e0, detta Maximum Transmission Unit (MTU), che indica la quantit\u00e0 massima di dati che pu\u00f2 essere trasmessa in rete, con un singolo pacchetto. Ad esempio, in una rete Ethernet la dimensione MTU standard \u00e8 di 1500 byte, mentre in una rete Token ring \u00e8 di 4096 byte. La frammentazione avviene quando viene inserito nella rete un pacchetto di dimensione superiore alla MTU, e questo deve essere trasmesso.\nEsempio.\nSi supponga ad esempio che un pacchetto IP di 2396 byte debba essere trasmesso in una rete Ethernet (con MTU=1500). Allora questo pacchetto dovr\u00e0 essere frammentato in due pacchetti.\nSi noti che 2396 si ottiene sommando le dimensioni degli header oltre a quelle dei dati: pertanto 2396 = 24 + 20 + 1456 + 896.\nLa frammentazione \u00e8 particolarmente conosciuta in Internet, in quanto sovente i router posti lungo il percorso utilizzano diversi mezzi fisici per il collegamento, e quindi differenti protocolli a livello datalink, ognuno con il proprio MTU.\nNel caso di protocolli che supportano un limite minimo di dati da trasmettere si operer\u00e0 in maniera opposta ovvero tramite \"assemblamento\" di pacchetti o riempimento di zeri (\"zero padding\") per il raggiungimento del limite minimo richiesto di bit.\nIn ogni caso in ricezione sar\u00e0 ripristinato il flusso continuo di dati tramite riassemblaggio ordinato di tutti i pacchetti relativi alla stessa trasmissione."}
{"id": "582387", "revid": "767487", "url": "https://it.wikipedia.org/wiki?curid=582387", "title": "Leslie Lievesley", "text": "Biografia.\nLievesley nacque a Staveley nel Derbyshire nel 1911. Suo padre, Joe Lievesley, era stato anch'egli un giocatore professionista di calcio, nel ruolo di portiere, avendo militato nelle file dello Sheffield United e del Woolwich Arsenal negli anni precedenti al primo conflitto mondiale. A causa di una ferita ad una mano subita durante la guerra Joe Lievesley aveva lasciato l'Arsenal abbandonando la carriera professionistica e iniziato a lavorare come minatore presso la Rossington Colliery. Nel tempo libero giocava con la squadra amatoriale del Rossington Main. Ben presto anche Leslie si unisce alla squadra, che sar\u00e0 il punto di partenza di una discreta carriera calcistica.\nAncora adolescente Les Lievesley viene notato dagli osservatori del Doncaster Rovers, ai quali si aggregher\u00e0 nel 1929. Con i Rovers disputer\u00e0 66 partite mettendo a segno 21 reti. Grazie a questo ottimo rendimento suscita le attenzioni del Manchester United, che lo acquista. Non riesce tuttavia ad affermarsi all'Old Trafford, venendo impiegato solamente in due occasioni. Nel 1933 viene ceduto al Chesterfield.\nNon rimane a lungo tuttavia con gli \"Spirites\", disputando peraltro con quella maglia solamente partite con la squadra riserve. Viene ceduto nuovamente, questa volta al Torquay United, militante in Terza Divisione. Impiegato nel ruolo di difensore Lievesley accumula 144 presenze e mette a segno 5 reti per i \"Gulls\" tra il 1933 e il 1937. Dopo 4 stagioni trascorse nel Devon si trasferisce al Crystal Palace, rimanendo in Terza Divisione. Con gli \"Eagles\" Lievesley scende in campo 82 volte, segnando tre reti. La sua esperienza calcistica viene tuttavia bruscamente interrotta dallo scoppio della Seconda Guerra Mondiale, nel 1939.\nAllo scoppio del conflitto Lievesley entra nella RAF. Al termine della guerra non rientra tuttavia a Londra, dove era ancora legato dal contratto con il Palace, ma assume un ruolo tecnico presso la squadra dei Paesi Bassi dell'Heracles Amelo e in seguito con la nazionale dei Paesi Bassi. Le sue capacit\u00e0 gestionali e tecniche vengono notate dai dirigenti del Torino, che lo convincono ad unirsi alla societ\u00e0 nel 1947. Inizialmente utilizzato come preparatore e allenatore nelle giovanili, Lievesley viene ben presto promosso nello staff tecnico della prima squadra.\nLe prospettive di carriera nel mondo calcistico italiano di Lievesley beneficiano notevolmente della vicinanza del CT della nazionale italiana Vittorio Pozzo al Torino, squadra nella quale aveva militato e allenato prima di assumere il ruolo di selezionatore per gli \"Azzurri\". Nell'aprile del 1948 Pozzo decide di unirsi a Lievesley e alla squadra giovanile granata in un tour in Inghilterra in occasione di un torneo giovanile internazionale a RAF Kenley, dove i torinesi erano l'unica rappresentativa italiana.\nLa trasferta in terra inglese viene tuttavia ricordata soprattutto per un incidente verificatosi in occasione del viaggio di ritorno quando, a causa di un guasto dei freni, l'aereo non riesce a fermarsi adeguatamente in fase di atterraggio, causando l'impatto di una delle ali contro un hangar. Fortunatamente i passeggeri non riportano gravi conseguenze dall'impatto. Ripresosi dallo shock derivante dall'episodio, Pozzo offre a Lievesley un ruolo nello staff tecnico della nazionale italiana. Lievesley sar\u00e0 nello staff della squadra olimpica che raggiunger\u00e0 i quarti di finale dei giochi di Londra del 1948.\nLievesley \u00e8 ricordato principalmente per la sua collaborazione con Ernest Erbstein, con il quale contribuisce a plasmare il Grande Torino postbellico, fino alla tragedia di Superga del 1949.\nDegna di menzione \u00e8 l'amicizia che leg\u00f2 Lievesley a Gianni Agnelli. Agnelli lo convinse ad unirsi alla per la stagione 1949-1950. La notizia della firma del contratto emerse tre settimane prima dell'incidente di Superga.\n\u00c8 stato sepolto presso il Cimitero annesso alla Chiesa di Saint Michael di Rossington, Distretto di Doncaster (Regno Unito)."}
{"id": "582388", "revid": "287204", "url": "https://it.wikipedia.org/wiki?curid=582388", "title": "Disubbidisciti", "text": "Disubbidisciti \u00e8 una raccolta del gruppo musicale hardcore punk italiano Bloody Riot.\nContenuti.\nIl disco raccoglie il primo 7\" ed il primo LP, in pi\u00f9 3 brani inediti e 3 brani \"live\". Al CD \u00e8 allegato un libro scritto dagli stessi componenti del gruppo.\nLe tracce da 1 a 3 sono inediti del 1982 registrati nel 2001. Le tracce da 4 a 7 erano precedentemente contenute nell'extended play \"Bloody Riot\" del 1983. Le tracce da 8 a 20 erano precedentemente contenute nell'album \"Bloody Riot\" del 1985. Le tracce da 21 a 23 sono state registrate dal vivo nel 1984."}
{"id": "582389", "revid": "767487", "url": "https://it.wikipedia.org/wiki?curid=582389", "title": "La regina Margot (film 1994)", "text": "La regina Margot (\"La Reine Margot\") \u00e8 un film del 1994, diretto da Patrice Ch\u00e9reau e liberamente tratto dall'omonimo romanzo di Alexandre Dumas padre. Il film, una coproduzione franco-italo-tedesca sostenuta dal \"fondo Eurimages\" del Consiglio d'Europa, vinse il Premio della giuria al 47\u00ba Festival di Cannes, durante il quale fu presentato, e fu candidato agli Oscar ai migliori costumi. Virna Lisi, per l'interpretazione di Caterina de' Medici, ottenne il premio per la miglior attrice a Cannes, il Nastro d'argento e una nomination come miglior attrice nella 40\u00aa edizione del David di Donatello. Ben 5, infine, le vittorie ai C\u00e9sar su 12 candidature: migliore attrice, migliore attrice non protagonista, migliore attore non protagonista, migliore fotografia e migliori costumi.\nTrama.\nNel tentativo di porre fine alla guerra civile tra cattolici e ugonotti, Caterina de' Medici, rimasta reggente del trono di Francia fino alla maggiore et\u00e0 del figlio Carlo IX, d\u00e0 in sposa la figlia, Margherita di Valois, al capo dello schieramento protestante, il cugino Enrico di Navarra, principe del sangue ed erede presuntivo al trono di Francia. Durante la cerimonia il 18 agosto 1572, Carlo spinge letteralmente la riluttante sorella a pronunciare il \"s\u00ec\" nella cattedrale di Notre-Dame a Parigi.\nNeppure il marito \u00e8 entusiasta, perch\u00e9 \u00e8 convinto che la propria madre, Giovanna III di Navarra, morta da appena due mesi, in realt\u00e0 sia stata assassinata da Caterina, e perch\u00e9 teme di essere a sua volta ucciso da qualche fanatico della fazione cattolica. Prima di uscire dalla chiesa Margherita, chiamata familiarmente Margot, diffida il marito dal presentarsi nella sua camera, cosa alla quale neppure Enrico sembra pensare, anche perch\u00e9 intrigato dalle \"avances\" della giovane cortigiana Charlotte de Sauve.\nSuggellata la riconciliazione con il matrimonio, l'ammiraglio de Coligny, capo della maggiore famiglia ugonotta e ci\u00f2 nonostante amato come un padre dal re Carlo, lo convince a muovere guerra contro la cattolica Spagna nelle Fiandre, facendo anche leva sulla massiccia presenza di ugonotti armati in citt\u00e0. Il conflitto \u00e8 per\u00f2 decisamente osteggiato dalla parte cattolica, in quanto a favore di un paese protestante e contro uno cattolico, e cos\u00ec, all'insaputa del re, la regina madre Caterina incarica segretamente un sicario di assassinare Coligny.\nLa prima notte di nozze Margot \u00e8 in camera con il suo amante Enrico di Guisa, capo della pi\u00f9 importante famiglia cattolica dopo quella reale, quando si presenta inaspettatamente il marito per proporle un patto: lei lo aiuter\u00e0 a muoversi a corte senza rischiare di finire assassinato e lui la far\u00e0 regina di Francia, perch\u00e9 \u00e8 convinto di arrivare al trono, malgrado in linea ereditaria i fratelli del re siano davanti a lui. Dopo aver litigato con il Guisa, all'alba Margot esce in strada insieme alla sua dama di compagnia Henriette alla ricerca di un uomo, indossando una maschera sul viso per non farsi riconoscere. Tra tutti gli uomini giunti per il matrimonio che bivaccano per le vie di Parigi, Margot nota un giovane di bell'aspetto, appena derubato del cavallo e dei suoi averi, tale Hyacinthe de La M\u00f4le (ispirato al personaggio storico Joseph Boniface de La M\u00f4le), figlio di Lyrac de La M\u00f4le, un nobile protestante morto mesi prima per salvare il Coligny da un altro attentato, e si apparta con lui per un rapporto furtivo, fingendosi una prostituta.\nIl giorno successivo il sicario di Caterina spara in strada a Coligny, ferendolo gravemente a un braccio. I capi ugonotti in fermento vorrebbero vendicare subito l'attentato e Margot, temendo per il peggio, si reca nei loro alloggi nel palazzo reale del Louvre per persuadere il marito a fuggire in Inghilterra, ma viene cacciata via dai suoi compagni. Caterina con gli altri due figli, Enrico d'Angi\u00f2 e Francesco d'Alen\u00e7on, insieme al Guisa riescono intanto a convincere il debole re Carlo della necessit\u00e0 di colpire per primi, per non subire la rappresaglia delle migliaia di ugonotti ancora presenti a Parigi. Abbandonando a malincuore Coligny al suo destino, re Carlo alla fine d\u00e0 l'assenso, ma temendo di venire accusato dai superstiti ordina uno sterminio.\nSono trascorsi appena cinque giorni dal matrimonio e allo scoccare delle tre della notte tra il 23 e il 24 agosto 1572, passata alla storia come la notte di san Bartolomeo, centinaia di cattolici armati dalla Corona e dai Guisa attaccano di sorpresa i protestanti acquartierati al Louvre e nelle strade della citt\u00e0, compiendo un vero e proprio eccidio di migliaia di ugonotti, senza risparmiare nemmeno donne e ragazzi. Anche Coligny, malgrado sia in gravi condizioni, viene defenestrato e del suo cadavere viene fatto scempio.\nIl giovane La M\u00f4le riesce a fuggire sui tetti, ma viene inseguito dagli uomini del fanatico Annibal de Coconas, gregario dei Guisa. La strage continua anche dentro i corridoi e i cortili del Louvre, dove La M\u00f4le si rifugia, finendo casualmente davanti alle stanze di Margot, che lo riconosce e interviene per salvarlo dai suoi persecutori. Il giovane, ferito, viene curato in qualche modo da Henriette, mentre Margot nel frattempo riesce a salvare il marito Enrico dalla morte, convincendolo a convertirsi al cattolicesimo per salvarsi la vita.\nLa M\u00f4le intanto, malgrado le ferite, si allontana dagli appartamenti reali e si imbatte nuovamente in Coconas, anch'egli ferito, con cui si batte fino allo sfinimento. Trovati esanimi e creduti morti, entrambi vengono trasportati dal boia alle fosse comuni fuori dalle mura, dove vengono gettate le migliaia di corpi delle vittime della strage, ma quando l'uomo si accorge che sono ancora vivi, li porta a casa propria per curarli. Qui col tempo La M\u00f4le, che non riesce a non pensare a Margot, si riprende prima di Coconas, che abbandona quando questi \u00e8 ancora semincosciente.\nMargot intanto rinfaccia alla famiglia di averla usata per attirare i protestanti a Parigi con la cerimonia nuziale, per poi massacrarli, gettandola in disgrazia. Vista la sua ribellione, Caterina la obbliga allora a rimanere chiusa a palazzo insieme al marito, tenuto in ostaggio malgrado la sua conversione.\nLa M\u00f4le, ormai guarito, ripara in Olanda, dove si sono nel frattempo rifugiati molti altri ugonotti scampati alla strage e alle successive persecuzioni, tra cui il principe di Cond\u00e9. Grazie al finanziamento di un ricco ebreo cacciato dalla Spagna, i capi ugonotti superstiti decidono di compiere una missione per liberare Enrico di Navarra e sua moglie, prigionieri dei cattolici e in chiaro pericolo di vita, come testimoniato dal tentativo di Caterina di far avvelenare il genero convertito tramite la sua ignara amante Charlotte de Sauve, fallito solo grazie all'intervento di Margot. In seguito all'episodio, Margot decide di consumare il matrimonio con Enrico, nonostante anche lei sia innamorata di La M\u00f4le.\nTornato a Parigi per organizzare l'operazione di salvataggio, La M\u00f4le riceve notizie di Coconas dal boia che li ha salvati, il quale gli riferisce che ora l'uomo vive con una nobildonna che ha libero accesso al palazzo del Louvre. La M\u00f4le decide quindi di presentarsi, malgrado tutto, a Coconas, che inaspettatamente lo accoglie come un fratello, vedendo nell'incontro con lui un'occasione di redenzione ed espiazione degli orrendi crimini commessi. La donna con cui vive Coconas \u00e8 Henriette, la dama di compagnia e amica di Margot. Tramite lei, La M\u00f4le riesce cos\u00ec a incontrarla in segreto e i due si amano, con La M\u00f4le che riconosce ora nella donna l'anonima prostituta con cui aveva giaciuto a Parigi. La M\u00f4le e Margot organizzano quindi il piano per liberare lei e il marito: Enrico parteciper\u00e0 a una caccia al cinghiale con il re e la sua corte, durante la quale sar\u00e0 soccorso da una spedizione armata degli ugonotti, mentre Margot lascer\u00e0 di nascosto il Louvre e Parigi per conto suo.\nIl piano per\u00f2 non va come previsto: durante la caccia, un cinghiale inferocito attacca il re e, vedendo che i suoi fratelli non gli prestano alcun soccorso, Enrico interviene per uccidere l'animale e salvare Carlo, perdendo cos\u00ec l'occasione di scappare. Il re, che su insistenza della madre aveva nel frattempo firmato una \"lettre de cachet\" per imprigionarlo alla Bastiglia, si pente e pone Enrico sotto la sua protezione.\nMargot, che intanto aveva gi\u00e0 lasciato Parigi, viene raggiunta da La M\u00f4le che, dopo una notte d'amore, la convince a tornare indietro per non mettere in ulteriore pericolo il marito, rimasto bloccato a corte. Rientrata a palazzo, Enrico per\u00f2 non se la sente pi\u00f9 di fuggire, perch\u00e9 non vuole abbandonare il re, di cui \u00e8 diventato intimo amico, e cos\u00ec Margot si ritrova alla merc\u00e9 della sua famiglia, che la accusa di brigare con i protestanti e di essere l'amante di uno di essi. I fratelli, legati tutti a lei da un rapporto morboso, e il suo ex amante, il duca di Guisa, arrivano quasi a violentarla, fermandosi solo davanti a un improvviso malore del re.\nCarlo \u00e8 infatti rimasto vittima di un ennesimo tentativo di avvelenare Enrico di Navarra, ordito da Caterina, che aveva fatto collocare dal figlio minore Francesco un prezioso libro sulla caccia, con le pagine intrise di veleno, nell'appartamento del genero, ma che era stato trovato prima dal re. Il caso vuole che questo libro fosse stato venduto per necessit\u00e0 da La M\u00f4le al profumiere e chimico reale il giorno in cui era stato derubato a Parigi, e che vergato sulla prima pagina vi fosse il nome del padre.\nLe condizioni del re peggiorano sempre di pi\u00f9 e, durante un'ultima battuta di caccia, Carlo lascia libero Enrico di fuggire, perch\u00e9 teme per la sua vita una volta morto. Tornato in Navarra, Enrico riabbraccia la fede protestante e incarica La M\u00f4le di tornare in Francia a liberare Margot, che Carlo non ha voluto lasciare andare. Aiutato da Coconas, che ormai \u00e8 divenuto la sua ombra, La M\u00f4le torna a Parigi per far fuggire la donna che ama, ma i due vengono catturati dal duca di Guisa e accusati dell'avvelenamento del re.\nMargot tenta inutilmente di ottenere dal fratello morente la loro liberazione e cos\u00ec, nel giorno in cui il re spira tra orribili tormenti, sudando sangue nel suo letto, e il fratello Enrico sale al trono di Francia, La M\u00f4le e Coconas vengono decapitati dal boia che li aveva salvati.\nA Margot non resta che fuggire in Navarra dal marito con il servetto Orthon, portando con s\u00e9 la testa imbalsamata di La M\u00f4le.\nProduzione.\nIl film \u00e8 un \"remake\" dell'omonimo film del 1954 con protagonista Jeanne Moreau. Le riprese sono state effettuate dal 10 maggio al 3 dicembre 1993. La scena del matrimonio \u00e8 stata girata nella basilica di Saint-Quentin a Saint-Quentin, mentre altre scene di ripresa sono state filmate a Bordeaux, Senlis, Compi\u00e8gne e Rambouillet. Diverse scene in interno, per le quali in un primo momento si era pensato al castello di Caprarola, sono state girate nel castello di Meaulnes e nel Palazzo Nazionale di Mafra in Portogallo. Nell'edizione originale, che durava circa 160 minuti, erano presenti numerose scene di nudo di Isabelle Adjani ed un nudo frontale di Vincent P\u00e9rez. Nei cinema, ad eccezione delle prime proiezioni in Francia, arriv\u00f2 per\u00f2 una versione tagliata che durava 138 minuti.\nPer interpretare Caterina de' Medici, Virna Lisi dovette sottoporsi a lunghe sedute al trucco, sub\u00ec l'impianto di una protesi sulla fronte e dovette indossare un corsetto del quale successivamente si lament\u00f2. In compenso, dopo il premio come migliore attrice al 47\u00ba Festival di Cannes, l'attrice jesina parl\u00f2 di \"una grande soddisfazione\".\nPer quel ruolo di Caterina de' Medici, per\u00f2, prima che a lei, Ch\u00e9reau aveva pensato a Giulietta Masina, successivamente giudicata per\u00f2 \"troppo buona e dolce\", e a Monica Vitti, che rifiut\u00f2 perch\u00e9 non voleva interpretare la parte di una \"cattiva cattiva\".\nEdizioni home-video.\nAd oggi non esiste un'edizione italiana in DVD, mentre ve ne fu una in VHS poco dopo l'uscita al cinema. Il film \u00e8 stato pubblicato sia in VHS che in DVD negli USA e nel Regno Unito nella versione ridotta di 138 minuti. In Francia, invece, dopo l'uscita in VHS nella versione cinematografica, alcune delle scene tagliate sono state ripristinate nella prima edizione in DVD del 1999, della durata di 144 minuti, mentre l'edizione del 2007 contiene la versione integrale del film rimasterizzata."}
{"id": "582391", "revid": "1318658", "url": "https://it.wikipedia.org/wiki?curid=582391", "title": "Arrondissement di Agen", "text": "L\"arrondissement\" di Agen \u00e8 una suddivisione amministrativa francese, situata nel dipartimento del Lot e Garonna e nella regione della Nuova Aquitania.\nComposizione.\nL\"arrondissement\" di Agen raggruppa 71 comuni in 12 cantoni:"}
{"id": "582397", "revid": "1573940", "url": "https://it.wikipedia.org/wiki?curid=582397", "title": "Luscinia svecica", "text": "Il pettazzurro (Luscinia svecica ()) \u00e8 un uccello passeriforme della famiglia dei Muscicapidi.\nDescrizione.\n\u0421ome dice anche il nome, la caratteristica principale del maschio \u00e8 una macchia azzurra che va dal sottogola fino al petto e lo differenzia dalla femmina; cio\u00e8 il dimorfismo sessuale \u00e8 evidente. Il ventre ed il fianco sono giallini, quasi color avana, dorso ed ali marrone. Molto caratteristiche anche le timoniere che hanno le punte nere, mentre le parti superiori laterali sono rosse, e le centrali come il groppone sono marroni. La taglia \u00e8 di 14\u00a0cm, per circa 20 grammi di peso.\nBiologia.\nAlimentazione.\nMangia principalmente insetti che riesce a prendere anche in volo, ma non disdegna bacche e larve.\nRiproduzione.\nDepone da 4 a 7 uova, che si schiudono dopo due settimane di cova, ed altri 15 giorni ci vogliono per il primo involo dei pulli.\nDistribuzione e habitat.\nLo si trova nell'emisfero nord, in tutta Europa, Asia e Africa, sul continente americano solo nel Nord-Ovest. In Italia \u00e8 possibile vederlo nelle stagioni invernali mentre sverna, oppure durante le migrazioni verso l'Africa. Alcuni esemplari nidificano in maniera discontinua nelle praterie d'alta quota in determinate aree dell'arco alpino.\nSistematica.\nSono note le seguenti sottospecie:"}
{"id": "582400", "revid": "15756", "url": "https://it.wikipedia.org/wiki?curid=582400", "title": "Suio", "text": "Suio, localit\u00e0 termale di antica origine, \u00e8 l'unica frazione del comune di Castelforte, provincia di Latina. Il nome degli abitanti \u00e8 suiari (in dialetto \"sujari\").\nCollocazione.\nSuio, frazione termale di Castelforte (LT), si colloca sulle estreme propaggini dei monti Aurunci, presso il fiume Garigliano. L'abitato \u00e8 suddiviso in due agglomerati principali: Suio Paese, sull'altura con l'antico castello medievale, e Forma di Suio, ai piedi del castello accanto al fiume, dove sgorgano acque sulfuree termali. La localit\u00e0 Valle di Suio, a circa 200\u00a0m s.l.m., ha grandi pregi naturalistici; a Terme di Suio sono concentrati gli stabilimenti balneari.\nSport.\n\u00c8 presente il campo sportivo comunale \"A. Falso\". La S.S.D. Suio rinasce nel 2010, ripartendo dal campionato di terza categoria.\nDopo tre anni di seconda categoria, la squadra disputa il campionato di prima categoria 2014-2015 aggiudicandosi il primo posto.\nLa squadra attualmente milita nel campionato di promozione 2015-2016 girone D. Il campo si trova a Coreno Ausonio.\nLe terme.\nLe terme di Suio sono le antiche Aquae Vescinae, citate anche da Plinio e Lucano, molto frequentate soprattutto durante il periodo dell'Impero Romano. Testimonianza dei fasti dell'epoca \u00e8, ad esempio, la cosiddetta \"vasca di Nerone\", piscina Duratorre in localit\u00e0 Sant'Antonio, in cui fu rinvenuta una sedia balneare di porfido. Sembra accertato l'utilizzo di tali acque termali anche in epoca pre-romana. Alla caduta dell'Impero romano d'Occidente l'uso delle acque termali si \u00e8 ristretto via via alla sola popolazione locale. Dopo la seconda guerra mondiale \u00e8 stata lanciata la localit\u00e0 nel settore turismo grazie alla costruzione di stabilimenti balneari e strutture accessorie.\nDalle numerose ed eterogenee sorgenti, in una fascia tra il crinale aurunco ed il fiume Garigliano, sgorgano acque ipertermali (39-63\u00a0\u00b0C) a varie concentrazioni sulfuree, con presenze bicarbonato-alcalino-terroso-calciche; vengono impiegate a scopo terapeutico, ma anche estetico-rilassante, per bagni, fanghi, inalazioni, irrigazioni ed insufflazioni per curare malattie respiratorie, otorinolaringoiatriche, artrosiche, cutanee e ginecologiche. Le acque, a diversi gradi di concentrazione di minerali, vengono anche commercializzate in bottiglia come acqua da pasto.\nIl territorio offre strutture sportive e ricreative a carattere naturalistico e culturale; in un raggio di pochi chilometri si trovano siti archeologici (come il comprensorio di Minturnae), borghi medioevali (in particolare lo stesso castello di Suio e quello di Castelforte), l'ippodromo del Garigliano (comune limitrofo di Santi Cosma e Damiano) e le spiagge (comune limitrofo di Minturno).\nDa evitare alcune fonti (peraltro in area recintata) dove le emissioni sulfuree, ad elevatissima concentrazione di zolfo, possono risultare letali.\nLa storia.\nLa zona in epoca pre-romana fa parte del territorio della Pentapoli Aurunca. I primi insediamenti sull'attuale territorio di Suio, che si fanno risalire al popolo degli Aurunci, sono legati all'uso delle acque termali che sgorgano spontaneamente. I Romani prendono il controllo del territorio a seguito della battaglia del Veseris nel 314 a.C. Alcuni storici, come Giuseppe Tommasino, ritengono che il toponimo \"Veseris\" etimologicamente derivi proprio dalle caldane locali. La particella \"ves\", in antiche lingue italiche, indicava luoghi ove si verificavano emissioni geologiche, da cui forse anche il toponimo \"Vesuius\" da cui deriverebbe a sua volta \"Sujus\".\nCi sono giunte notizie relative a Suio di epoca romana-imperiale: Settimio Severo, con capitali propri, fece lastricare la strada che conduceva da Minturnae ad \"Aquas Vescinas\", cio\u00e8 Suio, terme di Vescia; due \"servi dispensatores\" offrirono al \"Genio Aquarum Vescinarum\" ex voto perch\u00e9 fosse garantita il ritorno da vincitori di Caracalla e Geta da una spedizione militare in Britannia.\nRitrovamenti archeologici, e lo studio di documenti storici, indicano che presso la Forma vi fosse la villa di Zethos. Costui lasci\u00f2 in eredit\u00e0 la villa a Plotino, suo maestro, che traeva sollievo dalle acque termali; .\nIl nome Suio \u00e8 legato al castello, Castrum Suji, sorto per il controllo della foce del Garigliano nel decimo secolo d.C. La fortificazione infatti sorge su di una altura a ridosso della sponda nord del fiume da cui si ha una visuale da monte Orlando (Gaeta) al monte Massico. Il ruolo del castello, realizzato prima del 1040 (data del primo documento che fa riferimento a \"Castrum Suji\"), era importante per il controllo delle incursioni dei corsari saraceni e dei loro insediamenti nella valle. Dopo la battaglia del Garigliano (915) entra a far parte del Ducato di Gaeta, governato dai Docibile.\nNel 1023 viene fondata la Contea di Suio di propriet\u00e0 del conte Ugo. A questa data si fanno risalire anche le prime fortificazioni del castello. Nel 1078, a seguito di successive parziali donazioni, la contea viene acquisita dall'abbazia di Montecassino. A Suio v'era un porto fluviale per il trasporto merci verso il cenobio cassinate ed una scafa per l'attraversamento del fiume. In quanto nuova terra acquisita dalla Signoria dell'abbazia di Montecassino, nell'ottobre del 1079 l'abate Desiderio concesse agli abitanti di Suio le Chartae libertatis, delle carte di franchigia, come aveva gi\u00e0 fatto nel 1061 per Traietto, che includevano una serie di diritti e privilegi molto moderni. Desiderio ampli\u00f2 anche le fortificazioni, e lo stesso fece l'abate Gerardo (1115 - 1125). Suio entra nell'orbita normanna nel 1140 insieme a Gaeta.\nDel XIII secolo \u00e8 la chiesa romanica dedicata a \"Santa Maria in Pensulis\", probabilmente costruita sui resti della villa di Zethos. La chiesa aveva annesso un locale per gli infermi che venivano qui a curarsi. La chiesa apparteneva alla commenda dei cavalieri ospitalieri di Gaeta. Si scorge ancora la croce ottagona impressa sul primo gradino. L'attuale chiesa di San Michele arcangelo in Suio Alto risale al XV secolo.\nA Suio si svolse un'importante fase della battaglia del Garigliano del 1503.\nNel 1807 Suio fu aggregato al Comune di Castelforte per mancanza di popolazione. Durante la seconda guerra mondiale, trovandosi sulla linea Gustav, il castello \u00e8 rimasto in parte danneggiato. Storicamente Suio \u00e8 legato al comune di Castelforte, provincia di Latina; oggi infatti \u00e8 la maggiore frazione di Castelforte e, grazie proprio a Suio, Castelforte fa parte dell'Associazione nazionale comuni termali (ANCOT)."}
{"id": "582401", "revid": "1610933", "url": "https://it.wikipedia.org/wiki?curid=582401", "title": "Pettazzurro", "text": ""}
{"id": "582402", "revid": "1318658", "url": "https://it.wikipedia.org/wiki?curid=582402", "title": "Arrondissement di Marmande", "text": "L\"arrondissement\" di Marmande \u00e8 una suddivisione amministrativa francese, situata nel dipartimento del Lot e Garonna e nella regione della Nuova Aquitania.\nComposizione.\nL\"arrondissement\" di Marmande raggruppa 98 comuni in 10 cantoni:"}
{"id": "582403", "revid": "2008079", "url": "https://it.wikipedia.org/wiki?curid=582403", "title": "Italiano medio", "text": "La locuzione italiano medio indica generalmente la figura di un abitante dell'Italia le cui condizioni socio-economiche e culturali lo collocano, appunto, nella cosiddetta e supposta media nazionale.\nDescrizione.\nL'espressione era in voga soprattutto negli anni sessanta, all'epoca del \"boom\" economico che creava una sorta di nuova classe sociale, quella del piccolo borghese benestante ma non troppo, comunque sempre pronto a commiserarsi e brontolare per le presunte angherie e ingiustizie derivanti dall'operato della classe economica o politica.\nCon il passare del tempo l'espressione ha assunto una connotazione peggiorativa, passando ad indicare un personaggio indistinto la cui mediocrit\u00e0 riassume vizi, errori e difetti che gli italiani sono soliti attribuirsi, come, ad esempio, il cinismo e qualunquismo nel giudizio politico, il perseguimento dell'interesse familistico che fa premio sul senso civico, o l'espressione di forme di anarchismo anti-stato.\nUn'altra connotazione diversa di questa espressione che ha assunto negli ultimi tempi \u00e8 quella del \"tipico\" italiano di estrazione culturale medio-bassa che mostra un disinteressamento alle questioni critiche di interesse nazionale, scarse capacit\u00e0 in rapporto al lavoro e al proprio ruolo in societ\u00e0, interessato nel quotidiano perlopi\u00f9 al divertimento e a questioni di poco conto quali il calcio, variet\u00e0 televisivi, programmi comici leggeri, quiz con domande poco difficili, notiziari mondani e film da cassetta, dimostrando in genere una forte influenzabilit\u00e0 da parte della cultura di massa.\nNella cultura di massa.\nLa figura dell'italiano medio \u00e8 stata usata in diverse opere letterarie e cinematografiche del secondo dopoguerra per definire quella che \u00e8 diventata una sorta di \"topos\". Celebri interpretazioni dell'italiano medio furono date nel filone cinematografico della cosiddetta commedia all'italiana, tra cui, in particolare, quelle legate ai nomi di Ugo Tognazzi, Alberto Sordi, Enrico Montesano e Paolo Villaggio, quest'ultimo nei panni del ragioniere Ugo Fantozzi.\nNel 2003 gli Articolo 31 hanno dedicato alla figura dell'italiano medio una canzone, intitolata appunto \"L'italiano medio\", inserita nell'eponimo album. \"Italiano medio\" \u00e8 inoltre il titolo di un film del 2015 di Maccio Capatonda, che tratta in chiave farsesca proprio dei vizi italici del tempo."}
{"id": "582404", "revid": "465169", "url": "https://it.wikipedia.org/wiki?curid=582404", "title": "Giovent\u00f9 bruciata (Bloody Riot)", "text": "Giovent\u00f9 bruciata \u00e8 un EP del gruppo musicale hardcore punk romano Bloody Riot.\nL'EP.\nNel 1993 Giulio Tedeschi produce per Meccano Records un 45 giri in tiratura limitata contenente \"Giovent\u00f9 Bruciata\" e \"No eroina\", due brani tratti dall'album \"Bloody Riot\" del 1985. Un'edizione speciale con la copertina disegnata per l'occasione da Alex Vargi\u00f9 (bassista della band) ed introdotta da uno scritto di Roberto Perciballi, co-produttore del lavoro."}
{"id": "582409", "revid": "1318658", "url": "https://it.wikipedia.org/wiki?curid=582409", "title": "Arrondissement di N\u00e9rac", "text": "L\"arrondissement\" di N\u00e9rac \u00e8 una suddivisione amministrativa francese, situata nel dipartimento del Lot e Garonna e nella regione della Nuova Aquitania.\nComposizione.\nL\"arrondissement\" di N\u00e9rac raggruppa 58 comuni in 7 cantoni:"}
{"id": "582410", "revid": "6923", "url": "https://it.wikipedia.org/wiki?curid=582410", "title": "Faraon", "text": "Faraon (titolo originale \"Pharaoh\") \u00e8 un videogioco per PC prodotto da Impressions Games e pubblicato da Sierra Entertainment. Il gioco \u00e8 stato pubblicato il 31 ottobre 1999, e l'anno successivo la BreakAway Games ha creato l'espansione \"Cleopatra: Queen of the Nile\". Gioco iniziale ed espansione si trovano anche su Steam e GOG.com col nome di \"Pharaoh + Cleopatra\", e dal 2001 si trovano nel pacchetto \"Pharaoh Gold\". Nell'agosto del 2020, al Gamescom \u00e8 stato annunciato un remake del gioco intitolato \"Pharaoh: A New Era\", da parte di Triskell Interactive e Dotemu, che verr\u00e0 pubblicato nel 2021.\nModalit\u00e0 di gioco.\nIl giocatore impersona un funzionario egiziano incaricato di gestire varie citt\u00e0 dell'antico Egitto, e inizier\u00e0 la sua esistenza come anziano di un villaggio e finir\u00e0 per diventare il sindaco di una grande citt\u00e0, spesso persino il Faraone. La storia che il giocatore percorrer\u00e0 \u00e8 divisa in 38 missioni raggruppate nei cinque periodi storici per l'Egitto: \"Periodo Predinastico\", \"Periodo Arcaico\", \"Antico Regno\", \"Medio Regno\" e \"Nuovo Regno\". Nelle parti finali dei periodi storici, tranne il Predinastico, si dovr\u00e0 scegliere tra una missione incentrata sulla costruzione cittadina o una dove si dovranno affrontare i nemici dell'Egitto.\nPer vincere lo scenario attuale e passare al successivo, bisogna completare alcuni dei seguenti obiettivi da superare: la popolazione, i livelli di cultura (il numero dei servizi in citt\u00e0 quali religione, divertimenti, sanit\u00e0 ed educazione), prosperit\u00e0 (i bilanci economici), monumenti (ovvero il completamento dei monumenti da costruire) e regno (la popolarit\u00e0 del giocatore tra gli egizi), i tipi di residenza (e il loro numero), e i limiti di tempo o gli anni di sopravvivenza.\n\"Faraon\" si basa sullo stesso motore di \"Caesar III\", e si fonda sugli stessi principi, ma presenta notevoli innovazioni:\nReligione/dei.\nGli dei presenti in \"Faraon\" sono Osiride il dio dell'agricoltura, Ra il dio del Regno, Ptah il dio degli artigiani, Seth il dio della distruzione, e Bast la dea della casa.\nLa maggior parte delle citt\u00e0 possono venerare solo alcuni di questi dei, e ogni citt\u00e0 ha un dio patrono a cui si devono rivolgere pi\u00f9 attenzioni. Gli dei si accontentano costruendo templi e santuari, ma per il dio patrono \u00e8 disponibile anche un Complesso dei Templi, una struttura di notevoli dimensioni che appaga di gran misura il dio al quale \u00e8 dedicata. \u00c8 anche possibile costruire un luogo di festivit\u00e0 dove si possono organizzare festivit\u00e0 ad un dio specifico per renderlo pi\u00f9 contento. Se si ignorano gli dei, essi colpiranno la citt\u00e0 con maledizioni, come un'epidemia, la distruzione del fortino della squadra migliore, o l'abbattimento di un magazzino. \u00c8 sempre possibile controllare la panoramica religiosa nel pannello Consiglieri.\nEconomia.\nIl commercio \u00e8 una parte essenziale del gioco perch\u00e9 spesso \u00e8 la principale fonte di introito. \"Faraon\" possiede un sistema di scambi assai sofisticato, che permette di controllare ogni minimo flusso di merci che entrano ed escono dalla citt\u00e0: si possono infatti regolare le importazioni e le esportazioni, in modo da non rischiare n\u00e9 di spendere troppo per qualcosa in eccesso, n\u00e9 di rimanere senza merci. I mercanti delle altre citt\u00e0 arrivano direttamente nella propria, e possono arrivare per via terrestre oppure per via fluviale o marittima; mentre quello per via terrestre \u00e8 pi\u00f9 sicuro, quello per via fluviale o marittima, che necessita di uno scalo, \u00e8 pi\u00f9 profittevole.\nAbitazioni e risorse.\nMan mano che ricevono sempre pi\u00f9 servizi, le abitazioni possono passare da baracche a case, a ville e tenute, e ospitare fino a 200 residenti, ma a tale scopo richiedono servizi religiosi, salutari o d'intrattenimento, acqua, cibo e beni quali vasellame, birra e beni di lusso come incenso, gemme, papiri e vino.\nL'acqua migliora la loro salute senza correre il rischio di una piaga, insieme a dentisti, farmacisti, mortuari e medici.\nIl cibo \u00e8 invece il primo bene richiesto e ogni citt\u00e0 deve averne una buona riserva. Grano, ceci, lattuga, fichi, melograni ed orzo si raccolgono mediante fattorie, ma si possono raccogliere anche carne di struzzo, antilopi, folaghe (uccelli) e pesce. Le fattorie che sono costruite su appositi spazi di coltivazioni funzionano da sole, mentre quelle che sono costruite sulle golene (le parti marroni sulla mappa) necessitano anche di campi di lavoro (i quali possono anche contribuire alla costruzione di monumenti insieme alle corporazioni dei Muratori, dei Carpentieri e degli Scalpellini). Una volta raccolto il cibo dalle fattorie, questo va immagazzinato nei granai, poi messo a disposizione nei bazaar e infine venduto da questi agli abitanti nella loro sfera d'influenza.\nIn \"Faraon\" l'industria non serve solo per la produzione delle merci usate per le case o per l'esportazione, ma anche per la costruzione di monumenti e la creazione di soldati o navi da guerra o trasporto truppe. Tra le varie materie prime troviamo l'argilla, la paglia, l'orzo, il lino, le geme, il rame, il legname, la pietra, l'arenaria, il granito e il calcare, mentre tra i prodotti troviamo il vasellame, la birra, la tela, i gioielli, le armi, le bighe, le barche e i mattoni.\nGuerra.\nIn \"Faraon\" la guerra \u00e8 un elemento piuttosto importante del gioco, perch\u00e9 \u00e8 il principale ostacolo in alcuni missioni, le quali possono infatti chiedere il reclutamento di truppe perch\u00e9 il giocatore si difenda o vada a conquistare altri luoghi. I nemici da affrontare sono i Beduini, i Libici, i Nubiani, i Canaaniti, i Kushiti, gli Hyksos, gli Ittiti e i Popoli del Mare, a cui si aggiungono anche gli Assiri, i Persiani e i Romani nell'espansione. Durante la guerra civile il giocatore dovr\u00e0 anche affrontare il suo stesso paese, in quanto l'esercito del Faraone, nel caso quest'ultimo sia estremamente insoddisfatto, dovr\u00e0 combattere contro altri egizi, inclusa la citt\u00e0 del giocatore.\nI tipi di truppe che si potranno reclutare sono tre:\nOgni truppa risiede in un forte, massimo 6 per missione, che pu\u00f2 contenere al massimo 16 soldati, tutti forniti dal Reclutatore e addestrabili da un'Accademia. Si possono per\u00f2 costruire anche altre strutture difensive come le mura, i corpi di guardia, le torri (che richiedono forza lavoro e una strada collegata al Reclutatore) e anche i cancelli. Nelle missioni che richiedono la presenza di truppe navali \u00e8 possibile costruire moli per navi da guerra, le quali attaccano con giavellotti navi o nemici a terraferma e speronano le navi nemiche, o moli per navi da trasporto, necessari a trasportare le truppe di un forte di soldati da un'altra parte della missione o, quando la situazione lo richiede, persino in altre citt\u00e0. Anche i moli militari e quelli di trasporto possono essere costruiti fino ad un massimo di 6 per missione, uno per imbarcazione militare, al pari dei forti per ogni reggimento terrestre.\nProblemi in citt\u00e0.\nLa citt\u00e0 del giocatore pu\u00f2 essere tormentata dalle richieste delle altre citt\u00e0 o persino dal Faraone, dalle invasioni dei popoli nemici, dai debiti nei quali il giocatore pu\u00f2 incappare, dai tributi che il giocatore potr\u00e0 ricevere, e molto altro ancora, ma ci sono anche altri problemi interni da tenere sempre sotto controllo, quali incendi, crolli, criminalit\u00e0, malaria, malattie, pestilenze e disoccupazione. Tenere tutto sotto controllo non \u00e8 mai facile, ma strutture adatte e altri fattori (fra cui un'adeguata venerazione degli dei) possono aiutare a risolvere il tutto.\nAccoglienza.\nNel mese di aprile 2000, la \"Verband der Unterhaltungssoftware Deutschland\" (VUD) ha premiato \"Faraon\" con un premio \"Gold\" (\"Oro\") in termini di vendita, grazie alle copie vendute in Germania, Svizzera e Austria.\n\"Pharaoh\" detiene un'accoglienza positiva sul sito web GameRankings, con un punteggio medio di 82,45%. Daniel Erickson ha recensito il gioco per la rivista \"Next Generation\", votandolo con quattro stelle su cinque e commentando: \"la costruzione delle piramidi e la gestione delle piene si uniscono per un brillante simulatore di citt\u00e0.\"\n\"Cleopatra: Regina del Nilo\".\n\"Cleopatra: Regina del Nilo\" (\"Cleopatra: Queen of the Nile\") \u00e8 l'espansione ufficiale di \"Faraon\" sviluppata da BreakAway Games e pubblicato sempre da Sierra Entertainment per Windows nel 2000.\nL'espansione fornisce nuove strutture, nuove unit\u00e0 e nuove missioni disponibili, in quanto il giocatore pu\u00f2 svolgere quattro nuove campagne (15 missioni in totale, con le campagne \"La Valle dei Re\", \"Ramses\", \"I Conquistatori\" e \"Cleopatra\") e dei nuovi obiettivi (costruire una piramide, bloccare i cacciatori di tombe, sopravvivere alle piaghe di Mos\u00e9, ecc). L'espansione include nuovi nemici, come Assiri, Persiani e Romani, la possibilit\u00e0 di scegliere liberamente la propria missione, nuovi scenari, e anche un editor per la realizzazione di nuovi scenari.\nRemake.\nNell'agosto del 2020, \u00e8 apparso nell'apposito Gamescom il trailer d'annuncio del remake del gioco, chiamato \"Pharaoh: A New Era\"; il remake \u00e8 in fase di produzione da parte della Triskell Interactive e della Dotemu, e dovrebbe uscire nel 2021. Tra le nuove caratteristiche, oltre che alle stesse trovate sia nel gioco originale che nell'espansione \"Cleopatra\", troveremo un nuovo codice per i sistemi operativi moderni, una nuova interfaccia per l'utente e una nuova modalit\u00e0 sandbox."}
{"id": "582411", "revid": "729019", "url": "https://it.wikipedia.org/wiki?curid=582411", "title": "Meccano Records", "text": "Meccano Records \u00e8 un'etichetta discografica fondata nel 1979 da Giulio Tedeschi e Carla Celsa.\nStoria.\nInsieme a poche altre (come la Italian Records) \u00e8 una delle primissime a dedicare un'attenzione prioritaria ai nuovi influssi musicali conseguenti all'esplosione del fenomeno punk, dal 1975 in poi.\nTra gli artisti pi\u00f9 noti scoperti da Meccano ci sono Righeira, Raw Power, Rough.\nNel 1985 l'etichetta cambia impostazione artistica e ragione sociale diventando la Toast Records."}
{"id": "582413", "revid": "1305772", "url": "https://it.wikipedia.org/wiki?curid=582413", "title": "2B", "text": ""}
{"id": "582414", "revid": "767487", "url": "https://it.wikipedia.org/wiki?curid=582414", "title": "Sodanitro", "text": "Il sodanitro \u00e8 un minerale. Detto anche nitratina, nitro del Cile, nitronatrite, \u00e8 pi\u00f9 noto dal punto di vista chimico come nitrato di sodio.\nTutti questi nomi evidenziano la sua composizione chimica o i luoghi dove si rinvengono i maggiori giacimenti (\"Nitro del Cile\").\nAbito cristallino.\nCristalli romboedrici spesso geminati\nOrigine e giacitura.\nLa genesi \u00e8 sedimentaria. Il minerale raramente affiora in superficie, trovandosi spesso ad una profondit\u00e0 variabile da 50\u00a0cm a 3 metri, ricoperto da sabbie incrostate di solfati, da conglomerati ed argille. \u00c8 possibile la conservazione per lungo tempo di questi sali pressoch\u00e9 inalterati grazie al clima aridissimo di queste zone. Ha paragenesi con gesso, mirabilite e salgemma.\nForma in cui si presenta in natura.\nCristalli, masse compatte o granulari, incrostazioni, impregnazioni o efflorescenze.\nCaratteri chimico-fisici.\n\u00c8 solubile in acqua, ha sapore dolciastro ed \u00e8 fredda al tatto. Fonde facilmente ed \u00e8 leggermente igroscopica.\nUtilizzi.\nUsato come fertilizzante e in metallurgia.\nLocalit\u00e0 di ritrovamento.\nEnormi giacimenti esistono nella fascia costiera del Cile settentrionale verso la Pampa di Tamarugal e il deserto di Atacama: localmente vengono chiamati \"calicheras\", poich\u00e9 il minerale grezzo che se ne ricava \u00e8 detto \"caliche\". Si trova anche in Per\u00f9, Bolivia, India e California."}
{"id": "582416", "revid": "1318658", "url": "https://it.wikipedia.org/wiki?curid=582416", "title": "Arrondissement di Villeneuve-sur-Lot", "text": "L\"arrondissement\" di Villeneuve-sur-Lot \u00e8 una suddivisione amministrativa francese, situata nel dipartimento del Lot e Garonna e nella regione della Nuova Aquitania.\nComposizione.\nL\"arrondissement\" di Villeneuve-sur-Lot raggruppa 58 comuni in 11 cantoni:"}
{"id": "582427", "revid": "2043462", "url": "https://it.wikipedia.org/wiki?curid=582427", "title": "Glubb Pasci\u00e0", "text": "Biografia.\nDurante la Prima guerra mondiale serv\u00ec in Francia e fu poi trasferito nel 1920 in Iraq, governato all'epoca dalla Gran Bretagna, sotto forma di Mandato, secondo le disposizioni della Lega delle Nazioni.\nEducato nel Cheltenham College, entr\u00f2 nel corpo del Genio nel 1915 e divenne ufficiale della Legione araba nel 1930. L'anno seguente costitu\u00ec la Pattuglia del Deserto \u2014 una forza consistente esclusivamente di beduini \u2014 per metter freno ai problemi provocati dalle incursioni che affliggevano la parte meridionale della Transgiordania. Nel giro di pochi anni convinse i beduini ad abbandonare le loro usanze di depredare le trib\u00f9 circonvicine.\nNel 1939, Glubb succedette a Frederick G. Peake in qualit\u00e0 di comandante della Legione Araba. Durante questo periodo egli trasform\u00f2 il corpo nella forza militare meglio addestrata di tutto il mondo arabo.\nSecondo l'Encyclopaedia of the Orient:\nIl 15 maggio 1948, Glubb - chiamato dagli Arabi Ab\u016b Hunayk (Quella dalla mascella storta) - guid\u00f2 la Legione Araba attraverso il Giordano per occupare la sponda occidentale cisgiordanica, non attendendosi di combattere a causa di malintesi fra l'Agenzia Ebraica e \u2018Abd All\u0101h. Secondo lo storico israeliano, naturalizzato britannico, Avi Shlaim:\nGlubb rimase in carica nella difesa della Sponda Occidentale fino all'armistizio del marzo del 1949, e come comandante della Legione Araba fino al 1\u00ba marzo 1956, quando re Husayn ne chiese le dimissioni per marcare la distanza che egli voleva porre fra s\u00e9 e la Gran Bretagna e per dimostrare ai nazionalisti arabi che Glubb non governava la Giordania.\nDivergenze fra Glubb e Husayn erano diventate evidenti fin dal 1952, specie sulla questione del dispositivo di difesa militare, sulla promozione di ufficiali arabi e sul finanziamento della Legione Araba. Malgrado le sue dimissioni, che erano state imposte dall'opinione pubblica, egli rimase un intimo amico del sovrano. Trascorse il resto della sua vita scrivendo libri e articoli, molti dei quali sul Vicino Oriente e sulle sue esperienze con gli Arabi.\nFamiglia.\nNel 1938 Glubb spos\u00f2 Muriel Rosemary Forbes, figlia del medico James Graham Forbes. La coppia ebbe un figlio, Godfrey (cos\u00ec chiamato a causa del primo sovrano crociato, Goffredo di Buglione), nato a Gerusalemme nel 1939, e adott\u00f2 una fanciulla beduina nel 1944 e un'altra bimba e un bimbo (entrambi rifugiati palestinesi) furono adottati nel 1947. Sir John mor\u00ec nel 1986 nella sua casa di East Mayfield, Sussex, e fu sepolto nel cortile della St. Dunstan's Church del villaggio.\nLady Glubb mor\u00ec nel settembre 2005 e fu seppellita accanto al marito. Il loro figlio, Godfrey, si convert\u00ec all'Islam da giovane e prese il nome di F\u0101ris (lett. \"cavaliere\"), diventando un importante giornalista e ricercatore esperto circa la questione palestinese. Rimase ucciso in un incidente occorsogli in Kuwait nell'aprile del 2004."}
{"id": "582428", "revid": "306862", "url": "https://it.wikipedia.org/wiki?curid=582428", "title": "Gola Profonda (film 1974)", "text": ""}
{"id": "582430", "revid": "767487", "url": "https://it.wikipedia.org/wiki?curid=582430", "title": "Psycho II", "text": "Psycho II \u00e8 un film del 1983 diretto da Richard Franklin e scritto da Tom Holland.\n\u00c8 il seguito del film \"Psyco\" di Alfred Hitchcock. Il film \u00e8 interpretato da Anthony Perkins, Vera Miles, Robert Loggia e Meg Tilly. La colonna sonora \u00e8 stata composta da Jerry Goldsmith.\nIl film fu un successo finanziario, incassando pi\u00f9 di 34 milioni di dollari. Il film \u00e8 stato accolto abbastanza bene dalla critica e registra attualmente un 60% di gradimento su Rotten Tomatoes. Roger Ebert ha osservato che il film ha lavorato duramente per mantenere l'atmosfera di suspense del film originale. Il film \u00e8 stato seguito da \"Psycho III\" (1986) e \"Psycho IV\" (1990).\nIl film non ha nulla a che vedere con il romanzo \"Psycho II\" di Robert Bloch, che egli scrisse come sequel del suo romanzo \"Psycho\".\nTrama.\nDopo ventidue anni passati in un istituto psichiatrico, Norman Bates \u00e8 giudicato sano di mente e quindi liberato. Lila Loomis, sorella di Marion Crane e vedova di Sam Loomis, organizza una petizione perch\u00e9 non convinta della sua guarigione. Bates \u00e8 accompagnato a casa dallo psichiatra del manicomio, il dottor Bill Raymond. Al motel Norman fa anche la conoscenza del nuovo gestore, Warren Toomey.\nNorman inizia a lavorare nella tavola calda della Signora Emma Spool, la quale afferma di credere nei valori cristiani del perdono e che tutti meritano una seconda possibilit\u00e0. La sua collega Mary Samuels, appena lasciata dal ragazzo, gli chiede se pu\u00f2 trovargli un posto dove passare la notte. Norman le procura una stanza d'albergo nel motel, ma, dopo aver scoperto che Toomey l'ha trasformato in una casa d'appuntamenti, decide di ospitarla a casa sua.\nIl reintegro di Norman nella societ\u00e0 sembra andare bene fino a quando non inizia a ricevere misteriose telefonate e bigliettini dalla \"Madre\" a casa e alla tavola calda. Durante un turno di lavoro, un ubriaco Toomey provoca pesantemente Norman, che lo sospetta delle note e delle telefonate. Poco dopo, una figura in abito nero trafigge Toomey mentre sta facendo i bagagli per lasciare il motel.\nSospettando di non essere ancora guarito del tutto, Norman sente delle voci che lo portano alla stanza della madre: un rumore lo conduce in solaio, dove qualcuno lo rinchiude. Mentre Bates cerca di uscire, avviene un altro omicidio: una figura ignota uccide un ragazzo che era venuto con la fidanzata per cercare un posto appartato nella cantina della casa. Nel frattempo Mary trova Norman addormentato in soffitta, con la porta aperta. Lo sceriffo interroga Norman e Mary e ispeziona la cantina, ma non vi trova il cadavere del ragazzo. Mary inoltre dice alla polizia che Norman \u00e8 stato tutto il pomeriggio con lei. Norman la rimprovera in quanto teme di essere stato lui ad uccidere il ragazzo, ma Mary lo rassicura confermando che lo ha trovato chiuso dentro la stanza.\nQuella sera, Mary e Norman trovano uno straccio insanguinato nel gabinetto. Norman \u00e8 inorridito, credendo di aver commesso un altro omicidio, ma Mary insiste nell'affermare che \u00e8 innocente. Mary scende a controllare il motel e nel salotto \u00e8 sorpresa da Lila, che si rivela essere sua madre; erano state Lila e Mary a fare le telefonate e gli appunti, persino posando alla finestra vestita da Norma Bates. Mary aveva cambiato la stanza di Norma e aveva chiuso a chiave Norman in soffitta in modo da avere il tempo di poterlo fare. L'obiettivo era far impazzire nuovamente Norman per farlo internare. Tuttavia, la crescente amicizia di Mary con Norman l'ha convinta che non \u00e8 pi\u00f9 in grado di uccidere. Inoltre ella sospetta che ci sia qualcun altro in casa, sottolineando che Norman era chiuso in soffitta al momento della morte del ragazzo.\nIl dottor Raymond scopre l'identit\u00e0 di Mary come figlia di Lila e riferisce a Norman che sono state loro a molestarlo. Fa anche riesumare il cadavere di Norma Bates, per dimostrare a Norman che non \u00e8 perseguitato da sua madre. Norman \u00e8 solo parzialmente convinto, dicendo che quello dietro ogni cosa deve essere la sua \"vera madre\", nonostante non ci sia alcuna traccia di una sua possibile adozione. Norman si confronta con Mary, che confessa il suo ruolo accanto alla madre Lila, ma allo stesso gli dice di essersi defilata, pur ammettendo che Lila non si fermer\u00e0 dai suoi propositi. Pi\u00f9 tardi, Norman afferma di aver visto la sua vera madre in casa e Mary inizia a dubitare sulla sua tenuta mentale.\nSuccessivamente Lila va a recuperar il suo costume da \"Madre\" sotto una pietra del pavimento della cantina, ma una figura esce dall'ombra e la uccide. Nel frattempo, la polizia trova l'auto di Toomey nella palude, con il suo cadavere chiuso nel bagagliaio. Mary corre a casa per cercare di convincere Norman a fuggire. Il telefono squilla, risponde Norman e inizia a parlare con la \"Madre\". Mary ascolta, ma nessuno \u00e8 in linea. Mentre Norman continua a parlare con la \"Madre\", che le ordina di uccidere Mary, ella corre in cantina e si veste da \"Madre\", completa di coltello da macellaio, nel tentativo di convincere Norman a \"riattaccare\". Il dottor Raymond la afferra da dietro, pensando di averla sorpresa mentre cerca di far impazzire Norman, ma Mary, spaventata, lo trafigge al cuore. Di fronte alla vista della \"Madre\" in piedi sul cadavere insanguinato del dottor Raymond, la sanit\u00e0 mentale di Norman scricchiola sempre di pi\u00f9. Egli inizia ad avanzare verso Mary borbottando. Mary va in cantina e intravede il corpo di Lila sepolto nella carbonaia. Credendo che il responsabile sia Norman, la ragazza alza il coltello per ucciderlo, ma prima di riuscirci, viene colpita a morte dagli spari della polizia, arrivata appena in tempo. L'inchiesta che ne segue \u00e8 abbastanza superficiale, ma alla luce di una discussione sentita tra Mary e la madre Lila, il tentativo di Mary di uccidere Norman e il suo modo di vestire come Norma Bates, la polizia conclude che Mary probabilmente ha commesso tutti gli omicidi.\nPi\u00f9 tardi, Emma Spool, la proprietaria della tavola calda dove Norman aveva lavorato, va a fargli visita. Emma afferma di essere la vera madre di Norman e che Norma Bates era sua sorella, raccontandogli che all'epoca della gravidanza era molto giovane e, dopo un esaurimento nervoso, era stata internata a lungo in un ospedale psichiatrico. \u00c8 stata lei ad aver commesso tutti gli omicidi, colpendo chiunque avesse tentato di fare del male a suo figlio. In risposta, Norman, ormai nuovamente tornato completamente pazzo, le tira una badilata in testa, uccidendola. Quindi inizia a fingere che quella donna sia Norma Bates, portando il corpo nella stanza della madre e mentre la voce di sua madre gli raccomanda di stare attento a \u201cquelle ragazzacce\u201d che frequentano il motel, s'insinua l'idea che Norman riprender\u00e0 a uccidere le giovani donne che vi alloggeranno.\nProduzione.\nNel 1982 lo scrittore Robert Bloch pubblic\u00f2 il suo romanzo \"Psycho II\" che si prende gioco dei film slasher di Hollywood. Contrariata dalla trama del romanzo, la Universal decise di scrivere una sceneggiatura completamente differente dal lavoro di Bloch. In origine il film era stato pensato come una produzione televisiva. Anthony Perkins inizialmente rifiut\u00f2 l'offerta di riprendere il ruolo di Norman Bates, ma quando lo studio si rivolse ad altri attori (tra cui Christopher Walken), Perkins rapidamente accett\u00f2 l'offerta. Lo studio avrebbe voluto Jamie Lee Curtis (figlia della star di \"Psyco\" Janet Leigh) per interpretare il ruolo di Mary Loomis. Il personaggio di Meg Tilly assume il nome \"Mary Samuels,\" che \u00e8 un cenno al nome falso \"Marie Samuels\" che il personaggio di Janet Leigh, Marion Crane, ha assunto quando ha firmato il registro del motel nel film originale.\nIl regista Richard Franklin venne ingaggiato per dirigere \"Psycho II\" perch\u00e9 era uno studente di Hitchcock e perch\u00e9, un anno prima, aveva diretto il film \"Roadgames\", vagamente ispirato al film \"La finestra sul cortile\". Tra l'altro, gli fece visita sul set di \"Topaz\".\nFranklin assunse lo scrittore Tom Holland per la sceneggiatura dopo aver visto \"The Beast Within\", scritto proprio da lui.\nHilton A. Green, aiuto regista dell'originale \"Psyco\", venne contattato e gli venne chiesto di produrre il film. Green, temendo che Hitchcock non avrebbe approvato un sequel del suo film, chiam\u00f2 la figlia di Hitchcock, Patricia, e le chiese cosa ne pensasse. Questa accett\u00f2 e diede la sua benedizione al film dicendo che anche suo padre l'avrebbe amato.\nRiprese.\nLe riprese di \"Psycho II\" si svolsero presso gli Universal Studios a Universal City (California) dal 30 giugno al 13 agosto 1982. Il set di casa Bates era ancora in piedi dal 1960, ma il motel dovette essere ricostruito. Secondo Richard Franklin le riprese durarono 32 giorni. Il film venne girato per lo pi\u00f9 in teatri di posa. Diversi oggetti di scena e pezzi set del film originale sono stati trovati dagli scenografi John W. Corso e Julie Fletcher. La citt\u00e0 di Fairvale \u00e8 Courthouse Square, situata all'esterno degli Universal Studios in California.\nSia Franklin che Holland vollero che il film fosse un omaggio ad Alfred Hitchcock e al film originale. Per fare questo, vennero aggiunte alcune scene come quella in cui Norman mostra a Mary la stanza di sua madre. In questa scena, prima che si accenda la luce, si pu\u00f2 notare sulla destra dello schermo un'ombra che ricorda molto il volto di Hitchcock.\nLe ultime pagine del copione, furono distribuite al cast e alla troupe solo l'ultimo giorno delle riprese.\nL'ultima inquadratura del film con Norman in piedi di fronte alla casa \u00e8 stata usata come una cartolina di Natale per vari membri del cast tecnico. Quando la Universal present\u00f2 il concept art per la locandina del film il regista non era soddisfatto. Fu il redattore Andrew London che ebbe l'idea di utilizzare la foto della cartolina di Natale come locandina del film.\nMusica.\nIl compositore Jerry Goldsmith venne ingaggiato per scrivere la musica del film. Goldsmith era un amico di lunga data del compositore di \"Psyco\" Bernard Herrmann.\nGoldsmith aveva scritto un tema per Norman Bates che venne respinto, ma che fu utilizzato per il segmento 2 di \"\".\nLa MCA Records ha pubblicato un album di 30 minuti su LP e cassette; nel 2014 la Intrada ha emesso la colonna sonora completa.\nIntrada tracklist (i punti in grassetto compaiono nell'album originale):\nDistribuzione.\nIl film venne distribuito nei cinema il 3 giugno 1983 e incass\u00f2 nel solo primo weekend 8.310.244 dollari piazzandosi al secondo posto ai botteghini dopo \"Il ritorno dello Jedi\". In totale il film incass\u00f2 pi\u00f9 di 34 milioni di dollari.\nAccoglienza.\n\"Psycho II\" ha generalmente ottenuto recensioni positive ed \u00e8 stato un successo a sorpresa al botteghino. \nIl critico Kim Newman della rivista britannica \"Empire\" diede al film tre stelle su cinque definendo \"Psycho II\" \"un thriller intelligente cupamente comico con alcuni colpi di scena fantasiosi\"."}
{"id": "582437", "revid": "810736", "url": "https://it.wikipedia.org/wiki?curid=582437", "title": "Aiuti visivi luminosi", "text": "Con la definizione di Aiuti visivi luminosi (AVL) si intendono tutte quelle apparecchiature che concorrono al funzionamento delle luci dell'area di movimento (tale area comprendente l'area di manovra controllata dalla TWR) di un aeroporto: dette luci servono al pilota dell'aeromobile per avere le opportune informazioni visive, necessarie durante le fasi di decollo, atterraggio e movimento a terra degli aeromobili.\nOltre le succitate luci, gli apparati che concorrono al funzionamento stesso delle luci vengono suddivisi per tipologia e sequenza installativa:\nSegnali luminosi.\nI segnali luminosi all'interno dell'area di manovra sono numerosi e variano a seconda della loro funzione. Generalmente possiamo dividerli in:\nTabelle luminose.\nLe tabelle luminose sono segnaletiche verticali che servono a dare indicazione alfanumeriche al pilota. Sono composte da uno schermo luminoso retroilluminato e, in generale, indicano al pilota la posizione in cui si trova e le possibili vie di scorrimento sulle quali pu\u00f2 transitare.\nGli schermi delle tabelle sono di tre colori:\nSegnali luminosi.\nI segnali luminosi incassati si possono trovare sia sui rullaggi che sulla pista di volo.\nA seconda della posizione che occupano prendono il nome di:\nSegnali sopraelevati.\nI segnali sopraelevati sono posizionati sia all'esterno dell'area di manovra che sulla stessa.\nSi dividono in:\nLuci di segnalazione ostacolo.\nLe luci di segnalazione ostacolo sono tutte quelle luci posizionate su costruzioni o strutture per evidenziarne il loro limite massimo in altezza. Nel caso di strutture particolarmente alte, le luci ostacolo aggiuntive sono poste a intervalli intermedi lungo la struttura."}
{"id": "582446", "revid": "125400513", "url": "https://it.wikipedia.org/wiki?curid=582446", "title": "Saipem", "text": "Saipem S.p.A. \u00e8 una societ\u00e0 per azioni costituita nel 1956 e operante nel settore della prestazione di servizi per il settore dell'energia e delle infrastrutture. Il suo portafoglio ordini \u00e8 legato per il 76% a progetti nel settore del gas, delle rinnovabili e della transizione energetica. \n\u00c8 presente in 62 paesi del mondo e impiega 32\u00a0000 dipendenti di 120 diverse nazionalit\u00e0; della sua flotta fa parte la Saipem 7000, la terza nave gru pi\u00f9 grande al mondo.\nLa societ\u00e0 \u00e8 quotata nell'indice FTSE MIB della Borsa di Milano (Codice Isin: IT0000068525; Codice Alfanumerico: SPM) ed \u00e8 stata inserita nel Dow Jones Sustainability Index, nel FTSE4Good e nel Patto mondiale delle Nazioni Unite.\nStoria.\nNell'immediato secondo dopoguerra, e soprattutto da quando al timone dell'allora AGIP e dell'Ente Nazionale Idrocarburi arriva Enrico Mattei, il gruppo inizia ad esplorare la pianura padana alla ricerca di giacimenti sfruttabili e sviluppa la necessit\u00e0 di avere una struttura per la gestione e la manutenzione dei macchinari. Per questo, nell'ambito della Snam, una piccola azienda di trasporto e vendita di metano acquisita dall'Agip nel 1949, venne costituito un servizio tecnico, in particolare per la posa in opera delle tubazioni necessarie al trasporto del metano messo in produzione dai giacimenti scoperti.\nA partire dal 1954, Snam costruisce in Egitto un oleodotto di 145\u00a0km in consorzio con un altro contrattista. A partire da questa commessa, l'attivit\u00e0 contrattistica comincia ad assumere una sempre maggiore importanza e, nel 1956 viene costituita, per scorporo dalla Snam, una societ\u00e0 denominata \"Snam Montaggi\" la quale incorpora nel 1957 una societ\u00e0 di perforazione privata, la \"SAIP\", operante dal 1940, acquisendo in quel momento la denominazione di \"Saipem\", acronimo di \"Societ\u00e0 Azionaria Italiana Perforazioni E Montaggi\".\nNel 2002 ha acquisito la Buoygues Offshore, allargando ulteriormente la sua competenza nelle attivit\u00e0 EPC offshore.\nNel 2006 ha acquisito la Snamprogetti (incorporandola definitivamente nel 2008), leader dei progetti onshore del settore, estendendo cos\u00ec la competenza anche ai progetti su terra.\nNel 2020 ha acquisito la CO2 Solution, societ\u00e0 canadese proprietaria di tecnologie relative alla cattura di CO2.\nOggi la societ\u00e0 \u00e8 uno dei pi\u00f9 importanti fornitori di servizi a livello mondiale del settore della costruzione e manutenzione delle infrastrutture al servizio dell'industria energetica, con una operativit\u00e0 nei cinque continenti.\nIn particolare Saipem opera attualmente in:\nIl gruppo facente capo a Saipem S.p.A. comprende circa 90 societ\u00e0 e consorzi, con sedi in tutto il mondo.\nNel 2018 l'azienda ha realizzato per Oil Spill Response Limited (OSRL) l\u2019Offset Installation Equipment (OIE), l'unico sistema esistente al mondo che consente di intervenire durante lo sversamento di un pozzo sottomarino quando l\u2019accesso verticale diretto non \u00e8 possibile.\nDal 2017 al 2022 \u00e8 organizzata in cinque divisioni di business: Engineering &amp; Construction Offshore, Engineering &amp; Construction Onshore, Drilling Offshore, Drilling Onshore e XSIGHT per i servizi di consulenza ingegneristica.\nDal 2022 \u00e8 organizzata in quattro divisioni di business: \nPrincipali azionisti.\nSulla base delle informazioni disponibili e delle comunicazioni ricevute ai sensi della delibera Consob 11971/99, al 29 gennaio 2020, gli azionisti possessori di quote superiori al 3% del capitale della Saipem S.p.A. sono:\nGli altri soci citati sono Fondi comuni di investimento che hanno in carico quote della societ\u00e0 in conto gestione del risparmio.\nGoverno d'impresa.\nConsiglio d'amministrazione.\nConsiglio d'amministrazione in carica dal 30 aprile 2021\nPrincipali partecipazioni.\nLe partecipazioni citate sono valutate nel bilancio al 31 dicembre 2007 per circa 1,91 miliardi di Euro.\nDati economici e finanziari.\nIl portafoglio ordini del gruppo ammontava al 31 dicembre 2007 a circa 15,4 miliardi di Euro, di cui circa 2,8 miliardi di pertinenza della capogruppo.\nAl 31 dicembre 2015, il gruppo Saipem vide il fatturato ridursi a 11,5 miliardi di Euro, discesa che coinvolse anche i risultati di bilancio con il reddito operativo sceso in territorio negativo a -452 milioni di euro e l'utile netto a -806 milioni rispetto ad una perdita pari a 230 milioni nel 2014. Le difficolt\u00e0 furono dovute a strascichi di inchieste che hanno colpito il gruppo negli anni precedenti, oltre al calo nel prezzo del petrolio che pregiudica molti investimenti nel settore.\nIl debito consolidato in carico alla capogruppo risult\u00f2 pari a 2 miliardi di euro, in forte riduzione rispetto ai 5,4 miliardi del 2014 grazie alla ricapitalizzazione portata avanti nel febbraio 2016.\nLa performance di Saipem nel 2020 conferma la resilienza dell\u2019azienda all\u2019emergenza causata dalla pandemia da Covid-19, che ha comportato la revisione delle prospettive di crescita inizialmente previste a valle dei positivi segnali emersi nel 2019.\nIl portafoglio ordini di oltre 25 miliardi di euro si conferma ampio, diversificato e in aumento rispetto al 2019 a seguito delle nuove acquisizioni del 2020 per circa 8,7 miliardi di euro. La struttura finanziaria \u00e8 robusta con una riduzione, rispetto al trimestre precedente, dell\u2019indebitamento finanziario netto favorita dalla buona dinamica del capitale circolante."}
{"id": "582453", "revid": "228587", "url": "https://it.wikipedia.org/wiki?curid=582453", "title": "Germinale (disambigua)", "text": ""}
{"id": "582455", "revid": "838137", "url": "https://it.wikipedia.org/wiki?curid=582455", "title": "Variabile regolare", "text": "Le stelle variabili pi\u00f9 importanti sono quelle regolari, che prendono il nome anche di cefeidi, infatti la prima ad essere osservata \u00e8 stata proprio \u03b4 Cephei. Il loro nome \u00e8 dovuto infatti alla quasi totale regolarit\u00e0 della pulsazione.\nUn'altra stella variabile regolare notissima \u00e8 la \"stella polare\", conosciuta perch\u00e9 indica la direzione del polo nord; \u00e8 una supergigante di color giallo chiaro, 500 volte pi\u00f9 luminosa del Sole.\nQueste stelle sono dette anche variabili fisiche perch\u00e9 variano la propria luminosit\u00e0 intrinsecamente; ci\u00f2 risiede nella meccanica della loro costituzione fisica.\nLe stelle cosiddette cefeidi hanno periodi superiori al giorno e possono raggiungere fino a 50-80 giorni. Anche le RR Lyrae sono particolari cefeidi, solo che hanno una periodicit\u00e0 inferiore al giorno stesso.\nNelle \"stelle variabili regolari\" la luminosit\u00e0 \u00e8 direttamente proporzionale alla lentezza della variazione dello splendore; quanto pi\u00f9 la prima aumenta tanto pi\u00f9 lenta \u00e8 la variazione della seconda. Questa relazione permette di conoscere la luminosit\u00e0 assoluta semplicemente misurando il periodo; quindi misurando ancora la luminosit\u00e0 apparente si pu\u00f2 risalire alla distanza. In questo caso M grandezza assoluta \u00e8 una funzione del logaritmo del periodo:\n M = 0.4 3.5 Log T\nquindi trovato il periodo si pu\u00f2 giungere alla grandezza assoluta, con la relazione di Podgson si avr\u00e0 la parallasse:\n M = m+5 + 5Log p\nGeneralmente questi astri sono di colore bianco, il tipo spettrale \u00e8 A, ed hanno una variazione moderata di ampiezza."}
{"id": "582463", "revid": "278830", "url": "https://it.wikipedia.org/wiki?curid=582463", "title": "Be Human", "text": "be Human \u00e8 un mini-album contenente una selezione di tracce dalla colonna sonora della prima stagione della serie animata \"\", composta da Y\u014dko Kanno e prodotta dalla stessa Kanno, Victor Entertainment e Bandai."}
{"id": "582464", "revid": "984922", "url": "https://it.wikipedia.org/wiki?curid=582464", "title": "Cantone di Ch\u00e2tillon-en-Diois", "text": "Il Cantone di Ch\u00e2tillon-en-Diois era un cantone dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "582465", "revid": "110157", "url": "https://it.wikipedia.org/wiki?curid=582465", "title": "Sassofono soprano", "text": "Il sassofono soprano \u00e8 la voce sopranile della famiglia dei sassofoni. \nSi tratta di uno strumento traspositore in Si\u266d. La sua estensione reale va dal La\u266d4 al Mi7 (gli ultimi modelli arrivano al Fa7), ma, come per tutti i sassofoni, viene scritta dal Si\u266d4 al Fa\u266f7(per gli ultimi modelli Sol7).\nNormalmente diritto, il soprano esiste anche in versione curva e semicurva (chiamata talvolta saxello). I problemi di costruzione (i fori portavoce sono molto piccoli) lo hanno reso per molto tempo uno strumento con gravi problemi d'intonazione limitandone l'uso. Oggi, grazie al miglioramento delle tecniche di costruzione, il problema dell'intonazione \u00e8 stato superato negli strumenti di media e ottima qualit\u00e0. Nella musica moderna \u00e8 tornato in auge a partire dagli anni quaranta, grazie a Sidney Bechet e, successivamente, a John Coltrane. Negli ultimi anni, a parte l'uso molto frequente nell'ambito del jazz, viene molto spesso usato per assoli anche in brani di musica leggera e non solo (\u2026e dimmi che non vuoi morire di Patty Pravo, Roxanne dei Police, Viaggi e miraggi di Francesco De Gregori, o \"Io vivo come te\" sassofonista Wayne Shorter nell'album bella 'mbriana di Pino Daniele ). Il timbro \u00e8 tipicamente nasale e sottile. Si tratta del pi\u00f9 acuto sassofono di uso comune.\nNote.\nIn realt\u00e0 c\u2019\u00e8 il sopranino in Mib che \u00e8 pi\u00f9 acuto del soprano."}
{"id": "582466", "revid": "125686966", "url": "https://it.wikipedia.org/wiki?curid=582466", "title": "Cenobiti (Hellraiser)", "text": "I cenobiti sono demoni che appaiono nel romanzo breve \"Schiavi dell'Inferno\" di Clive Barker, nella serie cinematografica di \"Hellraiser\" e in diverse altre opere letterare e a fumetti scritte o supervisionate dallo scrittore britannico.\nTermine.\nIl termine \"cenobita\" deriva da due parole greche che significano \"vita in comune\".\nNell'adattamento italiano del primo film della serie i cenobiti sono stati chiamati \"Supplizianti.\" Successivamente verranno definiti pi\u00f9 riduttivamente \"demoni\".\nDescrizione.\nNei film di \"Hellraiser\" (tratti dai libri di Clive Barker), i cenobiti sono dei demoni che possono raggiungere la realt\u00e0 soltanto attraverso una rottura spazio-tempo che viene aperta e chiusa grazie a una scatola, chiamata anche Cubo di Lemarchand. Nei romanzi il gruppo dei demoni prende il nome di \"Ordine Dello Squarcio\". \nIl cubo ha un ruolo primario in tutti i film della saga; chiunque ne venga in possesso, lo fa perch\u00e9 consumato da un desiderio lacerante, ossessivo (a volte inconscio), e intuitivamente sa che il cubo appagher\u00e0 questo suo desiderio se riuscir\u00e0 a trovare il modo di aprirlo.\nI cenobiti sono incaricati di trovare chiunque riesca ad aprire il cubo chiamato \"La Configurazione del Lamento\" (o anche \"Cubo di Lemarchand\", dal nome dell'artigiano francese che la realizz\u00f2), il quale, quando viene completato, apre il passaggio tra il nostro mondo e l'inferno. Essi devono poi torturare colui che ha aperto il passaggio.\nTutti i cenobiti della saga hanno orribili mutilazioni e/o lacerazioni. Il cenobita principale nei film di \"Hellraiser\" \u00e8 Pinhead, che appare in tutti i film finora girati.\nAll'inizio si credeva che essi fossero sempre stati tali, ma in \"\" si scoprir\u00e0 che erano semplici umani prima di essere trasformati in cenobiti dall'Entit\u00e0 che governa all'interno della loro dimensione (anche se, ad essa, nei film non viene fatto alcun riferimento esplicito). L'entit\u00e0 che servono sembra stare all'interno di un obelisco a rombo che gira al centro della dimensione che proietta, da delle aperture per ogni lato, una luce nera.\nIn \"Vangeli di sangue\" l'intero ordine dei Cenobiti viene sterminato quando Pinhead, smanioso di potere e desideroso di diventare il nuovo re dell'Inferno si serve di un terribile incantesimo a base di gru realizzate piegando con la tecnica dell'origami dei fogli contenenti delle formule magiche capaci di causare una morte estremamente dolorosa in coloro che entrano in contatto con tali oggetti.\nI cenobiti.\nNei vari film, romanzi e fumetti della saga di Hellraiser compaiono molti cenobiti, molti dei quali di volta in volta creati generalmente da Pinhead. I principali \"supplizianti\" sono quelli apparsi nei primi due film.\nPinhead.\nSembra essere il leader dei cenobiti, nonch\u00e9 l'unico ad apparire in tutte le pellicole della saga cinematografica. Nel racconto di Barker, questo personaggio non ha un ruolo effettivamente di spicco rispetto agli altri tre compagni, ma, a partire dal primo adattamento cinematografico, la sua figura \u00e8 diventata quella di leader dei supplizianti (come si evince quando ferma gli altri nella scena all'ospedale, accettando il patto con Kirsty). Inoltre presenta anche differenze evidenti, come una sessualit\u00e0 ambigua, una voce lieve simile a quella di una ragazza, spilli ingioiellati che gli perforano il cranio (una simile decorazione gli perfora anche la lingua) e una griglia di tatuaggi che gli segnano il cranio (anzich\u00e8 tagli).\nCos\u00ec come gli altri cenobiti, Pinhead non ha un vero nome; il suo appellativo (in italiano \"Puntaspilli\") viene adoperato formalmente solo dal terzo film, su suggerimento degli spettatori e fans della saga. Nel secondo film della saga veniamo a sapere che in passato era un veterano della Prima Guerra Mondiale, il capitano Elliot Spencer, che a causa dell'esperienza bellica inizi\u00f2 a cercare nuove vie di piacere e dolore, trovandole nella misteriosa scatola, da cui fu inghiottito.\nUna volta entrato nella dimensione parallela, Spencer fu trasformato in cenobita dall'Entit\u00e0 che governa la dimensione (a cui non viene fatto alcun riferimento specifico nelle pellicole, mentre qualcosa di pi\u00f9 al riguardo viene detto nel racconto di Barker, ove viene indicato come \"Leviathan\" e corrisponde al grande cubo al centro del labirinto) e presumibilmente cre\u00f2 i primi compagni (Donna Cenobita, Chatterer e Butterball). Dopo gli eventi del secondo film, Pinhead sar\u00e0 il cenobita di maggior rilievo, accompagnato spesso da nuovi compagni creati di volta in volta.\nIl personaggio \u00e8 stato interpretato per ben 8 pellicole da Doug Bradley, che \u00e8 stato anche tra i maggiori promotori della produzione della saga di Hellraiser (a parte Clive Barker stesso). In ciascun film, in Italia, ha avuto un doppiatore diverso (Michele Kalamera, Sandro Sardone, Romano Malaspina, Andrea Lala, Francesco Pannofino e Alessandro Rossi, tenuto conto che gli ultimi due film della serie sono inediti in Italia).\nNel pi\u00f9 recente \" (del 2011, inedito in Italia), Pinhead \u00e8 interpretato da Stephan Smith Collins.\nNel nuovo film \" (del 2018, inedito in Italia), Pinhead \u00e8 interpretato da Paul T. Taylor.\nNei romanzi \"Vangeli di sangue\" e \"\", pubblicizzati come seguiti di \"Schiavi dell'Inferno\" ma in realt\u00e0 seguiti diretti del primo film (o della sceneggiatura), Pinhead \u00e8 simile a come descritto nel primo film. Tuttavia non \u00e8 detto essere l'incarnazione demoniaca del capitano Spencer e anzi, si lascia intendere che sia stato trasformato in Cenobita in un'epoca molto pi\u00f9 arcaica.\nDonna Cenobita.\nIn originale \"Female cenobite\" o solamente \"Female\", \u00e8 l'unico suppliziante di sesso femminile nel gruppo dei primi due film. \u00c8 anche l'unico cenobita, a parte lo stesso leader Pinhead, a parlare con le vittime. Il suo aspetto \u00e8 simile a quello di Pinhead, senza i chiodi conficcati in viso ma identicamente pallida, priva di capelli e con dei filamenti di ferro che le lacerano le guance, oltre ad una vistosa lacerazione sul collo aperto.\nNel primo film pare non voler accettare il patto con Kirsty, ma ubbidisce al volere di Pinhead. Nel secondo film cerca di uccidere la giovanissima Tiffany, ma anche in questo caso viene fermata dal suo leader. Sembra prediligere, come strumenti per la tortura, un uncino ed un coltello. Verr\u00e0 annientata anche lei da Channard nello scontro del , ritornando alle sue sembianze umane che rivelano come in passato fosse stata una giovane e graziosa donna.\nNel primo episodio \u00e8 interpretata da Grace Kirby (nella versione italiana, \u00e8 \"curiosamente\" doppiata da Roberto Del Giudice), nel secondo film \u00e8 interpretata da Barbie Wilde e nel terzo film appare \"Dreamer\" (il cui vero nome \u00e8 Terri) una donna cenobita interpretata da Paula Marshall.\nIn \"Schiavi dell'Inferno\", la Donna Cenobita appare completamente nuda e con una complessa scarificazione sul pube. In \"Vangeli di sangue\" viene vista brevemente durante lo sterminio dell'ordine cenobitico ad opera di Pinhead, morendo assieme a tutti i suoi compagni.\nNel pi\u00f9 recente \"\" (del 2011, inedito in Italia), Donna Cenobita \u00e8 interpretata da Jolene Andersen.\nChatterer.\nIl personaggio \u00e8 cos\u00ec chiamato in riferimento al suo continuo battere i denti, che sembra essere il suo unico modo di comunicare. Ha il volto completamente martoriato, come fosse ustionato, e dei ferri all'altezza della mascella che gli spalancano la bocca, lasciando vistosamente scoperti denti e gengive. Il personaggio muore nel durante lo scontro con il cenobita Channard. In occasione della morte torna ad avere sembianze umane e si rivela essere stato creato dal corpo di un ragazzo.\nAppare anche in \"Schiavi dell'Inferno\" ma, a differenza del film, \u00e8 in grado di parlare. Nonostante non venga visto in \"Vangeli di Sangue\", \u00e8 possibile che anche Chatterer venga ucciso quando Pinhead distrugge l'intero Ordine Dello Squarcio con l'incantesimo delle gru di carta. \nChatterer \u00e8 interpretato da Nicholas Vince nel primo e nel e da Mike J. Regan nel , e . Durante la saga compaiono delle varianti al classico Chatterer, come il Chatter Beast presente in \"Hellraiser - La stirpe maledetta\", il Chatterer Torso presente in ' e una versione al femminile di Chatterer presente in '.\nButterball.\nIl suo nome \u00e8 probabilmente riferito alla bizzarra corporatura del personaggio. Appare come un essere abnormemente grasso, pallido, privo delle orecchie e dei capelli, con indosso un paio di occhiali da sole che mascherano una mutilazione agli occhi cuciti. Non comunica se non attraverso dei versi bestiali e passandosi vistosamente la lingua tra i denti. Nel primo film tenta di uccidere Steve, il fidanzato di Kirsty (la protagonista dei primi due film) ma viene apparentemente annientato dal crollo delle pareti della casa dove avviene lo scontro. Tuttavia Butterball riappare senza spiegazioni esplicite nel secondo film, dove viene eliminato definitivamente da Channard, riassumendo le sue sembianze umane come un uomo robusto.\nButterball appare anche nel romanzo \"Vangeli di sangue\", dove viene ucciso assieme a tutto l'Ordine Dello Squarcio dall'incantesimo delle gru di carta utilizzato esercitato da Pinhead. Prima di morire, avr\u00e0 il tempo di rivolgere parole di odio nei confronti dell'ex compagno. \nIl personaggio \u00e8 interpretato da Simon Bamford. Secondo la sceneggiatura originale, alcune battute pronunciate dalla Donna Cenobita (come \"Noi forse preferiremmo te!\" pronunciata quando Kirsty offre ai Cenobiti la vita di Frank in cambio della sua) erano di Butterball ma il trucco troppo pesante avrebbe impedito all'attore di parlare, motivo per cui il personaggio non pronuncia alcuna battuta.\nLead Cenobite.\nPersonaggio presente solo in \"Schiavi dell'Inferno\", questo Cenobita viene sostituito da Butterball nel film ed \u00e8 colui che svolge il maggior numero di trattative con coloro che entrano in possesso della Configurazione Del Lamento. Ha il corpo dilaniato da un complicato sistema di catene e dei campanellini appesi al collo. E' lui a trattare con Kirsty accettando di risparmiarle la vita in cambio di quella di Frank Cotton, ed \u00e8 sempre lui a pronunciare le iconiche frasi che saranno poi pronunciate da Pinhead nel film (come \"No, niente lacrime per favore! Non si deve sprecare cos\u00ec la sofferenza!\" ). A differenza di Pinhead, il Lead Cenobite rispetter\u00e0 il suo accordo e lascer\u00e0 andare Kirsty dopo aver preso Frank.\nIngegnere.\nQuesto personaggio \u00e8 probabilmente quello che differisce maggiormente dal libro al film: nel libro \u00e8 a tutti gli effetti l'entit\u00e0 che sovrasta i Cenobiti, ed appare come una testa circondata da un alone di fiamme azzurre, che raggiunge i Cenobiti poco dopo che essi reclamano la vita di Frank al termine del racconto. In seguito assumer\u00e0 le sembianze di un uomo ingobbito che consegner\u00e0 a Kirsty la Configurazione Dei Lamenti affinch\u00e8 la custodisca fino al momento in cui qualcun altro la reclamer\u00e0. Nel film \u00e8 un orrido demone dalle sembianze deformi, apparentemente dotato di scarsa intelligenza e che serve i Cenobiti, e che cerca di attaccare Kirsty quando ella apre le porte degli Inferi dopo aver risolto il rompicapo della Configurazione Del Lamento.\nCenobita Channard.\nOriginariamente, era uno stimato psichiatra di nome Philipp Channard, direttore di una clinica in cui viene ricoverata Kirsty dopo gli eventi del primo film. L'uomo per\u00f2 \u00e8 da sempre segretamente appassionato della storia che si cela dietro la scatola che apre le porte della dimensione dei cenobiti. Spinto dalla brama di conoscenza e sulla base del racconto della ignara Kirsty, Channard resuscita Julia (ora al servizio dei cenobiti) e sfrutta l'abilit\u00e0 di una sua giovane paziente muta, Tiffany, per entrare nel mondo dei Supplizianti. Qui viene catturato dall'Entit\u00e0 che governa quella dimensione (\"Leviathan\") e trasformato in un mostruoso cenobita che, a differenza di Pinhead e degli altri, \u00e8 materialmente legato ad essa tramite una sorta di cordone ombelicale piantato nel capo.\nUna volta destatosi, il cenobita Channard massacra i pazienti della sua clinica, poi torna nell'altra dimensione alla ricerca di Tiffany, che viene salvata assieme a Kirsty da Pinhead e dagli altri cenobiti, che ingaggiano con lui un breve scontro che per\u00f2 li vede sconfitti (solo Pinhead riuscir\u00e0 a tornare in vita, mentre Cenobita donna, Chatterer e Butterball non appariranno negli episodi successivi).\nRimasto l'unico cenobita in circolazione, Channard tenta nuovamente di uccidere Tiffany, ma questa viene salvata da Kirsty, travestita da Julia, che d\u00e0 il tempo alla giovane amica di risolvere nuovamente l'enigma della scatola per poter fare ritorno sulla terra. Channard muore decapitato in modo pi\u00f9 orripilante, non riuscendo a seguire la reazione di Leviathan alla chiusura della scatola, essendo rimasto coi tentacoli incastrato al suolo.\nCome gi\u00e0 rimarcato, Channard appare essere molto pi\u00f9 forte degli altri cenobiti a causa del suo legame diretto con la misteriosa entit\u00e0 che governa il mondo dei supplizianti e che in passato aveva creato anche Pinhead (nel racconto barkeriano, Leviathan). Questo particolare non viene spiegato esplicitamente nel film, dove infatti appare incomprensibile la rapida sconfitta degli altri cenobiti e anche il loro ritorno alle sembianze umane dopo la morte. A differenza degli altri cenobiti, che appaiono usare armi come uncini, catene e coltelli, Channard \u00e8 dotato di orripilanti tentacoli che fuoriescono dal palmo delle sue mani e alle cui estremit\u00e0 possono spuntare delle lame, oltre che occhi, spilli e quant'altro. Ogni qual volta uccide una vittima, emette uno strano verso, simile a un ruggito ad ultrasuoni.\nIl personaggio \u00e8 interpretato da Kenneth Cranham.\nPistonhead.\n\u00c8 un cenobita apparso in \"Hellraiser III - Inferno sulla citt\u00e0\". Era il ricco J.P. Monroe, proprietario del \"The Boiler Room\", \u00e8 stato trasformato in cenobita da Pinhead. La sua caratteristica \u00e8 di avere un pistone nella testa.\nPistonhead \u00e8 interpretato da Kevin Bernhardt.\nCamerahead.\n\u00c8 un cenobita apparso in \"Hellraiser III - Inferno sulla citt\u00e0\". Era un cameraman soprannominato \"Doc\" ed era amico della protagonista del film, \u00e8 stato trasformato in cenobita da Pinhead. Ha una videocamera a destra del volto e la usa per uccidere le persone.\nCamerahead \u00e8 interpretato da Ken Carpenter.\nCDhead.\n\u00c8 un cenobita apparso in \"Hellraiser III - Inferno sulla citt\u00e0\". Era un DJ della discoteca \"The Boiler Room\", \u00e8 stato trasformato in cenobita da Pinhead. Le sue caratteristiche sono quelle di avere dei compact disc sulla testa e di usare i cd per uccidere le persone.\nCDhead \u00e8 interpretato da Brent Bolthouse.\nBarbie.\n\u00c8 un cenobita apparso in \"Hellraiser III - Inferno sulla citt\u00e0\". Era il barista del \"The Boiler Room\", \u00e8 stato trasformato in cenobita da Pinhead. Ha il volto coperto dal filo spinato e sputa il fuoco grazie anche all'utensile per shakerare i cocktail che porta sempre in mano.\nBarbie \u00e8 interpretato da Peter Atkins.\nAngelique.\nSi tratta di una figura particolare, apparsa in \"Hellraiser - La stirpe maledetta\", che si differenzia dai semplici cenobiti che vediamo dal terzo episodio in poi. Angelique sembra sia riuscita nelle varie epoche storiche ad incontrare i discendenti di Philippe Lemarchand e a causarne rovina e morte. Nel XX secolo incontra Pinhead, che sembra conoscerla bene e la chiama con il vezzeggiativo di \"Principessa\" e viene trasformata fisicamente in una cenobita. Infine la troviamo con il leader dei Supplizianti nel 2127 sull'astronave-trappola creata dall'ultimo Lemarchand allo scopo di distruggere i cenobiti e chiudere per sempre le porte della loro dimensione. Plausibilmente morir\u00e0 nell'esplosione della nave spaziale.\nLa donna non mostra particolari poteri, a parte il non trascurabile fatto che sembra sopravvivere in eterna giovinezza da 400 anni. Sembra comunque amante del sadomasochismo e delle torture, come tutti i Supplizianti.\nIl personaggio \u00e8 interpretato da Valentina Vargas.\nFratelli cenobiti.\nSono due guardie che appaiono in \"Hellraiser - La stirpe maledetta\" che in seguito vengono trasformati da Pinhead in cenobiti.\nI personaggi sono interpretati quando umani da Jimmy Schuelke e David Schuelke.\nI personaggi sono interpretati quando cenobiti da Michael Polish e Mark Polish.\nRiferimenti.\nNel manga \"Berserk\" di Kentar\u014d Miura i demoni facenti parte della \"Mano di Dio\" sono evidentemente stati creati ispirandosi ai cenobiti, tanto per l'abbigliamento quanto per l'aspetto fisico grottesco e le mutilazioni; ancora il Bejelit, oggetto mistico sebbene differente nella forma ha la stessa funzione del cubo chiamato \"Configurazione del lamento\" ovvero aprire un varco tra mondi che permette ai demoni di entrare in contatto con il nostro mondo."}
{"id": "582470", "revid": "104265", "url": "https://it.wikipedia.org/wiki?curid=582470", "title": "Sassofono baritono", "text": "Il sassofono baritono \u00e8 la voce baritonale della famiglia dei sassofoni. \nSi tratta di uno strumento traspositore in Mi\u266d. La sua estensione reale va dal Re\u266d3 al La5, ma, come per tutti i sassofoni, viene scritta dal Si\u266d4 al Fa\u266f7. In situazioni orchestrali accade di trovare parti per baritono scritte in chiave di Fa (chiave di basso), il che rende possibile utilizzare a questo scopo parti per tuba o trombone: questo richiede un relativo sforzo allo strumentista, poich\u00e9 in chiave di basso, dopo la riscrittura in Do, la posizione delle note, con opportuni adattamenti delle alterazioni, resta la stessa della parte tradizionale.\nI moderni sassofoni baritoni hanno spesso una campana allungata che alloggia una chiave addizionale (azionata da una leva situata sotto il portavoce - disposizione che si trova raramente anche in alcuni tenori e contralti) che permette l'emissione del La grave (Do2 d'effetto, la nota pi\u00f9 bassa del violoncello). \nIl baritono \u00e8 il sassofono grave di uso pi\u00f9 comune.\nViene suonato abitualmente senza particolari supporti (mentre gli strumenti pi\u00f9 gravi vengono normalmente appoggiati a terra tramite treppiedi o sostegni simili). Tra i sassofoni comuni, si distingue per le dimensioni e la caratteristica voluta del collo, che serve a limitare l'altezza complessiva dello strumento, che \u00e8 comunque considerevole.\nIl peso dello strumento () lo rende scomodo per le bande in movimento (\"marching band\") e di difficile sostegno in generale, soprattutto se suonato in piedi, per cui \u00e8 abbastanza usuale che il collarino usato per il tenore e il contralto venga sostituito da un'imbragatura che distribuisce il peso dello strumento, che per gli altri sassofoni \u00e8 interamente sostenuto dal collo, sulle spalle e la schiena del suonatore.\nRepertorio.\nIl sax baritono \u00e8 impiegato nella musica classica in particolar modo come membro del quartetto di sassofoni. Pi\u00f9 raro il suo uso in campo orchestrale, dove compare nella \"Symphonia Domestica\" composta da Richard Strauss nel 1902-1903, nel \"Balletto del Principe di legno\" di B\u00e9la Bart\u00f3k e nella \"Sinfonia numero 4\" composta da Charles Ives tra il 1910 e il 1916. Anche il repertorio solistico \u00e8 abbastanza ristretto, comprendendo composizioni quali \"Le fusain fuit la gomme\" di Marie-H\u00e9l\u00e8ne Fournier, \"Oxyton\" di Christophe Havel, \"Jackdaw\" di Wayne Siegel, \"Yod\" di Bruno Giner, \"Bat\" e \"Stan\" di Christian Lauba. Tornato al favore dei compositori negli anni 1990, il baritono compare in diverse composizioni d'epoca a carattere cameristico.\nImportante \u00e8 invece la presenza del baritono in situazioni bandistiche, nelle ensemble jazz e nelle orchestre \"leggere\" (ad esempio quelle impiegate nei musical classici: \"Anything Goes\", \"Mack and Mabel\", \"Chicago\") e spesso rimpiazza (o raddoppia) la tuba nei concerti bandistici, dando supporto ritmico all'esecuzione. Nelle \"big band\" di impianto jazzistico il sax baritono spesso raddoppia il trombone, il contrabbasso o il primo sax contralto (la sezione sassofoni di una big band comprende normalmente due contralti, due tenori e un baritono). In questi contesti spesso si richiede al baritonista di suonare il flauto traverso o il clarinetto basso come secondo strumento. Il sax baritono \u00e8 il sax pi\u00f9 grave usato in questo tipo di complessi (il sax basso fu usato occasionalmente fino agli anni 1940\nBaritonisti famosi.\nI pi\u00f9 famosi interpreti del sassofono baritono vengono quasi tutti dal jazz. Uno dei pionieri fu il baritonista di Duke Ellington, Harry Carney, che aveva un ruolo ritmico e si esibiva anche in esuberanti assoli di sorprendente modernit\u00e0.\nA partire dagli anni 1950, l'evoluzione del baritono fu affidata a giganti del calibro di Gerry Mulligan, Cecil Payne e Pepper Adams: Serge Chaloff fu il primo baritonista famoso del bebop.\nTra i maggiori baritonisti moderni possiamo citare Hamiet Bluiett (che suona anche il sax basso), John Surman (che suona anche il soprano), Nick Brignola, Gary Smulyan, Ronnie Cuber e il britannico Joe Temperley (che suona anche il soprano e il clarinetto basso).\nIl jazzista italiano Carlo Actis Dato \u00e8 un importante rappresentante dello strumento e ha figurato nella classifica dei migliori baritonisti per l'anno 2001 della rivista specializzata Down Beat.\nAltri importanti figure di baritonisti nella musica pop americana sono Dana Colley dei Morphine, Skerik dei Critters Buggin, e John Linnell dei They Might Be Giants. Linnell e Colley hanno anche occasionalmente suonato il sax basso.\n\u00c8 interessante anche l'utilizzo del baritono nella band experimental jazzcore italiana Zu."}
{"id": "582472", "revid": "268111", "url": "https://it.wikipedia.org/wiki?curid=582472", "title": "Cantone di Crest-Nord", "text": "Il Cantone di Crest-Nord era un cantone francese dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Crest e i comuni di:"}
{"id": "582480", "revid": "268111", "url": "https://it.wikipedia.org/wiki?curid=582480", "title": "Cantone di Crest-Sud", "text": "Il Cantone di Crest-Sud era un cantone francese dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Crest e i comuni di:"}
{"id": "582484", "revid": "93556", "url": "https://it.wikipedia.org/wiki?curid=582484", "title": "Repubblica di Cracovia", "text": "La Citt\u00e0 Libera, Indipendente e Neutrale di Cracovia con il proprio Territorio (in polacco: \"Wolne, Niepodleg\u0142e i \u015aci\u015ble Neutralne Miasto Krak\u00f3w z Okr\u0119giem\"), pi\u00f9 comunemente detta Citt\u00e0 Libera di Cracovia o Repubblica di Cracovia (\"Rzeczpospolita Krakowska\"), fu una citt\u00e0-stato creata dal Congresso di Vienna nel 1815 e controllata dai tre Stati vicini: Russia, Prussia e Austria fino al 1846 quando fu annessa all'Impero austriaco. Rappresent\u00f2 quel che rimase del territorio del Ducato di Varsavia dopo la Spartizione della Polonia.\nStoria.\nLa Citt\u00e0 Libera fu formalmente stabilita il 3 maggio 1815. Comprendeva la citt\u00e0 di Cracovia e il territorio circondante (circa 1.164\u00a0km\u00b2), e aveva una popolazione prevalentemente polacca di circa 88.000 persone.\nLo stato ricevette una costituzione nel 1815, che era stata largamente pianificata dal Principe Adam Jerzy Czartoryski. La Costituzione fu rivista e espansa nel 1818, incrementando l'autonomia della citt\u00e0. Il potere legislativo era gestito nell\"'Izba Reprezentant\u00f3w\" (\"Assemblea dei Rappresentanti\"), mentre il potere esecutivo fu assegnato a un Senato Governante. La legge era basata sul Codice napoleonico e sulla legge francese. La lingua ufficiale era il polacco.\nLa Citt\u00e0 fu una zona libera, autorizzata a commerciare con Russia, Prussia e Austria. L'Universit\u00e0 Jagellonica poteva ammettere studenti dai territori spartiti della Polonia che erano stati divisi tra i tre Stati.\nDurante la Rivolta di novembre del 1830-1831 Cracovia fu una base per il contrabbando di armi nel territorio controllato dalla Russia del Regno del Congresso. Dopo la fine della rivolta, l'autonomia della Citt\u00e0 Libera fu diminuita, con la conseguente occupazione della citt\u00e0 da parte dell'esercito austriaco dal 1836 al 1841. La citt\u00e0 di Cracovia fu infine annessa all'Austria il 6 novembre 1846 come Granducato di Cracovia."}
{"id": "582485", "revid": "74173", "url": "https://it.wikipedia.org/wiki?curid=582485", "title": "Citt\u00e0 Libera di Cracovia", "text": ""}
{"id": "582488", "revid": "268111", "url": "https://it.wikipedia.org/wiki?curid=582488", "title": "Cantone di Die", "text": "Il Cantone di Die era un cantone francese dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582489", "revid": "984922", "url": "https://it.wikipedia.org/wiki?curid=582489", "title": "Cantone di La Chapelle-en-Vercors", "text": "Il Cantone di La Chapelle-en-Vercors era un cantone dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582493", "revid": "486946", "url": "https://it.wikipedia.org/wiki?curid=582493", "title": "Guerra civile romana (49 a.C.)", "text": ""}
{"id": "582494", "revid": "268111", "url": "https://it.wikipedia.org/wiki?curid=582494", "title": "Cantone di La Motte-Chalancon", "text": "Il Cantone di La Motte-Chalancon era un cantone francese dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582496", "revid": "268111", "url": "https://it.wikipedia.org/wiki?curid=582496", "title": "Cantone di Luc-en-Diois", "text": "Il Cantone di Luc-en-Diois era un cantone francese dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582498", "revid": "268111", "url": "https://it.wikipedia.org/wiki?curid=582498", "title": "Cantone di Saillans", "text": "Il Cantone di Saillans era un cantone francese dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582499", "revid": "788188", "url": "https://it.wikipedia.org/wiki?curid=582499", "title": "Sassofono sopranino", "text": "Il sassofono sopranino \u00e8 uno dei pi\u00f9 piccoli membri della famiglia dei sassofoni. Si tratta di uno strumento traspositore in Mi\u266d. La sua estensione reale va dal Re\u266d4 al La6 (un'ottava sopra il sassofono contralto), ma, come per tutti i sassofoni, viene scritta dal Si\u266d3 al Fa\u266f6. Bench\u00e9 questo strumento dal suono assai dolce sia uno dei sassofoni meno comuni, esso \u00e8 tuttora usato e viene prodotto da molte delle ditte pi\u00f9 importanti. Date le loro piccole dimensioni i sopranini sono normalmente diritti, ma la ditta Orsi produsse alcuni sopranini curvi.\nLo strumento fu brevettato, insieme a altri sassofoni, il 28 giugno 1846 da Adolphe Sax.\nDall'avvento del sassofono sopranissimo (\"soprillo\"), introdotto all'inizio del XXI secolo da Benedikt Eppelsheim, il sopranino in Mi\u266d ha ceduto la palma del pi\u00f9 piccolo membro della famiglia dei sassofoni.\nL'impiego pi\u00f9 notevole del sopranino si trova nel \"Bol\u00e9ro\" di Maurice Ravel. Ravel scrisse per un sopranino in Fa, ma \u00e8 improbabile che un tale strumento sia mai esistito. Al di fuori della musica classica, il sopranino \u00e8 stato usato da Anthony Braxton e Alfonso Anzevino ,Martin Archer, Lindsay Cooper, Gianni Gebbia, Larry Ochs, Paul McCandless."}
{"id": "582500", "revid": "287204", "url": "https://it.wikipedia.org/wiki?curid=582500", "title": "PAL (disambigua)", "text": ""}
{"id": "582502", "revid": "984922", "url": "https://it.wikipedia.org/wiki?curid=582502", "title": "Cantone di Buis-les-Baronnies", "text": "Il Cantone di Buis-les-Baronnies era un cantone dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582504", "revid": "125727754", "url": "https://it.wikipedia.org/wiki?curid=582504", "title": "Pac", "text": ""}
{"id": "582508", "revid": "767487", "url": "https://it.wikipedia.org/wiki?curid=582508", "title": "Cantone di Grignan", "text": "Il Cantone di Grignan \u00e8 un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 21 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "582509", "revid": "1652635", "url": "https://it.wikipedia.org/wiki?curid=582509", "title": "Irene Lamedica", "text": "Carriera.\nInizia la sua carriera musicale nel 1988 a vent'anni, incidendo il singolo \"Baby, Let Me Kiss You!\", con il quale partecipa alla sezione \"Discoverde\" del Festivalbar.\nNotata da Claudio Cecchetto, inizia a lavorare per Radio Capital conducendo il programma \"Milangeles\" (di cui \u00e8 anche autrice), dedicato alla musica R&amp;B. Grazie a questa esperienza, viene scelta da Saturnino per partecipare al suo album \"Zelig\".\nInizia una collaborazione con la \"Soleluna\", etichetta di Jovanotti, che la porta alla pubblicazione del suo album d'esordio \"Dolce intro\", di cui \u00e8 autrice dei testi e coautrice delle musiche.\nDa sempre appassionata di musica R&amp;B e Hip hop, passione che la porta a collaborare con alcuni rapper tra cui Neffa con il quale duetta nel brano \"Portami fuori dal tempo\", seguono poi Chief \"Vivrei di te\" e Don Joe col quale duetta nel brano \"Quello per cui vivo\".\nNel 1997 Massimo Oldani, suo manager, organizza il \"\"Vibe brunch\" showcase in concomitanza della settimana della moda (in collaborazione con la rivista musicale Vibe di Quincy Jones). Irene si esibisce con gli Articolo 31, esibizione che avviene sotto gli occhi di stilisti, giornalisti e soprattutto di Quincy Jones.\nNello stesso anno fa da supporter, aprendo 6 date, dei concerti di Jovanotti.\nNel 1998 conduce il programma \"One two - one two\"\" su Radio Deejay, successivamente partecipa al Festival di Sanremo portando il brano \"Quando lei non c'\u00e8\".\nNel 1999 esce il suo secondo album \"Soulsista\", che contiene oltre al brano presentato a Sanremo, anche \"7 giorni su 7\" che ha un buon successo radiofonico, scritto con la collaborazione di Carmen Consoli. A questo album collaborano anche Saturnino, Chief, Camilla, Jasmine e Tormento.\nContinua a lavorare per Radio Deejay, conducendo un programma tutto suo \"Soulsista\". Nel 2005 insieme a Steve Dub fonda la Too Deep Records e pubblica il singolo \"Prendi E Vai\" in collaborazione con Massive B e Jabba e Don Corleon.\nNel 2006 pubblica un e.p. dal titolo \"Dal tramonto all'alba pt.1\" con la collaborazione di Mondo Marcio. Il singolo tratto dal disco \u00e8 \"Sabato D'Aprile\". Il 7 febbraio 2007 esce \"Dal tramonto all'alba pt.2\".\nDall'8 gennaio 2011 ha condotto il programma radiofonico \"Urban Suite\" su Radio Due, interrotto nel settembre 2013 per decisione del direttore dell'emittente. Da Maggio 2019 torna alla conduzione sulla nuova Radio Milano International con la striscia settimanale \"dal nome akaSoulsista\" in compagnia di Steve Dub Lucarelli, dopo un lungo periodo nel corso del quale si era dedicata alla realizzazione di podcast dedicati alla black music."}
{"id": "582516", "revid": "767487", "url": "https://it.wikipedia.org/wiki?curid=582516", "title": "Cheb Mami", "text": "Biografia.\nNato a Saida, in Algeria, gi\u00e0 a 14 anni era riuscito ad affermare il suo talento, seppure a livello prettamente locale.\nNel suo percorso artistico ha sempre cercato di mantenere intatte le caratteristiche del ra\u00ef pi\u00f9 tradizionale, spesso minacciate dalle tecniche di registrazione in voga ad Orano, centro musicale molto importante, distante 170\u00a0km dalla sua citt\u00e0 natale.\nNel 1995 si \u00e8 trasferito a Parigi, dove confluiscono le varie influenze della world music e dove \u00e8 presente un grande numero di immigrati algerini.\nI vari lavori di Cheb Mami sono stati per\u00f2 registrati interamente negli USA, a Los Angeles. Ha collaborato pi\u00f9 volte al fianco del suo connazionale Cheb Khaled, registrando inoltre i backing vocals in \"Desert Rose\" di Sting e duettando con Samira Said in \"Youm Wara Youm\"; in Italia \u00e8 noto per aver collaborato con Zucchero Fornaciari nella canzone \"Cos\u00ec celeste\", contenuta nell'album \"Zu &amp; Co.\" del 2004, ed eseguita in duetto dal vivo in alcune occasioni tra cui lo \"Zu &amp; Co. Tour\".\nNel 2009 Cheb Mami \u00e8 stato condannato a cinque anni di carcere per aver tentato di far abortire la sua ex-compagna rapendola e sottoponendola nell'agosto 2005 alle violenze di due donne e di un uomo."}
{"id": "582517", "revid": "1573940", "url": "https://it.wikipedia.org/wiki?curid=582517", "title": "Emberiza calandra", "text": "Lo strillozzo (\"Emberiza calandra\" ) \u00e8 un uccello della famiglia degli Emberizidi.\nDescrizione.\nLo strillozzo \u00e8 di colore marrone, con striature pi\u00f9 scure sul dorso, e petto color avana. Tra gli zigoli \u00e8 il pi\u00f9 grande: circa 18\u00a0cm di lunghezza e quasi 40 g di peso. Non c'\u00e8 un evidente dimorfismo sessuale.\nBiologia.\nAlimentazione.\nCome tutti gli zigoli, pur essendo un granivoro, mangia anche gli insetti in primavera, quando deve nutrire i pulli con alimenti ricchi di proteine.\nRiproduzione.\nCome molti altri zigoli, nidifica nell'erba alta. Riesce a completare due cove annuali, deponendo da 4 o 5 uova di colore azzurrino con macchie marroni. L'incubazione e l'involo avvengono in un mese di tempo.\nDistribuzione e habitat.\n\u00c8 diffuso nell'emisfero nord in Europa, Asia, ed Africa. In Italia nidifica tra aprile ed agosto in tutto il territorio, escluse le Alpi.\nPreferisce ambienti agricoli aperti, ricchi di frutteti, sopra i 1000 metri di altitudine.\nSistematica.\nSe ne conoscono due sottospecie:"}
{"id": "582519", "revid": "80648", "url": "https://it.wikipedia.org/wiki?curid=582519", "title": "Miliaria calandra", "text": ""}
{"id": "582521", "revid": "1610933", "url": "https://it.wikipedia.org/wiki?curid=582521", "title": "Strillozzo", "text": ""}
{"id": "582522", "revid": "110157", "url": "https://it.wikipedia.org/wiki?curid=582522", "title": "Coppa delle nazioni africane 1982", "text": "La Coppa delle nazioni africane 1982 fu la tredicesima edizione della suddetta competizione riservata alle nazionali di calcio del continente africano. La manifestazione fu organizzata dalla Libia. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre alla Libia, ammessa d'ufficio come paese ospitante, e alla Nigeria ammessa d'ufficio come detentrice del titolo, parteciparono alla fase finale Ghana, Camerun, Tunisia, Algeria, Zambia ed Etiopia. Il Ghana si aggiudic\u00f2 il trofeo superando la Libia 7 - 6 dopo la lotteria dei rigori. Qui sotto, in dettaglio, tutti i risultati del torneo."}
{"id": "582523", "revid": "188116", "url": "https://it.wikipedia.org/wiki?curid=582523", "title": "Accademia militare di Modena", "text": "L'Accademia militare di Modena \u00e8 un istituto di formazione militare dell'Esercito Italiano a carattere universitario situato presso il Palazzo Ducale di Modena. L'Accademia ha il compito di procedere alla formazione universitaria iniziale dei futuri ufficiali del ruolo normale dell'Esercito Italiano e dell'Arma dei Carabinieri in un percorso di studi che per i principali corsi dura due anni.\nL'Accademia militare di Modena, scuola militare di fanteria dal 1860, dal 1947 \u00e8 l'unico istituto di formazione militare dell'esercito italiano, dopo l'unificazione dei corsi con quella di Torino (Accademia militare di Savoia) uno dei pi\u00f9 antichi istituti di formazione militare al mondo, fondata il 1\u00ba gennaio del 1678 \nOrigini e Storia.\nLe Accademie militari preunitarie.\nNel Ducato di Savoia.\nDurante il XVII secolo, nel Ducato di Savoia si andava gi\u00e0 presentando la necessit\u00e0 di istituire una scuola che offrisse una remota formazione militare. Quando Carlo Emanuele II ottenne il potere sul ducato, si trov\u00f2 di fronte alle casse dello Stato svuotate e a un sistema militare decaduto. Egli inizi\u00f2 cos\u00ec nel 1664 a riformare la forza armata, sopprimendo l'esercito di mercenari (il cui costo era diventato spropositato) a favore della realizzazione di un esercito di propriet\u00e0 del duca stesso. Nel 1669 egli espresse la necessit\u00e0 di fornire al proprio apparato statale e al rinnovato organo militare una classe dirigente competente e fedele alla casa regnante, e avvi\u00f2 a questo proposito il progetto di un istituto di formazione militare. La progettazione e la realizzazione della sede a Torino furono affidate all'architetto di corte Amedeo di Castellamonte, che realizz\u00f2 a partire dal 1675 l'edificio che avrebbe continuato a essere praticabile fino al 1943 (quando i bombardamenti aerei del secondo conflitto mondiale distrussero l'intero complesso). Il progetto si realizz\u00f2 solo alcuni anni dopo a causa della scomparsa prematura del duca Carlo Emanuele II. A completarlo fu infatti sua moglie, la duchessa Maria Giovanna Battista di Savoia-Nemours, che decret\u00f2 l'istituzione della \"Reale Accademia di Savoia\", trovandosi quindi a fondare uno dei primi istituti di formazione militare al mondo. Questa continu\u00f2 a essere in funzione fino al 1798, quando fu soppressa dai francesi che occupavano dal 1796 il Ducato di Savoia, dopo la campagna d'Italia condotta da Napoleone Bonaparte.\nNel regno delle Due Sicilie.\nNel Regno di Napoli, fu fondata il 18 novembre 1787 la \"Reale Accademia Militare\", con sede a Pizzofalcone, uno dei pi\u00f9 antichi istituti di formazione militare d'Italia, attraverso la fusione della Reale accademia di artiglieria del 1745 con quella del Corpo degli ingegneri del 1754.\nConosciuta come \"Nunziatella\", con la nascita del Regno delle Due Sicilie nel dicembre 1816, ebbe un periodo di fervore organizzativo, con docenti come Francesco De Sanctis, Errico Alvino, Fedele Amante e Filippo Cassola.\nNel 1861 la Nunziatella segu\u00ec il destino di tante istituzioni dell'ex Regno delle Due Sicilie e fu trasformata da accademia a scuola militare del Regio Esercito, destinata a preparare i giovani alla vita delle armi, in vista della loro ammissione all'Accademia di artiglieria e genio di Torino e all'Accademia di fanteria e cavalleria di Modena. Con il nuovo ordinamento del 1862 fu cos\u00ec ridenominata Collegio militare Nunziatella di Napoli.\nNel Ducato di Modena e Reggio.\nNel Ducato di Modena e Reggio la fondazione di un originario istituto di formazione militare risale al XVIII secolo, quando il duca Francesco III d'Este incaric\u00f2 il colonnello Giuseppe Davia di portare a compimento il progetto di fondazione di un'accademia di architettura militare per la formazione degli ufficiali dell'esercito estense. L'accademia ducale, con sede nel Palazzo Ducale di Modena, entr\u00f2 in funzione nel 1757 con il nome di \"Accademia e Conferenza di Architettura Militare\". Fu attiva fino al 1772, anno in cui venne quindi chiusa.\nScuola nazionale del genio e dell'artiglieria.\nNel 1797 fu costituita dai francesi in Italia settentrionale la Repubblica Cisalpina, in seguito alla pressione su Bonaparte di Mos\u00e8 Formiggini. Durante la parentesi francese, nel 1798, fu (oltre a essere soppressa la \"Reale Accademia di Savoia\") istituita nel Palazzo Ducale di Modena la \"Scuola nazionale del genio e dell'artiglieria\", attiva fino al 1814. Questa prepar\u00f2 gli ufficiali dell'Armata d'Italia fino al 1814 (con un'unica interruzione dal 1799 al 1801). L'accademia fu chiusa nel 1814, con la caduta di Napoleone.\nGli istituti militari originatori.\nAccademia militare di artiglieria e genio (Torino).\nDopo la caduta di Napoleone Bonaparte, nell'ambito del processo della Restaurazione, in Piemonte rientr\u00f2 in possesso del potere il re Vittorio Emanuele I, il quale ricostitu\u00ec una nuova accademia del Regno di Sardegna nel 1815: la \"Regia accademia militare\", situata a Torino. \nCon la nascita del Regno d'Italia nel 1861 parte dei corsi, quelli di fanteria e cavalleria, furono destinati a Modena, mentre la Reale Accademia militare di Napoli fu destinata a scuola militare.\nLa scuola di Torino prese quindi il nome di \"Regia accademia per le armi di artiglieria e genio\", e fino al 1922 fu conosciuta con il nome di \"Accademia Militare\". Nel 1923 assume la denominazione ufficiale: \"Accademia militare di artiglieria e genio (Torino)\". Nel 1928 acquis\u00ec poi il titolo di \"Regia Accademia\". Trasferita a Lucca nel 1943, fu sciolta dopo l'8 settembre.\nAccademia militare di fanteria e cavalleria (Modena).\nDopo la Restaurazione, anche a Modena il duca Francesco IV fond\u00f2 (traendo ispirazione dall'antica accademia ducale istituita da Francesco III) un\"Accademia Nobile Militare\", denominata poi \"Accademia Militare Estense\", la quale ebbe durata dal 1821 al 1848.\nLe esperienze napoleoniche sull'istituzione di un'accademia militare a Modena (la \"Scuola nazionale del genio e dell'artiglieria\", 1798-1814) suggerirono al Ministro della guerra del regno di Sardegna, il generale Manfredo Fanti, l'idea di costituire a Modena un istituto di formazione militare, fondato nel 1859: la Scuola Militare dell'Italia Centrale.\nCon l'ingresso nel Regno d'Italia nel 1860, fu denominata \"Scuola militare di fanteria\". Nel 1865 diventa \"Scuola militare di fanteria e cavalleria\", per poi assumere semplicemente il titolo di \"Scuola Militare\" fino al 1922. Nel 1923 assume la denominazione ufficiale: \"Accademia militare di fanteria e cavalleria (Modena)\". Nel 1928 acquis\u00ec poi il titolo di \"Regia Accademia\". Dal 1937 la Regia Accademia di Modena ospit\u00f2 anche i corsi per la formazione degli ufficiali dei Carabinieri Reali.\nFu chiusa dopo l'8 settembre 1943, con l'armistizio italiano della seconda guerra mondiale, cos\u00ec come quella di Torino.\nL'Accademia militare di Modena.\nI corsi del Regio esercito ripresero, unificati, dal novembre 1945 e furono tenuti a Lecce fino al 1947, quando per volere del Capo di stato maggiore dell'Esercito Raffaele Cadorna, l'Accademia Militare dell'Esercito italiano torn\u00f2 a Modena con il 3\u00ba Corso ordinario.\nDopo il 24\u00b0 corso del 1967, fu deciso dall'anno successivo di ridenominare i corsi a partire dal primo all\u2019Accademia di Artiglieria e Genio di Torino del 1815, riprendendo la tradizionale numerazione storica (150\u00b0 Corso).\nTra i pi\u00f9 illustri ex-frequentatori dell'Accademia troviamo dieci marescialli d'Italia, un maresciallo dell'aria, trentuno ministri, sei presidenti del consiglio, trentuno senatori del Regno e tre senatori della Repubblica e un deputato. I nomi pi\u00f9 illustri sono ricordati nella \"Galleria della memoria\" del museo storico dell'Accademia militare ubicato nella sede stessa del Palazzo ducale.\nOrganigramma.\nL'Accademia \u00e8 retta da un generale di divisione che si avvale di un \"ufficio comando\" retto dal suo vice. Dipendono dal comandante due reparti di livello reggimentale, il \"reparto accademico\" e il \"reggimento allievi\".\nReparto accademico.\nIl reparto accademico \u00e8 comandato da un colonnello che si avvale di una segreteria e di quattro dipartimenti e che \u00e8 responsabile delle attivit\u00e0 didattiche dell'istituto.\nI dipartimenti sono:\nReggimento allievi.\nIl Reggimento Allievi, retto da un colonnello del ruolo normale raggruppa tre Battaglioni Allievi (n. 2 E.I. n. 1 CC), un modulo corsi (Ufficiali frequentatori Co. Sanivet - Co. ing.), una sezione maggiorit\u00e0, una sezione addestramento.\nL'ufficio del Comandante e la sezione Maggiorit\u00e0 sono deputati a garantire il buon andamento del reparto, la sezione Addestramento inquadra gli Ufficiali istruttori e inquadratori, la sezione Addestrativa organizza le varie attivit\u00e0 addestrative.\nI tre Battaglioni Allievi inquadrano i frequentatori dell'Accademia.\nAddestramento e ordini di studi.\nIl percorso formativo si articola prevalentemente sotto aspetti culturali, militari e sportivi.\nI corsi di studi sono di vario genere e durata:\nLa preparazione militare prevede:\nOgni reparto di allievi segue un percorso formativo proprio specializzandosi in alcune di queste discipline.\nL'attivit\u00e0 sportiva prevede la pratica di numerosi sport quali ginnastica, difesa personale, nuoto, equitazione e tiro sportivo.\nOltre a tali attivit\u00e0 di tipo teorico (fatta eccezione per lo sport), gli allievi necessitano di una specializzazione tecnica che si manifesta nell'addestramento pratico militare.\nTali attivit\u00e0 sono prevalentemente di tiro con armi portatili e di reparto, addestramento al combattimento, familiarizzazione con campi di battaglia e orienteering militare.\nOgni modulo prevede una esercitazione finale e oltre a queste attivit\u00e0 sono previsti anche campi estivi particolarmente impegnativi e di tipo professionale oltre a settimane tattiche sulla neve.\nTutti gli allievi sono qualificati in base all'anno compiuto:\nGli allievi qualificati in questo corso sono autorizzati ad apporre sulle proprie divise il nastrino di \"pattugliatore scelto\" composto da una striscia nera su campo rosso.\nAraldica.\nLo stemma dell'Accademia militare di Modena \u00e8 stato istituito con decreto del presidente della Repubblica del 30 maggio 1950. Richiama riferimenti alla Regia accademia di fanteria e cavalleria di Modena, alla Regia accademia di artiglieria e genio di Torino e allo stemma araldico di casa d'Este, del Piemonte e Modena. Sul cartiglio \u00e8 riportato il motto (\"Una sola schiera\").\nNumero e nome dei corsi.\nOgni corso \u00e8 contraddistinto da un numerico progressivo. La consuetudine era gi\u00e0 adottata dalla Regia accademia militare di Torino e dalla Scuola militare di fanteria di Modena, ognuna con numerazione legata alla propria data di fondazione (rispettivamente 1815 e 1860). Con il riavvio delle attivit\u00e0 nel dopoguerra, venne decisa la riunificazione delle scuole e l'inizio di una nuova numerazione, mantenuta fino al 24\u00ba corso, ma nel 1968 venne presa la decisione di ricollegarsi all'elenco di corsi della scuola di Torino, pi\u00f9 anziana, istituendo il 150\u00ba corso. L'elenco complessivo risultante tra corsi ante e post-seconda guerra mondiale, ha per\u00f2 alcune anomalie dovute agli eventi bellici, nel corso dei quali vennero formati corsi accelerati, o vennero sospese le attivit\u00e0.\nIl numero del corso caratterizza per tutto il proseguimento della carriera i suoi frequentatori. I corsi sono contraddistinti, a partire dalla fine degli anni 1970, anche da un motto. Il motto viene scelto sequenzialmente tra venti diversi nomi. Il numero venti si incontra con la tradizione di convocare a ogni ventennio e quarantennio dalla data di arruolamento, gli appartenenti ai corsi precedenti per un raduno presso l'accademia, nel corso del quale idealmente vengono accomunate le diverse generazioni di allievi.\nElenco dei corsi dal dopoguerra e anno di ingresso.\nMotti di corso in sequenza ciclica ventennale.\nCon il 161\u00ba corso si inizi\u00f2 ad attribuire al corso il nome di un valore (l'iniziativa fu dell'allora generale Corradi, gi\u00e0 in precedenza Comandante del reggimento allievi). I venti valori individuati si sarebbero ripetuti ogni venti anni. Dal 150\u00ba al 172\u00ba corso si adottarono spille di corso personalizzate. Dal 173\u00b0 in poi le spille saranno standardizzate raffigurando lo stemma dell'Accademia con il numero del corso al centro."}
{"id": "582525", "revid": "1305772", "url": "https://it.wikipedia.org/wiki?curid=582525", "title": "Candy", "text": ""}
{"id": "582527", "revid": "767487", "url": "https://it.wikipedia.org/wiki?curid=582527", "title": "Cantone di Nyons", "text": "Il Cantone di Nyons era un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582528", "revid": "268111", "url": "https://it.wikipedia.org/wiki?curid=582528", "title": "Cantone di Pierrelatte", "text": "Il Cantone di Pierrelatte era un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582531", "revid": "268111", "url": "https://it.wikipedia.org/wiki?curid=582531", "title": "Cantone di R\u00e9muzat", "text": "Il Cantone di R\u00e9muzat era un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582532", "revid": "228587", "url": "https://it.wikipedia.org/wiki?curid=582532", "title": "Ghost in the Shell OST", "text": "Ghost in the Shell OST \u00e8 la colonna sonora del film d'animazione \"Ghost in the Shell\", composta da Kenji Kawai."}
{"id": "582536", "revid": "268111", "url": "https://it.wikipedia.org/wiki?curid=582536", "title": "Cantone di Saint-Paul-Trois-Ch\u00e2teaux", "text": "Il Cantone di Saint-Paul-Trois-Ch\u00e2teaux era un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582541", "revid": "1543377", "url": "https://it.wikipedia.org/wiki?curid=582541", "title": "Incorporated engineer", "text": " \nL\u2019Incorporated Engineer (abbreviato \"IEng\") \u00e8 un titolo professionale in Ingegneria rilasciato dal Consiglio d'Ingegneria \"(Engineering Council)\" in Gran Bretagna. Il Consiglio d'Ingegneria \u00e8 l'Autorit\u00e0 preposta per la regolamentazione della professione; \u00e8 riconosciuto con Decreto Reale \"(Royal Charter)\".\nIn Gran Bretagna l'Incorporated Engineer (\"registered at final stage in the professional engineer section of the engineering council register\", Ingegnere professionista Registrato) \u00e8 un ingegnere professionista riconosciuto con Decreto Ministeriale (\"Statutory Instruments\") n. 824 del 1991-aggiornato con Decreto n.18 del 2005 e dal nuovo decreto \"Statutory Instruments\" n. 2781 del 2007). Tali decreti rendono il titolo d'Incorporated Engineer valido in Europa tramite la Direttiva 89/48 (aggiornata dalla Direttiva 2005/36/EC).\nDal database delle Professioni Regolamentate della Commissione Europea:\nProfession Title: Engineer\nQualification level: PS3 - Diploma of post-secondary level (3-4 years), Art. 11 d (Direttiva 2005/36/EC).\nIn Italia, la qualifica di Incorporated Engineer (Industrial Engineer) \u00e8 quindi equivalente a quelle di Ingegnere iscritto all'albo Sez. B dell'ordine professionale degli ingegneri (Ingegnere Industriale Iunior) e di Perito Industriale iscritto all'ordine dei Periti Industriali e Periti Industriali laureati , a seguito del superamento dell'esame di stato nel settore del suo corso di studi.\nPer l'iscrizione al registro degli Ingegneri nel Regno Unito (sezione Ingegneri Professionisti-Incorporated Engineer), tenuto dall'Engineering Council (ECuk),\noltre al titolo di studio (Laurea in ingegneria BEng o titolo equivalente) \u00e8 necessario un tirocinio guidato di 3/4 anni (Professional Development) ed un esame finale (Professional Review).\nEquivalente a qualifica NVQ livello 5.\nIl titolo \"Incorporated Engineer\" \u00e8 equivalente alla designazione di \"Professional Engineer\" nel Nord America.\nIl dipartimento dell'Istruzione degli Stati Uniti d'America e la Fondazione \"National Science\" hanno elaborato uno studio importante sulle qualifiche accademiche internazionali conosciuto come CDS \"Comparative Database System\".Questo sistema \u00e8 il pi\u00f9 accreditato metodo di comparazione delle credenziali accademiche internazionali. Basato sui criteri del CDS,le qualifiche accademiche di un \"Incorporated Engineer\" sono equivalenti alle qualifiche accademiche di un Ingegnere Professionista (Professional Engineer) degli Stati Uniti d'America.\nSpecifiche sulle competenze ed obblighi dell'Ingegnere professionista Registrato.\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nCi\u00f2 lo ha abilitato a:\nIngegneria elettronica.\nNello specifico campo dell'ingegneria elettronica l'Incorporated Engineer \u00e8 un Ingegnere che possiede le conoscenze fondamentali per esercitare come un ingegnere elettronico e pu\u00f2 essere classificato come un ingegnere professionista che, ad esempio:\nProgetta, sviluppa, adatta, installa, collauda e gestisce componenti elettronici, circuiti e sistemi usati per sistemi informatici, sistemi di comunicazioni ed altre applicazioni industriali.\nUn Ingegnere Registrato qualificato come un ingegnere elettronico normalmente:\nCollegamenti esterni.\nProgression Map for Engineering\nQualification grid for Engineering\nDirectgov Sito Governo Britannico\nhttps://web.archive.org/web/20091020111731/http://www.direct.gov.uk/en/EducationAndLearning/QualificationsExplained/DG_10039017"}
{"id": "582542", "revid": "268111", "url": "https://it.wikipedia.org/wiki?curid=582542", "title": "Cantone di S\u00e9deron", "text": "Il Cantone di S\u00e9deron era un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582543", "revid": "486946", "url": "https://it.wikipedia.org/wiki?curid=582543", "title": "Visconte di Castlereagh", "text": ""}
{"id": "582544", "revid": "767487", "url": "https://it.wikipedia.org/wiki?curid=582544", "title": "Saint-Vincent-la-Commanderie", "text": "Saint-Vincent-la-Commanderie \u00e8 un comune francese di 423 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "582545", "revid": "287204", "url": "https://it.wikipedia.org/wiki?curid=582545", "title": "Cantone di Bourg-de-P\u00e9age", "text": "Il Cantone di Bourg-de-P\u00e9age \u00e8 un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 2 comuni e una frazione urbana.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti:"}
{"id": "582547", "revid": "984922", "url": "https://it.wikipedia.org/wiki?curid=582547", "title": "Cantone di Bourg-l\u00e8s-Valence", "text": "Il Cantone di Bourg-l\u00e8s-Valence era un cantone dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582548", "revid": "984922", "url": "https://it.wikipedia.org/wiki?curid=582548", "title": "Cantone di Chabeuil", "text": "Il Cantone di Chabeuil era un cantone dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582553", "revid": "287204", "url": "https://it.wikipedia.org/wiki?curid=582553", "title": "Cantone di Dieulefit", "text": "Il Cantone di Dieulefit \u00e8 un cantone francese dell'Arrondissement di Nyons e dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 44 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 44:"}
{"id": "582555", "revid": "757396", "url": "https://it.wikipedia.org/wiki?curid=582555", "title": "Antoine Rigaudeau", "text": "Giocava nel ruolo di guardia, \u00e8 alto 2,01\u00a0m e pesa 94\u00a0kg circa.\nCarriera.\nGli inizi.\nInizia a giocare a pallacanestro all'et\u00e0 di 7 anni militando nelle giovanili del Cholet Basket, con cui esordisce nella massima serie inanellando quattro trofei consecutivi di MVP della Lega francese, dal 1991 al 1994.\nL'anno seguente lascia la squadra che lo ha allevato per vestire la maglia del Pau-Orthez, una delle squadre transalpine pi\u00f9 blasonate, che lo vede per due anni tra le sue file: nel 1996 conquista sia il titolo francese sia il premio di miglior giocatore. Da allora la sua carriera \u00e8 una rapida ascesa verso l'\u00e9lite dell'Europa dei canestri.\nLa Virtus.\nDopo aver vinto tutto in Francia a livello nazionale, nel 1997 passa in Italia alla Virtus Bologna, formazione con la quale raggiunger\u00e0 l'apice della sua esperienza sportiva.\nAl fianco di Predrag Danilovi\u0107 e dei nuovi astri nascenti Hugo Sconochini ed Alessandro Abbio, Antoine e la Virtus di coach Ettore Messina sbancano l'Italia e l'Europa, vincendo scudetto ed Eurolega mentre il francese si consacra European All-Star.\nNel 1999 i bianconeri si aggiudicano solo la Coppa Italia ma Rigaudeau si conferma All-Star a livello continentale.\nIl nuovo millennio si presenta ricco di soddisfazioni: Antoine viene insignito dal Presidente della Repubblica francese Cavaliere della Legion d'Onore, massima onorificenza attribuibile ad un cittadino francese.\nL'esperienza di Rigaudeau, supportata dalla freschezza e dall'atletismo delle future stelle, tra cui Emanuel Gin\u00f3bili, Marko Jari\u0107 e Matja\u017e Smodi\u0161, \u00e8 un tassello fondamentale nel trascinare i bianconeri al trono d'Europa, la corazzata completa il \"Grande Slam\" aggiudicandosi Eurolega, Coppa Italia e titolo italiano, ma perde la supercoppa ad inizio stagione contro la Virtus Roma nelle Final 4 di Siena.\nL'NBA.\nA met\u00e0 stagione Antoine, dopo un quinquennio ed un'ennesima Coppa Italia vinta, va via da Bologna per volare ai Dallas Mavericks in NBA. Oltreoceano per\u00f2 non trova gli spazi concessigli da Ettore Messina in Virtus, la franchigia fallisce nella post-season e decide di ritornare in Europa per rilanciare la sua carriera.\nIl ritorno in Europa.\nChiusa la parentesi americana, trova posto in Spagna, al Pamesa Valencia, dove disputa due stagioni ad alto livello, senza per\u00f2 incidere come un tempo. Dopo l'Europeo del 2005 ha annunciato il ritiro.\nAllenatore.\nIl 3 giugno 2015 viene scelto come nuovo allenatore del Paris-Levallois. Si dimette dall'incarico il 27 dicembre seguente per motivi personali.\nIn nazionale.\nCon la nazionale francese si \u00e8 aggiudicato la medaglia d'argento alle Olimpiadi del 2000 e quella di bronzo agli europei del 2005."}
{"id": "582556", "revid": "268111", "url": "https://it.wikipedia.org/wiki?curid=582556", "title": "Cantone di Le Grand-Serre", "text": "Il Cantone di Le Grand-Serre era un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582557", "revid": "287204", "url": "https://it.wikipedia.org/wiki?curid=582557", "title": "Cantone di Loriol-sur-Dr\u00f4me", "text": "Il Cantone di Loriol-sur-Dr\u00f4me \u00e8 un cantone francese dell'Arrondissement di Die e dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 8 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8:"}
{"id": "582558", "revid": "268111", "url": "https://it.wikipedia.org/wiki?curid=582558", "title": "Cantone di Marsanne", "text": "Il Cantone di Marsanne era un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582562", "revid": "287204", "url": "https://it.wikipedia.org/wiki?curid=582562", "title": "Cantone di Mont\u00e9limar-1", "text": "Il Cantone di Mont\u00e9limar-1 \u00e8 un cantone francese dell'Arrondissement di Nyons.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 5 comuni oltre a parte del territorio comunale di Mont\u00e9limar.\nComposizione.\nPrima della riforma del 2014 comprendeva parte della citt\u00e0 di Mont\u00e9limar e il comune di Anc\u00f4ne.\nDal 2015, oltre a parte della citt\u00e0 di Mont\u00e9limar, i comuni appartenenti al cantone sono i seguenti 5:"}
{"id": "582563", "revid": "122055527", "url": "https://it.wikipedia.org/wiki?curid=582563", "title": "Castanetum", "text": "Il Castanetum \u00e8, nella classificazione di Mayr-Pavari, la zona fitoclimatica che si estende fra il \"Lauretum\" e il \"Fagetum\".\nIn Italia occupa oltre un terzo del territorio, interessando gran parte della fascia submontana nell'Italia peninsulare e insulare e quella di pianura e di collina nell'Italia settentrionale.\nQuesta zona si suddivide in due sottozone secondo il regime termico e in due tipi secondo il regime pluviometrico come riassunto nella seguente tabella.\nNella sottozona calda il \"Castanetum\" mantiene analogie con il \"Lauretum\" freddo, dal quale differisce in sostanza per gli inverni pi\u00f9 freddi. Alla stessa latitudine, infatti, le due zone possono in parte sovrapporsi secondo le particolari condizioni microclimatiche. Nella sottozona fredda, invece, il \"Castanetum\" mostra un carattere di continentalit\u00e0 vera e propria, con la scomparsa definitiva delle specie termofile.\nIn rapporto all'altitudine l'areale cambia secondo la latitudine, come \u00e8 riassunto nella tabella seguente:\nIl \"Castanetum\" della sottozona calda, generalmente del 2\u00ba tipo, si estende alle altezze minori, \u00e8 pi\u00f9 frequente nell'Italia meridionale e centrale in termini di superficie. Il \"Castanetum\" della sottozona fredda si estende invece alle altezze maggiori. \u00c8 sporadico e limitato a poche stazioni nell'Italia insulare, mentre la sua frequenza aumenta, procedendo verso nord, nell'Appennino fino ad arrivare al nord Italia, dove rappresenta la vegetazione tipica delle aree collinari e della fascia submontana sulle Alpi.\nIn generale si tratta di un \"Castanetum\" del 2\u00ba tipo, con estati siccitose pi\u00f9 brevi passando dall'Italia meridionale a quella settentrionale.\nLa vegetazione di questa zona climatica si presenta alquanto eterogenea dal punto di vista paesaggistico. Nella sottozona calda \u00e8 prettamente mediterranea e s'identifica nella foresta mediterranea sempreverde o, nelle aree pi\u00f9 fresche e umide, nella foresta mediterranea decidua, la prima con associazioni in cui prevalgono le sclerofille, la seconda con associazioni in cui \u00e8 pi\u00f9 marcata la presenza delle caducifoglie. Nella sottozona fredda la vegetazione ha marcati caratteri di continentalit\u00e0 ed \u00e8 composta da specie mesofile e a foglia caduca.\nSpecie rappresentative:\nIn sostanza le due sottozone hanno gli stessi tipi forestali, tuttavia va sottolineato che passando dal \"Castanetum\" caldo al \"Castanetum\" freddo nell'ambito dello stesso genere si verifica un avvicendamento fra specie termofile e specie mesofile pi\u00f9 resistenti al freddo, come si pu\u00f2 osservare dai seguenti esempi:"}
{"id": "582567", "revid": "1728", "url": "https://it.wikipedia.org/wiki?curid=582567", "title": "Aureli", "text": ""}
{"id": "582569", "revid": "287204", "url": "https://it.wikipedia.org/wiki?curid=582569", "title": "Cantone di Mont\u00e9limar-2", "text": "Il Cantone di Mont\u00e9limar-2 \u00e8 un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 4 comuni, oltre a parte del territorio comunale di Mont\u00e9limar.\nComposizione.\nPrima della riforma del 2014 comprendeva parte della citt\u00e0 di Mont\u00e9limar e i comuni di:\nDal 2015, oltre a parte della citt\u00e0 di Mont\u00e9limar, i comuni appartenenti al cantone sono i seguenti 4:"}
{"id": "582571", "revid": "110157", "url": "https://it.wikipedia.org/wiki?curid=582571", "title": "Cantone di Portes-l\u00e8s-Valence", "text": "Il Cantone di Portes-l\u00e8s-Valence era un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "582576", "revid": "125474237", "url": "https://it.wikipedia.org/wiki?curid=582576", "title": "Platinette", "text": "Attivo come giornalista, autore televisivo e conduttore radiofonico fin dagli anni settanta, ha raggiunto la notoriet\u00e0 presso il pubblico alla fine degli anni novanta quando, scoperto da Maurizio Costanzo, ha preso parte a numerose puntate del \"Maurizio Costanzo Show\", dove si \u00e8 distinto sia perch\u00e9 si presentava al pubblico televisivo sempre in veste di drag queen, con abiti stravaganti e parrucche color platino, sia per l'umorismo tagliente e la sfrontatezza con la quale si esprimeva durante la trasmissione.\nNegli anni duemila, oltre a proseguire la sua carriera radiofonica conducendo il contenitore mattutino di Radio Deejay, \"Platinissima\", ha anche partecipato a numerosi programmi televisivi sia in qualit\u00e0 di conduttore, come nel caso di \"Bisturi! Nessuno \u00e8 perfetto\", che come ospite ricorrente, giudice o opinionista (\"Amici di Maria De Filippi\", \"Buona Domenica\", \"Domenica Cinque\").\nNel corso della carriera ha anche pubblicato alcuni libri e inciso due dischi, arrivando a calcare il palco del Festival di Sanremo per due volte, nel 2012 (come ospite dei Matia Bazar) e nel 2015 (in qualit\u00e0 di concorrente in coppia con Grazia Di Michele) con il brano \"Io sono una finestra\".\nBiografia.\nEsordi.\nNato da una famiglia contadina trasferitasi a Parma, si diploma all'Istituto Magistrale discutendo per il diploma una tesina su \"Gli indifferenti\" di Alberto Moravia e una canzone di Roberto Vecchioni.\nCome primo mestiere fa il garzone di fruttivendolo, poi trova occupazione come giornalista per la carta stampata e la radio. Negli anni settanta fa parte del collettivo canoro \"en travesti\" delle Pumitrozzole, che si esibisce in eventi, discoteche e feste danzanti. Nel 1986 \u00e8 presente, sempre con le Pumitrozzole, nei cori dell'album della cantautrice italiana e amica Giuni Russo, \"Giuni\". Arrivato a Milano, diventa autore televisivo e lavora in due edizioni del \"Festivalbar\" e a \"Rock Caf\u00e8\", in onda su Rai 2, condotto da Benedetta Mazzini.\nAnni novanta.\nNel 1997 conduce lo speciale per il Festival di Sanremo di Rai 2 \"Sanremo in aria\", insieme a La Pina, Matteo Bordone e Marisa Passera.\nIn attivit\u00e0 come conduttore radiofonico fin dagli anni settanta su alcune emittenti regionali, e dopo un breve periodo sul network radiofonico Station One, dal gennaio 1999 conduce una trasmissione intitolata \"Platinews\", in onda su Radio Deejay dalle ore 6 alle ore 8 del mattino.\nNotato da Maurizio Costanzo, il successo televisivo arriva con la partecipazione al \"Maurizio Costanzo Show\", dove si distingue sia perch\u00e9 sempre rigorosamente nelle vesti di drag queen, sia per la schiettezza con la quale si esprime all'interno della trasmissione. Sempre nel 1999 pubblica per la P-Nuts di Giorgio Bozzo \"Da viva - Volume I\", album composto da 18 \"cover\" di canzoni pop italiane dei trent'anni precedenti. L'album vede le collaborazioni di altri artisti quali La Pina, Ambra Angiolini e Wilma Goich. Il primo singolo estratto dall'album \u00e8 \"Una per tutti\", versione \"transgender\" di \"Uno per tutte\" di Tony Renis.\nAnni duemila.\nDal 2000, \"Casa Platinette\" cambia titolo in \"Platinissima\", trasmissione che va in onda senza interruzione fino al 2012. Nel 2001, sul nascente canale televisivo LA7 conduce il programma satirico \"Fascia protetta\" con la collaborazione di Roberta Lanfranchi e l'autore televisivo Paolo Mosca. Dello stesso anno \u00e8 la conduzione di un talk show dedicato al \"Grande Fratello\" in onda su Stream TV, burrascosamente interrotto (e poi riproposto sul digitale terrestre Mediaset) a causa di una polemica tra il conduttore e l'allora Ministro delle Comunicazioni Maurizio Gasparri.\nNel maggio 2002 pubblica libro umoristico \"Finocchie\", che sviluppa fra il serio e il faceto il tema dell'omosessualit\u00e0. Il suo secondo libro autobiografico porta il titolo \"Tutto di me\", e viene pubblicato da Sonzogno nel 2005. A febbraio 2003 insieme a Benedetta Mazzini interpreta in teatro la commedia umoristica \"Bigodini\", scritta da Matteo B. Bianchi. Nello stesso periodo collabora con \"Buona Domenica\", trasmissione cui prender\u00e0 parte anche negli anni successivi. Il 2004 si apre con la conduzione di \"Bisturi! Nessuno \u00e8 perfetto\", trasmessa in prima serata su Italia 1 e che conduce insieme a Irene Pivetti.\nNel 2005 incide una cover del brano \"L'elefante gay\" di Gianni Greco, originalmente cantanta da Erika Mannelli nel 1984 all'Ambrogino di Milano, concorso canoro per bambini. La versione di Platinette del brano musicale viene pubblicata il 21 luglio dello stesso anno nella compilation \"Pride Compilation\" della Deltadischi. Dal 2006 partecipa come membro della giuria al programma serale \"Amici di Maria De Filippi\", esperienza durata per diverse stagioni. Nel 2009 \u00e8 ospite d'onore al Premio Donida, dedicato al maestro Carlo Donida, e nello stesso anno \u00e8 nel cast fisso del programma domenicale di Canale 5 \"Domenica Cinque\", condotto da Barbara D'Urso, dove guida la parte musicale. Questo impegno termina nel 2010, quando entra a far parte del cast fisso della seconda edizione del reality \"La pupa e il secchione\" nel ruolo di giurata, ruolo che aveva ricoperto anche nel 2006 durante la prima edizione.\nAnni duemiladieci.\nNell'autunno 2011, il talk radiofonico \"Platinissima\" sbarca anche in televisione, andando in onda in contemporanea su Radio Deejay e su Deejay TV, con il titolo \"Platinissima presenta Good Evening\". \u00c8 l'ultima stagione del programma che, dopo 12 anni di trasmissione radiofonica, non trova la riconferma nei palinsesti di Radio Deejay per la stagione successiva. Il 17 febbraio 2012 duetta con Silvia Mezzanotte dei Matia Bazar al Festival di Sanremo 2012 nella canzone \"Sei tu\".\nDal 31 marzo 2012 partecipa come membro della giuria tecnica, e quindi non pi\u00f9 come opinionista, in \"Amici di Maria De Filippi\". Il 24 agosto 2012 annuncia l'abbandono di Radio Deejay in favore di RMC 1 Radio Montecarlo Italia, dove per la stagione 2012/2013 torna a condurre un \"morning show\" (da qualche anno su Radio Deejay era in onda al preserale) intitolato \"Plati-News\". L'esperienza dura solo un anno: nel 2013 torna a Radio Deejay per altre due stagioni, conducendo \"PlatiNight\", trasmissione della domenica sera.\nDall'autunno 2015 \u00e8 tra i conduttori di RTL 102.5, dove si presenta come Mauro Coruzzi, e non con il personaggio di Platinette.\nIl 23 ottobre 2012 esce il suo secondo album \"Perle coltivate\", contenente dodici cover di brani pop, con cui omaggia alcune grandi artiste italiane, e il brano inedito \"Pazza\" in duetto con Gennaro Cosmo Parlato. Tra le canzoni presenti nell'album vi \u00e8 il contributo dell'amica Giuni Russo, alla quale viene dedicato l'intero lavoro discografico e con cui duetta \"virtualmente\" in una nuova versione dance di \"Aprite le finestre\". Altri duetti presenti nel disco sono con Grazia Di Michele, Aida Cooper, Caterina Caselli, Orietta Berti, Virginiana Miller, Marcella Bella, Iva Zanicchi, Betty Curtis, Ornella Vanoni e Mina. . Il 14 dicembre 2014 viene annunciata la sua partecipazione al Festival di Sanremo 2015 assieme a Grazia Di Michele con il brano \"Io sono una finestra\", che si piazzer\u00e0 infine al 16\u00ba posto.\nDal 20 febbraio 2016 prende parte come concorrente all'undicesima edizione del talent show di Rai 1 condotto da Milly Carlucci \"Ballando con le stelle\", in coppia con Raimondo Todaro. A causa della sua corporatura decisamente in sovrappeso, nello stesso periodo si sottopone a un intervento di palloncino intragastrico per perdere peso.\nDal 24 febbraio 2017 conduce su La5 il \"cooking show\" \"La mia grossa grassa cucina\". Dal 2018 \u00e8 nel cast del programma di Rai 1, \"ItaliaS\u00ec!,\" ma per motivi di salute deve disdire il contratto.\nNel 2019 interpreta il brano \"Imbarazzismo\" in duetto con Roberta Marten, che scala le classifiche della messa in onda radiofonica . La musica viene composta da Raffaele Viscuso, il testo \u00e8 scritto da Roberta Marten e Raffaele Viscuso.\nNel settembre 2019 viene annunciata la sua mancata partecipazione alla nuova edizione del programma \"ItaliaS\u00ec!\" per motivi di salute. La prima puntata del programma ha come ospite a sorpresa lo stesso Mauro, che racconta di soffrire patologicamente da diversi anni di alimentazione compulsiva, cosa che, nell'ultimo periodo, gli ha causato problemi di salute. Sempre nella stessa occasione, dichiara di aver iniziato un regime di alimentazione controllata e che non pu\u00f2 pi\u00f9 accettare lavori di lunga durata fino alla guarigione.\nAnni duemilaventi.\nNel 2021, partecipa come concorrente alla seconda edizione de \"Il cantante mascherato\", dove viene eliminato nella terza puntata sotto la maschera della Tigre Azzurra.\nControversie.\nNel corso degli anni hanno fatto molto discutere le sue prese di posizione su varie questioni legate al mondo LGBT in Italia, ed in particolare la sua opposizione al matrimonio tra persone dello stesso sesso, all'adozione da parte di coppie dello stesso sesso, alla maternit\u00e0 surrogata e ai pride. Ha inoltre criticato l'istituzione delle unioni civili in Italia e il Ddl Zan."}
{"id": "582579", "revid": "1106276", "url": "https://it.wikipedia.org/wiki?curid=582579", "title": "Gianni Berengo Gardin", "text": "Biografia.\nNato a Santa Margherita Ligure nel 1930, da Alberto, veneziano, e da Carmen, svizzera che nella cittadina ligure dirigeva l\u2019Hotel Imperiale. Cresce e studia a Venezia, la sua vera citt\u00e0 d'origine. Si dedica alla fotografia dagli inizi degli anni Cinquanta accumulando un archivio fotografico considerevole che documenta l'evoluzione del paesaggio e della societ\u00e0 italiana dal dopoguerra a oggi. Fin dall'inizio focalizza la sua attenzione su una variet\u00e0 di tematiche che vanno dal sociale, alla vita quotidiana, al mondo del lavoro fino all'architettura e al paesaggio. Viene considerato un fotografo eclettico, apprezzato a livello internazionale, e che \u00e8 stato spesso accostato a Henri Cartier-Bresson per il lirismo della sua fotografia.\nFotografia.\nLa sua formazione fotografica ha avuto una svolta proprio grazie alla Magnum (anche se indirettamente), di cui Cartier Bresson \u00e8 stato fondatore: all'inizio degli anni sessanta del Novecento un suo parente americano lo mise in contatto con Cornell Capa, che gli fece avere alcuni libri di fotografia. Avendo gi\u00e0 due figli e un lavoro sicuro, chiese all'amico Romeo Martinez, direttore della prestigiosa rivista \"Camera\", che spesso veniva a Venezia, cosa ne pensasse di diventare fotografo professionista. Decise di seguire le orme dei grandi fotografi di Life e Magnum, raccontando la societ\u00e0 con gli occhi di un artigiano votato all'impegno sociale. Pochi anni dopo incontr\u00f2 un editore che lo fece entrare nel mondo del foto-giornalismo. Da l\u00ec ebbe inizio una carriera da fotografo professionista che lo ha portato a realizzare oltre 200 mostre in tutto il mondo e altrettante pubblicazioni.\nNel 1954 pubblic\u00f2 le sue prime foto ne \"Il Mondo\" di Mario Pannunzio. Inizi\u00f2 la carriera di fotoreporter nel 1962. Negli anni a venire collabor\u00f2 con le maggiori testate nazionali e internazionali, come \"Domus\", \"Epoca\", \"Le Figaro\", \"L'Espresso\", \"Time\", \"Stern\".\nIl suo modo caratteristico di fotografare e il suo occhio attento al mondo e alle sue diverse realt\u00e0 gli hanno permesso di spaziare dal reportage umanista all'architettura e al paesaggio, dall'indagine sociale alla foto industriale. Scrive di lui lo storico della fotografia Italo Zannier: \"Con la sua capacit\u00e0 di visualizzazione, spesso virtuosistica e sempre aggiornata nei confronti dell'evoluzione della cultura fotografica mondiale, Berengo Gardin \u00e8, a mio avviso, il fotografo italiano pi\u00f9 ragguardevole del dopoguerra... quello che meglio ha saputo mediare proficuamente le varie tendenze, con un acume visivo che non si \u00e8 lasciato condizionare troppo dal gusto del momento, slittando subito oltre la moda, per cercare garanzie soprattutto nella chiarezza dello sguardo\". La sua amicizia con l'architetto Carlo Scarpa gli ha permesso di documentare alcune opere di quest'ultimo, come la tomba Brion vicino a Treviso, e dal 1979 al 2012 ha documentato per Renzo Piano le fasi di realizzazione dei suoi progetti architettonici.\nHa esposto le sue foto in centinaia di mostre in diverse parti del mondo: al Museum of Modern Art di New York, alla \"George Eastman House\" di Rochester, alla Biblioteca Nazionale di Parigi, agli Incontri Internazionali di Arles, al \"Mois de la Photo\" di Parigi, nelle gallerie delle librerie FNAC.\nL'8 settembre 1981 il cugino Piero si trovava a Ulassai per documentare l'operazione Legarsi alla montagna di Maria Lai, un'operazione che lo segner\u00e0 negli anni a seguire. Infatti alcune sue fotografie di quell'evento sono parte integrante della collezione del Museo Stazione dell'arte di Ulassai.\nLavora in Italia e all'estero, trascorrendo lunghi periodi a Roma, Parigi e in Svizzera.\nNel 2005 la Federazione Italiana Associazioni Fotografiche gli ha dedicato una monografia della collana \"Grandi Autori\". Nel novembre 2007 la FIAF ha editato la monografia \"L'Abruzzo dei fotografi\", che ospita (anche in copertina) dieci sue immagini dell'Aquila con un'intervista. Nel dicembre 2007, in occasione del \u00abLucca Digital Photo Festival\u00bb, ha esposto nella citt\u00e0 toscana il suo ultimo lavoro: \"Aiutiamo la Casa del Sole\".\nDi notevole spessore i suoi scatti nello studio bolognese di via Fondazza del pittore e incisore Giorgio Morandi (1890-1964), ripubblicati in una raccolta uscita nel gennaio 2009 a cura della casa editrice Charta. Sempre nel 2009 ha pubblicato con Allemandi &amp; C. \"Reportrait. Incursioni di un reporter nel mondo della cultura\" (con Flavio Arensi), in cui ha presentato oltre duecento ritratti inediti di artisti, intellettuali, scrittori, architetti. Nel maggio 2009 la mostra omonima \u00e8 stata ospitata a Orta San Giulio (Novara). Sempre Allemandi ha pubblicato un libro dedicato dal fotografo al lavoro di Mimmo Paladino.\nNel 2013 ha iniziato una collaborazione con It@rt, prestando le sue fotografie alla creazione di t-shirt in edizione limitata e certificate dall'artista stesso.\nVive tra Milano e Camogli, ed \u00e8 membro dell'agenzia fotografica Contrasto dal 1990 e del circolo \"La gondola\" di Venezia.\nAttivit\u00e0 espositiva.\nHa tenuto oltre 300 mostre personali in Italia e all\u2019estero. Nel 1991 una sua importante retrospettiva \u00e8 stata ospitata dal Museo dell'Elys\u00e9e a Losanna e nel 1994 le sue foto sono state incluse nella mostra dedicata all'Arte Italiana al Guggenheim Museum di New York.\nNel febbraio 2005 la Fondazione Forma per la Fotografia ha presentato una sua grande mostra retrospettiva alla \"Maison Europ\u00e9enne de la photographie\" di Parigi e nel luglio dello stesso anno ha iniziato la sua attivit\u00e0 espositiva con una sua personale a Milano.\nNell'autunno del 2008 \u00e8 stata allestita una personale a Palazzo Pichi Sforza di Sansepolcro (AR).\nIl 17 agosto 2009 \u00e8 stata inaugurata a Porretta Terme la mostra fotografica \u201cLa Porrettana in cinque amici\u201d. Le immagini ritraggono la prima strada ferrata che attravers\u00f2 l'Appennino collegando Bologna con Pistoia com'\u00e8 oggi, soffermandosi lungamente sui luoghi che la ferrovia Porrettana attraversa e sulle persone che vivono nei territori attraversati. Dal lavoro \u00e8 stato tratto anche un catalogo a tiratura limitata.\nLa retrospettiva \"Storie di un fotografo\u201d tra 2013 e 2014 ha toccato le citt\u00e0 di Venezia, Milano, Verona e Genova. Nel 2014 e nel 2015, con il Fondo Ambientale Italiano, ha esposto a Milano (Villa Necchi) e a Venezia (Negozio Olivetti) il suo reportage di denuncia sul passaggio delle grandi navi a Venezia.\nNel 2016 la mostra \u201cVera fotografia. Reportage, immagini, incontri\u201d, al PalaExpo di Roma, ne ha ripercorso la lunga carriera attraverso i principali reportage e oltre 250 fotografie.\nNel 2017 a Pistoia per il festival Dialoghi sull'uomo \u00e8 stata inaugurata la mostra fotografica \"In festa. Viaggio nella cultura popolare italiana\". L\u2019esposizione riunisce per la prima volta 60 fotografie in bianco e nero realizzate tra il 1957 e il 2009, molte delle quali inedite, dedicate alla cultura popolare italiana. Una mostra che diviene il racconto di un\u2019Italia \u201cin festa\u201d, dove ognuno celebra la propria cultura e la propria storia con riti vecchi e nuovi: un affascinante mondo popolato di bambini, di zingari, di anziane o giovani signore vestite per la festa e di danzatori di ogni et\u00e0.\nPremi e riconoscimenti.\nAd Arles, sede degli Incontri Internazionali di Fotografia, ha ricevuto l'Oskar Barnack - Camera Group Award.\nHa vinto nel 1994 l'Oscar Barnack Award per il \"reportage\" sulle comunit\u00e0 di zingari in Italia, uscito in un volume dal titolo \"Disperata Allegria - vivere da Zingari a Firenze\".\nIl 18 ottobre 2008 a New York gli \u00e8 stato assegnato il Lucie Award alla carriera, quale riconoscimento per i suoi meriti fotografici.\nA maggio 2009 all'Universit\u00e0 Statale di Milano gli \u00e8 stata conferita la laurea honoris causa in Storia e critica dell'arte.\nPubblicazioni.\nGianni Berengo Gardin ha pubblicato oltre 250 libri fotografici: tra gli altri, \"Venise des Saisons\", \"Morire di classe\" (con Carla Cerati), \"L'occhio come mestiere\", \"Toscana\", \"Francia\", \"Gran Bretagna\", \"Roma\", \"Dentro le case\" (con Luciano D'Alessandro), \"Dentro il lavoro\" (con Luciano D'Alessandro), \"Scanno\", \"Il Mondo\", \"Un paese vent'anni dopo\" (con Cesare Zavattini), \"In treno attraverso l'Italia\" (con Ferdinando Scianna e Roberto Koch), fino al grande libro antologico \"Gianni Berengo Gardin Fotografo\" (1990).\nL'editore Contrasto nel 2005 ha pubblicato la grande monografofia \"Gianni Berengo Gardin\".\nNel 2006 Per la Imago Multimedia di Nuoro ha pubblicato il volume \"Reportage in Sardegna\" 1969-2006.\nNel 2013 \u00e8 uscito \"Il Racconto del riso\", reportage fotografico sulla Tenuta Colombara\",\" che ha vinto il Premio Marco Bastianelli 2014 e le cui foto sono state esposte a Expo 2015.\nNel 2016 pubblica il libro \"Il gioco delle perle di Venezia\" assieme a Marco D'Anna e Hugo Pratt edito da Rizzoli Lizard.\nNel 2017 esce \"In festa. Viaggio nella cultura popolare\".\nNel 2017 viene pubblicato dalla Imago Multimedia di Nuoro il volume \"ARCHITETTURE DI PIETRA\" Fotografie della Sardegna Nuragica\"."}
{"id": "582583", "revid": "93556", "url": "https://it.wikipedia.org/wiki?curid=582583", "title": "Groschen", "text": "Groschen \u00e8 il nome generico dato nei paesi di lingua tedesca al grosso. Negli antichi documenti \u00e8 abbreviato \"gl\".\nI primi grossi furono coniati in Italia prima del 1200 in citt\u00e0 come Firenze, Genova, Milano (ca. 1195), Venezia (1202). \nIn Francia i primi grossi furono coniati nel 1266 come Gros tournois.\nNel mondo tedesco i primi furono il Grosso tirolino, coniato a Merano nel 1271 dal conte Mainardo II, il Prager Groschen (ca. 1300) e il Grosz di Cracovia (\"Grosz krakowski\") del 1367.\nI \"Groschen\" erano monete di peso nettamente maggiore rispetto alle precedenti e di argento di ottima qualit\u00e0. Il valore poteva andare da 2 denari (Pfennig) fino a un soldo (Schilling) da 12 Pfennig.\nNel 1328 l'imperatore Luigi IV di Baviera autorizz\u00f2 il conte di Berg Adolfo VI a coniare dei grossi tornesi a Wipperf\u00fcrth. Questi furono i primi Groschen a essere coniati nel territorio dell'attuale Repubblica federale tedesca.\nSempre a imitazione del \"gros tournois\" furono coniati verso il 1300 il Prager Groschen e nel 1338 il Mei\u00dfner Groschen. \nEntrambe le monete ebbero una notevole importanza e influenzarono molto le coniazioni tedesche. Il Groschen da 12 Pfennig era ancora pi\u00f9 grande.\nAltre monete.\nIl Groschen (o Grosz) polacco da 6 Pfennig valeva solo la met\u00e0 del Groschen.\nIn Slesia veniva coniato un \"Gr\u00f6sch(e)l\" o \"Gresch(e)l\" da 3 - 2\u00bd Pfennig. Con lo stesso nome (\"Gr\u00f6sch(e)l\"), che \u00e8 il diminutivo di Groschen, venivano denominati nella Germania meridionale monete come il mezzo Batzen.\nUn \"Grosch\" (pl. Groschi) era coniato in Moldavia nella seconda met\u00e0 del XIV secolo.\nIl \"Turnosgroschen\" (o semplicemente Turnose) era una moneta uguale al \"gros tournois\".\nMonetazione moderna.\nNel XIX secolo la Prussia coni\u00f2 un Silbergroschen da 12 Pfenning. Monete con lo stesso nome erano state emesse a Mei\u00df ed in altre localit\u00e0. \nLa Sassonia emise un \"Neugroschen\" dal 1840 al 1873 che era invece diviso in 10 Neu-Pfennig.\nMonetazione contemporanea.\nIn Germania dopo l'introduzione del marco da 100 Pfennig (1871) il Groschen come denominazione ufficiale spar\u00ec. Localmente era diffusa l'abitudine di chiamare Groschen la moneta da 10 Pfenning, abitudine rimasta fino all'introduzione dell'euro.\nTra il 1924 ed il 1938 e dal 1945 fino al 2001 il Groschen era la 1/100 parte dello scellino austriaco. \nTra il 1815 ed il 1860, tra il 1924 ed il 1939 e di nuovo dal 1950 in Polonia un \"grosz\" \u00e8 la 1/100 parte dello Z\u0142oty polacco.\nIl Groschen d\u00e0 il nome alla famosa opera di Bertolt Brecht, die Dreigroschenoper.\nTutt'oggi la moneta da 10 euro-cent in Germania ed Austria \u00e8 chiamata \"Groschen\".\nIn Russia la parola \"\u0433\u0440\u043e\u0448\" (gro\u0161) \u00e8 sinonimo di moneta frazionaria. Era una moneta di rame dal valore di due copechi in uso dal XVIII secolo alla met\u00e0 del XIX.\nIn Turchia un Kuru\u015f \u00e8 la 1/100 parte della Lira turca"}
{"id": "582585", "revid": "2519", "url": "https://it.wikipedia.org/wiki?curid=582585", "title": "Jessica Rizzo", "text": "Biografia.\nEsordisce come cantante accompagnata dal chitarrista Marco Toto. Il loro sodalizio professionale ben presto sfocia in un affiatamento anche sentimentale: i due si sposano il 10 giugno 1989. In quell'anno alla coppia viene proposto di partecipare ad un film pornografico, che in breve tempo li porta alla popolarit\u00e0. Nella nativa Fabriano, infatti, alcuni spettatori di una sala a luci rosse riconoscono i due e la notizia si diffonde rapidamente, causando un notevole successo locale di botteghino. Il caso venne immediatamente notato dai media al punto che i due coniugi sono protagonisti di un servizio televisivo della Rai.\nDopo la partecipazione a diverse pellicole hard di registi e produttori della scena internazionale, la coppia inizia a produrre video in proprio: filmati con attori non professionisti, spesso contattati grazie a inserzioni presso la loro neonata casa di produzione \"Jessica Rizzo Communications\". Dal carattere popolare della produzione, scaturisce la fortuna della coppia che si conquista una parte nel mercato dell'hardcore.\nNel 1992 Jessica vince un premio come miglior attrice protagonista di film hard con , autore tra l'altro del \"cult movie\" \"Gola profonda\". Nel 2003 interpreta il ruolo di Cesonia nel dramma \"Caligola\" di Albert Camus, nella versione per la regia di Arnolfo Petri."}
{"id": "582586", "revid": "33689", "url": "https://it.wikipedia.org/wiki?curid=582586", "title": "Hadoken", "text": "L' \u00e8 una tecnica di combattimento immaginaria utilizzata nella celebre serie di videogiochi \"Street Fighter\".\nDescrizione.\nL\"Hadoken\" \u00e8 un attacco energetico a distanza in cui il personaggio emette una sfera luminosa dalle mani, che avanza pi\u00f9 o meno velocemente di fronte a lui, in grado di colpire l'avversario; per certi aspetti pu\u00f2 ricordare l'onda \"Kamehameha\" dei manga e anime \"Dragon Ball\", anche se la \"Kamehameha\" assomiglia pi\u00f9 ad un raggio mentre l\"Hadoken\" \u00e8 pi\u00f9 vicino ad una sfera.\nNei vari episodi della serie ne sono state realizzate diverse varianti: il colore classico dell\"Hadoken\" \u00e8 azzurro-celeste ma cambia a seconda dei giochi, del personaggio (ad esempio in alcuni giochi quello di Ken \u00e8 verde) e della variante utilizzata. Nei cartoni appare simile ad una sfera molto chiara, quasi bianca.\nNel gioco originale questa tecnica veniva usata solo da Ryu e Ken, entrambi discepoli di Gouken, apparso per la prima volta in \"Street Fighter 4\"; in seguito vennero inseriti altri personaggi in grado di usarla fra i quali Akuma (Gouki nella versione originale) e Dan Hibiki, personaggio demenziale introdotto come parodia della famiglia Sakazaki dei videogiochi \"SNK\", concorrente della Capcom. Per l'esattezza quello di Dan \u00e8 un colpo chiamato \"Gadoken\" (o \"Gadouken\"), eseguito con una sola mano e che percorre una distanza ridicola prima di svanire nel nulla.\nNelle ultime edizioni sono in grado di eseguire la tecnica anche Sakura, Allen e Kairi: la prima pu\u00f2 caricarla per un certo lasso di tempo, incrementando cos\u00ec i danni ma gravando sul raggio d'azione, mentre gli altri due si limitano alla versione standard rinominata perch\u00e9 le loro tecniche si differenzino in una qualche maniera (\"Soul Force\", \"Forza dell'anima\", per Allen e \"Jinki-Hatsudo\", \"Colpo dello spirito divino\", per Kairi). Oltre a questi personaggi, anche Chun Li \u00e8 in grado di lanciare una sfera chiamata \"Kiko-ken\".\nEsecuzione.\nNella serie televisiva animata \"Street Fighter II V\", Ryu viene mostrato usare l\"Hadoken\" dopo una lunga operazione di \"caricamento\": il ragazzo si concentra ruotando le braccia e nell'aria compaiono delle piccolissime sfere luminose a formare un cerchio, poi porta le mani sul fianco dove l'energia si aggrega e prende la forma di una sfera pi\u00f9 grande; infine la rilascia portando le braccia davanti a s\u00e9, emettendo un raggio luminoso."}
{"id": "582587", "revid": "287204", "url": "https://it.wikipedia.org/wiki?curid=582587", "title": "Alfa Romeo Disco Volante", "text": "LAlfa Romeo 1900 C52, pi\u00f9 conosciuta come \"Disco Volante\", \u00e8 una serie di concept car prodotta dall'Alfa Romeo dal 1952 al 1953.\nIl contesto.\nPer l'Alfa Romeo l'immediato dopoguerra e l'inizio degli anni cinquanta furono un periodo proficuo nelle gare, costellato da molte vittorie, coronate dalle vittorie dei primi due campionati del mondo di Formula 1 grazie rispettivamente a Nino Farina (1950) e Juan Manuel Fangio (1951).\nTuttavia nel 1950 la dirigenza dell'Alfa Romeo decise di ritirarsi ufficialmente dalle competizioni per concentrarsi sullo sviluppo della 1900. La nuova vettura, una berlina sportiva di medie dimensioni, venne realizzata in grande serie grazie all'introduzione della catena di montaggio; una rivoluzione in un'azienda la cui fama travalicava i confini nazionali grazie alla produzione di modelli eleganti e potenti realizzati artigianalmente.\nA questo punto l'Alfa Romeo decise di progettare delle versioni sportive della 1900. Prima venne lanciata la Sprint, una versione dell'autotelaio di serie con passo accorciato e motore potenziato, poi questo stesso motore venne montato sulla scocca della berlina dando origine alla 1900 TI (Turismo Internazionale); entrambi i modelli ebbero largo successo nelle gare di Turismo. L'ufficio tecnico tuttavia non era ancora soddisfatto dei risultati e, desideroso di rientrare ufficialmente in pista tra le vetture sport, realizz\u00f2 la 1900 C52 (Competizione per la stagione 1952).\nA quest'ultima venne associato quasi subito il soprannome Disco Volante per la forma particolare della carrozzeria creata dagli artigiani della Touring. All'epoca, infatti, erano entrati nell'immaginario collettivo gli UFO e i loro \"dischi volanti\" soprattutto grazie ai molti film di fantascienza usciti nelle sale cinematografiche come \"Ultimatum alla Terra\" e \"Gli invasori spaziali\".\nStoria del modello.\nLa 1900 C52 Disco Volante venne progettata da Gioachino Colombo e Carlo Chiti, sotto la supervisione di Orazio Satta Puliga e con la collaborazione della carrozzeria Touring, partendo dallo schema meccanico della 1900C Sprint, di cui per\u00f2 conserva ben poco.\nLa Disco Volante eredita dalla 1900C Sprint l'impostazione generale, con motore anteriore longitudinale e trazione posteriore, e il propulsore, un quattro cilindri in linea 1997 cm\u00b3 di cilindrata, ma con basamento in lega leggera e potenziato fino a 158 CV grazie all'adozione di due carburatori doppio corpo, accoppiato ad un cambio manuale a quattro marce. Il telaio scatolato della 1900 venne invece sostituito da uno tubolare progettato ex-novo insieme alla carrozzeria, disegnata e costruita dalla Touring con il sistema brevettato \"Superleggera\", per cui dei leggeri pannelli di alluminio vengono fissati ad un traliccio di tubi di acciaio.\nLa carrozzeria ha un'originale linea biconvessa particolarmente aerodinamica, frutto di prove nella galleria del vento, che permetteva all'auto di raggiungere una velocit\u00e0 massima di 220 km/h. La Disco Volante possedeva infatti un bassissimo coefficiente di resistenza aerodinamica; secondo alcune fonti esso aveva infatti un valore di 0,25. Vista la peculiarit\u00e0 della linea del corpo vettura, l'Alfa Romeo decise di depositarne il brevetto come \"Modello ornamentale\".\nDopo la prima Disco Volante spider venne realizzata anche la corrispettiva versione coup\u00e9, sostanzialmente identica alla prima spider con l'aggiunta di un rastremato tettuccio a coprire i due occupanti. I due prototipi vennero testati in vista di un possibile impiego agonistico ed evidenziarono un'ottima velocit\u00e0 di punta, circa 220 Km/h, ma scarsa maneggevolezza, dovuta principalmente alla larghezza del corpo vettura. Allora venne realizzata una terza spider, battezzata \"fianchi stretti\", perch\u00e9 pi\u00f9 stretta rispetto agli altri due esemplari essendo priva dei caratteristici parafanghi bombati, che avr\u00e0 una breve carriera agonistica in mani private.Infine vennero costruite altre due spider, con carrozzerie simili a quella della prima auto, ma dotate del motore sei cilindri in linea 3 litri progettato da Giuseppe Busso per il prototipo 6C 3000, potenziato per sviluppare 230 CV. Il peso, pur aumentato da 735 a 760 kg, \u00e8 ancora particolarmente esiguo e permetteva a quella che \u00e8 nota come \"6C 3000 Disco Volante\" (6 Cilindri 3000 cm3) di raggiungere i 240 km/h.\nNel biennio 1952-53 le vetture vennero testate a lungo, in particolare da Consalvo Sanesi, sulla pista dell'Autodromo di Monza evidenziando tuttavia scarsa stabilit\u00e0 alle alte velocit\u00e0 a causa della forma rastremata della coda, perci\u00f2 ogni successiva velleit\u00e0 agonistica venne abbandonata a favore della nuova 6C 3000 CM.\nGrazie alla sua linea straordinaria la 1900 C52 divenne famosa in breve tempo, soprattutto negli USA, tanto che all'Alfa Romeo arrivarono numerose prenotazioni raccolte soprattutto dall'importatore americano Max Hoffman; tuttavia, nonostante le sue pressioni e quelle di personaggi famosi come l'attore Tyrone Power, l'azienda decise di far rimanere il modello una vettura sperimentale. Un singolare appassionato della Disco Volante vi \u00e8 l'astronauta americano Charles Conrad, uno dei pochi uomini ad aver guidato un veicolo spaziale, che si fece fotografare accanto ad una di esse durante una visita al Museo Storico Alfa Romeo.\nUna scultura in bronzo ispirata alla Disco Volante \u00e8 stata presentata alla Fiera di Milano nell'estate del 2010 in occasione delle celebrazioni del centenario di fondazione dell'Alfa Romeo.\nLe eredi.\nNel 1953 l'Alfa Romeo mise a frutto le esperienze maturate con la 6C 3000 Disco Volante lanciando la successiva Alfa Romeo 6C 3000 Competizione Maggiorata nelle competizioni riservate alle vetture Sport come Mille Miglia e 24 Ore di Le Mans.\nNel 1954 l'Alfa Romeo realizz\u00f2 la 2000 Sportiva, che sarebbe dovuta essere la vettura dedicata ai clienti sportivi, in due versioni, coup\u00e9 e spider, entrambe con carrozzerie disegnate da Franco Scaglione e realizzate dalla Bertone sul telaio tubolare della 1900 C52 Disco Volante con passo accorciato a 2200 mm. Il progetto che prevede le sospensioni anteriori della 1900 berlina e quelle posteriori a ponte De Dion con parallelogramma di Watt, i freni a tamburo con i posteriori entrobordo e i cerchi a raggi Borrani da 16\" non venne poi portato avanti a causa dei costi elevati. Ne vennero prodotti quattro prototipi, due coup\u00e9 leggermente differenti tra loro, e due spider, simili alle Arnolt-Bristol.\nSe in pista la Disco Volante non ottenne successi di rilievo la sua linea divenne talmente famosa che William Lyons si ispir\u00f2 a queste vetture per disegnare prima la Jaguar D-Type da competizione e poi la sua corrispettiva stradale, la Jaguar E-Type, una delle pi\u00f9 belle vetture di tutti i tempi.\nNel 2013 la Carrozzeria Touring ha costruito una discendente diretta della 1900 C52 lanciando l\u2019Alfa Romeo 8C Competizione Disco Volante Touring, una supercar realizzata in piccola serie sulla meccanica della 8C Competizione.\nDestino delle vetture.\nLe Disco Volante realizzate dall'Alfa Romeo in collaborazione con la Carrozzeria Touring furono 5: 1 spider, 1 coup\u00e9, 1 spider \"fianchi stretti\" e 2 spider sei cilindri. Oggi si crea confusione perch\u00e9 si tende ad includere tra le Disco Volante anche le 6C 3000 CM, molto simili ma prodotte successivamente.\nI due prototipi originali, coup\u00e9 e spider, con propulsore quattro cilindri sono conservati nel museo storico Alfa Romeo di Arese e tuttora funzionanti e regolarmente impiegati nelle manifestazioni riservate alle auto storiche. La spider \"fianchi stretti\", l'unica ad aver partecipato in forma privata a delle competizioni all'epoca, \u00e8 parte della Collezione Schlumpf, ospitata nel \"Muse\u00e9 de l'automobile\" di Mulhouse. Delle ultime due spider con motore sei cilindri ne \u00e8 sopravvissuta una sola, oggi conservata ed esposta al Museo dell'automobile di Torino."}
{"id": "582588", "revid": "671029", "url": "https://it.wikipedia.org/wiki?curid=582588", "title": "Pfennig", "text": "Lo Pfennig (anche \"Pfenning\" o \"Pfennige\", abbreviazione \"Pf\") \u00e8 una vecchia moneta tedesca, esistita dal IX secolo fino all'introduzione dell'euro nel 2002. Talvolta, il termine continua a essere utilizzato in Germania al posto di \"eurocent(esimo)\", per identificare i centesimi di euro.\nNel Medioevo era una moneta di alto valore, ma nei secoli ha perso il suo valore ed \u00e8 diventata una moneta frazionaria (1/100) del marco nell'Impero tedesco, nella Germania federale e nella Repubblica democratica tedesca. Prima del 1948, quando la valuta tedesca era il RM (Reichsmark) esisteva un simbolo speciale per lo Pfennig: (U+20B0, decimale 8368).\nEtimologia.\nAllo Pfennig \u00e8 legato etimologicamente il \"penny\" inglese e britannico. La moneta \u00e8 stata anche il modello del Penni finlandese (1860-2001), del Fenig polacco (1917-1918) e del Fening, frazione del marco bosniaco (1998-).\nL'etimologia di \"Pfennig\" non \u00e8 completamente chiara, ma sembra essere legata alle modalit\u00e0 con cui erano coniate le monete nel Medio evo: erano battute su un unico lato sottili dischi metallici (tondello), creando una moneta a forma di scodella (Pfanne in tedesco).\nIn alcuni stati tedeschi pre-unitari (per es. Prussia e Baviera), le monete avevano nomi simili come Pfenning, Penning, Pending, Pfanding e Penny. Questo permetteva di commerciare meglio le differenti valute (dei diversi stati che componevano la Deutscher Bund) che erano usati contemporaneamente.\nStoria.\nLo Pfennig era in origine una piccola moneta d'argento prodotta per la prima volta nel Medioevo."}
{"id": "582589", "revid": "2153076", "url": "https://it.wikipedia.org/wiki?curid=582589", "title": "Flashpoint (The Rolling Stones)", "text": "Flashpoint, pubblicato nel 1991, \u00e8 un album live dei Rolling Stones registrato durante il \"Steel Wheels/Urban Jungle Tou\" 1989/90. L'album contiene due nuovi singoli \"Highwire\" e \"Sex Drive\" ."}
{"id": "582590", "revid": "3115", "url": "https://it.wikipedia.org/wiki?curid=582590", "title": "Aardenburg", "text": "Aardenburg \u00e8 una localit\u00e0 dei Paesi Bassi, piccolo centro agricolo (2130 abitanti nel 2001) vicino al confine con il Belgio. Fa parte del comune di Sluis, situato nella provincia della Zelanda. Il suo nome medievale era Rodenburgh (Castello rosso).\nNella Sint-Baafskerk, (Chiesa di San Bavo), Aardenburg conserva l'esempio pi\u00f9 completo di \"Scheldegotiek\", la caratteristica architettura gotica della Schelda. Oggi \u00e8 anche possibile vedere alcune delle fortificazioni che racchiudevano la citt\u00e0.\nStoria.\nGli archeologi hanno trovato prove di insediamenti risalenti al 4500 a.C. Il sito fu anche un piccolo \"vicus\" romano, fiorente nel secondo e nel terzo secolo d.C.; sono state scoperte le fondazioni di un piccolo tempio celto-romano. Dopo la seconda guerra mondiale le riparazioni agli edifici danneggiati portarono alla luce frammenti di tegole romane, alcune delle quali recano traccia di una postazione militare romana, oltre a vasi neri e sandali romani. Il ritrovamento pi\u00f9 significativo, comunque, fu quello di un edificio romano dalle fondazioni di 18 per 10 metri. Il \"castellum\" romano fu in uso dal 175 al 270 d.C..\nSopra le fondazioni di questa costruzione romana vi erano le rovine di un edificio medievale, che, secondo fonti posteriori, fu distrutto nel 1383.\nRodenburgh ottenne lo \"status\" di citt\u00e0 nel 1127 ed \u00e8 quindi una delle pi\u00f9 antiche citt\u00e0 dei Paesi Bassi, e la pi\u00f9 antica nella Zelanda.\nNel 1952 una squadra di atleti paraplegici del locale Centro di Riabilitazione Spinale Militare prese parte ai giochi di Stoke Mandeville, antenati delle moderne Paralimpiadi, rendendo la competizione per la prima volta internazionale.\nFino al 1\u00ba gennaio 2003, Aardenburg faceva parte del comune di Sluis-Aardenburg, oggi solo Sluis."}
{"id": "582591", "revid": "119728191", "url": "https://it.wikipedia.org/wiki?curid=582591", "title": "La luna nel pozzo", "text": "La Luna nel pozzo \u00e8 stato un quiz televisivo andato in onda su Italia 1 il luned\u00ec in prima serata nella primavera del 1984, e dopo la conclusione di Ciao Gente spostato al venerd\u00ec su Canale 5.\nGli autori erano gli stessi del noto programma Portobello: Anna Tortora, sorella del presentatore Enzo e Angelo Citterio. Regista della trasmissione era Cino Tortorella.\nPresentava Domenico Modugno con la collaborazione di una giovanissima Susanna Messaggio. Il presentatore della trasmissione avrebbe dovuto essere Enzo Tortora, ma siccome allora era ingiustamente coinvolto nella tristemente nota vicenda giudiziaria, da cui sar\u00e0 poi assolto, fu scelto il cantante Modugno.\nIl quiz metteva in palio come premio la possibilit\u00e0, da parte del concorrente, di realizzare un sogno. Si ricorda, ad esempio, un viaggio in camion con Milly Carlucci. In caso di vittoria, il sogno che si era avverato, veniva ripreso dalle telecamere e riproposto all'interno della trasmissione televisiva. C'\u00e8 chi ha sostenuto che la Luna nel Pozzo sia la \"nonna\" del famoso programma della tv di oggi Il treno dei desideri.\nIl 12 giugno, durante le prove di una puntata, Modugno fu gravemente colpito da un ictus che ne interruppe per svariati anni la carriera. La conduzione pass\u00f2 quindi a Marco Columbro.\nVa ricordato, la sigla finale del programma, \u00e8: \"Pazzo amore\", cantata da Domenico Modugno, tratto dall'omonimo album del 1984."}
{"id": "582593", "revid": "376555", "url": "https://it.wikipedia.org/wiki?curid=582593", "title": "Abbey Road (album)", "text": "Abbey Road \u00e8 l'undicesimo album del gruppo musicale britannico The Beatles (dodicesimo considerando anche l'album Magical Mistery Tour, in origine pubblicato come LP solo negli USA e come EP in UK) pubblicato il 26 settembre 1969 dalla Apple Records. La rivista \"Rolling Stone\" l'ha inserito nel 2012 al 14\u00ba posto della lista dei 500 migliori album mentre la rivista \"New Musical Express\" lo posiziona al 34\u00ba posto della sua analoga classifica dei migliori 500 album; compare anche nel volume \"1001 Albums You Must Hear Before You Die\". L'8 agosto 2019 \u00e8 stata annunciata l'uscita della versione rimasterizzata per Dolby Surround 5.1 e per Dolby Atmos per il 27 settembre 2019.\nDescrizione.\n\"Abbey Road\" \u00e8 l'ultimo album in studio inciso dai Beatles; il successivo \"Let It Be\" (pubblicato nel maggio del 1970) contiene infatti brani registrati in precedenza nel gennaio 1969.\nNel lato A ci sono pezzi divenuti celebri come \"Come Together\" di Lennon e \"Something\", che assieme a \"Here Comes the Sun\" \u00e8 fra le pi\u00f9 celebri canzoni di Harrison. \"Octopus's Garden\" fu la seconda e ultima composizione di Ringo Starr nei Beatles.\nIl lato B \u00e8 costituito quasi interamente da un lunghissimo medley (chiamato anche \"The Long One\" in cui ballate e brani rock and roll si susseguono senza soluzione di continuit\u00e0, con temi ripresi e variazioni, fino a un imponente crescendo finale. Fra i temi che si susseguono ce ne sono molti divenuti celebri, da \"She Came In Through the Bathroom Window\" a \"Golden Slumbers\", fino al celebre finale, in cui il potente crescendo introdotto da \"Carry that Weight\" si risolve all'improvviso nella delicata melodia di \"The End\", unica canzone del gruppo di Liverpool in cui il batterista Ringo Starr compie un assolo di batteria, nel brano \u00e8 presente una sola strofa: \"\u00abAnd in the end the love you take is equal to the love you make\u00bb\", verso che John Lennon defin\u00ec \"cosmico e filosofico\".\nBench\u00e9 i quattro musicisti raramente partecipassero assieme alle sedute di registrazione, il risultato finale \u00e8 un album notevole e di altissimo livello. Il disco registr\u00f2 un successo di vendite, risultando l'LP dei Beatles pi\u00f9 venduto di sempre con pi\u00f9 di cinque milioni di copie commercializzate nel primo anno. A paragone, due anni prima le vendite di \"Sgt Pepper\" si erano fermate a tre milioni.\nLa storia dell'album.\nAntefatto: il Rooftop Concert e l'abbandono del progetto \"Get Back\".\nIl 30 gennaio 1969 i Beatles suonarono per l'ultima volta dal vivo in quello che passer\u00e0 alla storia come il \"Rooftop Concert\", in cima alla terrazza della sede della Apple. Il giorno dopo i quattro musicisti si trovarono in sala d'incisione per registrare i video delle ultime tre canzoni che avrebbero dovuto completare l'album Get Back e fissarono per il 3 febbraio la riunione per la gestione della Apple, la loro societ\u00e0: da una parte Harrison, Lennon e Starr volevano assumere il manager degli Stones Allen Klein per rimettere in sesto la disastrata societ\u00e0, e dall'altra McCartney che invece voleva affidarne la gestione allo studio legale Lee Eastman Inc., e con questa spaccatura si raggiunse l'apice di quella che Lennon defin\u00ec la \"morte lenta\", iniziata con il decesso del manager del gruppo Brian Epstein nell'estate del 1967.\nRealizzazione del disco.\nSuccessivamente Paul riun\u00ec i Beatles ad Abbey Road insieme a George Martin il 26 aprile con l'obiettivo di registrare un numero di brani sufficienti per coprire almeno una facciata entro giugno, mese che Lennon aveva richiesto di vacanza per la sua campagna pacifista insieme alla moglie Y\u014dko Ono. Il pi\u00f9 impegnato nel progetto era McCartney, al punto che per una settimana prima dalla data di inizio registrazioni si present\u00f2 ad Abbey Road per provare la giusta performance vocale di \"Oh! Darling\". La prestazione \u00e8 straordinariamente energica, e il vigore vocale non si ricordava dalle interpretazioni di \"Long Tall Sally\" e \"I'm Down\". Harrison e Lennon invece si tennero piuttosto distanti dal progetto. Alla scadenza prefissata le uniche canzoni registrate erano \"Oh! Darling\", \"Octopus's Garden\" di Ringo e \"You Never Give Me Your Money\", composta da McCartney traendo spunto dalla discussione del 3 febbraio. Nei primi giorni di giugno la EMI fece uscire come singolo \"The Ballad of John and Yoko\", Lennon inizi\u00f2 le sue performance a favore della pace nel mondo assieme alla moglie (bed-in) e registr\u00f2 \"Give Peace a Chance\", che porta anche la firma di McCartney come per sdebitarsi del lavoro svolto da Paul per \"The Ballad of John and Yoko\".\nI Beatles fissarono di ritrovarsi il 2 luglio; l'album, ancora privo di nome, non aveva nemmeno una scaletta e Paul accarezz\u00f2 l'idea di rispolverare i vecchi demo di \"Get Back\", dar loro una ripulita e aggiungere qualcuno dei nuovi brani; furono incise in una settimana \"Her Majesty\", \"Golden Slumbers\", \"Carry That Weight\", \"Here Comes the Sun\" e \"Maxwell's Silver Hammer; s\"i ripart\u00ec poi alla fine di luglio e vennero registrate \"Come Together\", \"The End\", \"Sun King\", \"Mean Mr Mustard\", \"Polythene Pam\", \"She Came In Through the Bathroom Window\"; ad agosto fu registrato \"Because\", l'ultimo pezzo. I missaggi e i vari lavori di editing vennero effettuati ad agosto. Per il lato A vennero scelti brani separati, e McCartney pot\u00e9 inserire sul lato B quello che sarebbe diventato un lungo \"medley\", cio\u00e8 una successione senza pausa di otto canzoni: \"You Never Give Me Your Money, Sun King, Mean Mr Mustard, Polythene Pam, She Came In Through the Bathroom Window, Golden Slumbers, Carry That Weight, The End\". Le prime ipotesi per il titolo dell'album furono \"Four in the Bar\" e \"All Good Children Go to Heaven\", ma quello che alla fine sembrava essere in prima posizione fu \"Everest\", (la marca di sigarette che fumava all'epoca il tecnico del suono dei Beatles Geoff Emerick), ma la prospettiva di volare in Tibet per scattare la fotografia per la copertina non trov\u00f2 consensi. Quasi per gioco, Ringo propose \"Abbey Road\", e cos\u00ec nacque l'idea del nome. Il 25 settembre Lennon entr\u00f2 negli studi londinesi per incidere il suo primo singolo da solista; il giorno dopo \"Abbey Road\" usc\u00ec nei negozi di dischi del Regno Unito.\nLa copertina.\nLa copertina dell'album \u00e8 una delle pi\u00f9 celebri e citate della storia della musica pop. \u00c8 anche l\u2019unica copertina della band di Liverpool in cui non compare n\u00e9 il titolo dell\u2019album, n\u00e9 il nome del complesso (si trovano entrambi sul retro).\nSi vedono i quattro membri intenti ad attraversare un passaggio pedonale di Abbey Road, la via di Londra sede degli Abbey Road Studios, nei quali i Beatles incisero per l'intera carriera. Lo scatto fotografico \u00e8 opera di Iain Macmillan che, verso mezzogiorno dell'8 agosto 1969, stando in bilico su una scala in mezzo alla strada, immortal\u00f2 la scena con la sua Hasselblad mentre i Beatles andavano avanti e indietro lungo le strisce pedonali: dei sei scatti fu scelto il quinto dove i quattro erano ben allineati e poi anche perch\u00e9, considerata la fase della loro carriera, li rappresentava in marcia come se andassero via dagli studi di registrazione.\nDiversi elementi in questa foto contribuirono ad alimentare la leggenda della morte di Paul McCartney: Paul \u00e8 l'unico scalzo e fuori passo rispetto agli altri, e nel Regno Unito i morti vengono sepolti scalzi; in testa al gruppo c'\u00e8 Lennon che dovrebbe rappresentare il gran sacerdote, ministro del culto, o forse un angelo, (in contrapposizione con il polverone alzato dallo stesso John, dopo aver affermato che \u201cI Beatles sono pi\u00f9 famosi di Ges\u00f9 Cristo\u201d) a seguire Ringo Starr completamente vestito di nero (da impresario delle onoranze funebri) e in ultimo George Harrison vestito tutto in jeans, come un becchino; la targa LMW 281F (letta \"28IF\") del maggiolino parcheggiato sulla sinistra indicherebbe l'et\u00e0 di Paul se fosse stato in vita all'epoca dell'uscita del disco (ma all'epoca della celebre fotografia, scattata l'8 agosto 1969, Paul aveva 27 anni, essendo nato il 18 giugno 1942); LMW viene interpretato come \"Linda McCartney Weeps\" (Linda McCartney piange); il fatto che Paul, mancino, tenga una sigaretta nella destra. Sul lato opposto un grosso furgone nero parcheggiato ricorda un \"Black Maria\", di quelli utilizzati dalla polizia mortuaria negli incidenti stradali.\nI riferimenti a questa celebre copertina in opere di altri artisti sono numerosi. \"The Abbey Road E.P.\", dei Red Hot Chili Peppers, ha la copertina con i membri del gruppo intenti ad attraversare lo stesso passaggio pedonale completamente nudi tranne un calzino per ciascuno indossato per coprire il pene. Fra i tanti altri, hanno parodiato la copertina di \"Abbey Road\" in una delle loro opere discografiche i Beatallica, Benny Hill, Chubb Rock e Kanye West.\nLo stesso McCartney, con riferimento alla leggenda della propria morte, riprese l'immagine nella copertina del suo album dal vivo \"Paul Is Live\" e alla fine del video del brano \"Spies Like Us\".\nIl passaggio pedonale di quella celebre foto \u00e8 oggi una vera e propria attrazione turistica, con centinaia di visitatori che ogni giorno si mettono in posa per una foto ricordo sulle strisce pedonali pi\u00f9 fotografate al mondo.\nI brani.\n\"Come Together\".\nOriginariamente, \"Come Together\" nacque a Montreal, Canada, come \"demo\" di Lennon a supporto della campagna politica che Timothy Leary stava conducendo contro Ronald Reagan per la poltrona di governatore della California. Il motto di Leary, profeta della controcultura underground della fine degli anni sessanta, era infatti \u201cCome together - Join the Party\u201d (\u201cMettetevi insieme - Unitevi al partito\u201d, ma anche \u201cVenite assieme - Partecipate alla festa\u201d).\nJohn intu\u00ec il valore della canzone e, a seguito dell'arresto di Leary per possesso di marijuana, la port\u00f2 con s\u00e9 a Londra e dal 21 luglio 1969 il gruppo cominci\u00f2 a lavorarla in studio fino a farla diventare una delle produzioni qualitativamente migliori della loro carriera. Il testo \"nonsense\" presenta richiami all'uso di droghe, con la ripetizione ossessiva di \"shoot\", che \u00e8 in realt\u00e0 \"shoot me\" (fammi una pera) con l'ultimo monosillabo \u201cnascosto\u201d da una nota di basso, e allusioni sessuali, con l'assonanza dei verbi \"come\" e \"cum\" (venire).\nNel testo, Lennon cita il termine \u201cCoca-Cola\u201d, e perci\u00f2 il pezzo fu messo al bando dalla BBC: questo violava il codice sulla pubblicit\u00e0 in TV. Inoltre Lennon fu accusato di plagio per aver inserito nella canzone due frasi tratte da \"You Can't Catch Me\" di Chuck Berry. La disputa giuridica si compose amichevolmente dopo qualche anno, anche grazie alla disponibilit\u00e0 di Lennon a incidere tre brani dell'editore di Berry\u00a0\u2013 \"You Can't Catch Me\" e \"Sweet Little Sixteen\" che apparvero nell'album \"Rock'n'roll\", e \"Ya Ya\" eseguita in \"Walls and Bridges\".\nPubblicata il 31 ottobre come lato B del singolo che la vedeva assieme a \"Something\", raggiunse la vetta delle classifiche americane, mentre in Inghilterra non and\u00f2 oltre il quarto posto.\n\"Something\".\nIl 25 febbraio 1969, giorno del suo ventiseiesimo compleanno, George Harrison si rec\u00f2 da solo in sala di registrazione per incidere una copia dimostrativa di quello che sarebbe diventato a giudizio unanime il suo capolavoro. In quella sede, George si esib\u00ec in parti strumentali alla chitarra, al piano e in sezioni vocaliche, mettendo su nastro un \"demo\" tanto semplice quanto suggestivo. A quella stessa seduta risalgono anche le primissime registrazioni di \"Old Brown Shoe\", destinata ad essere il lato B di \"The Ballad of John and Yoko\", e \"All Things Must Pass\", che avrebbe dato il titolo all'album \"All Things Must Pass\" di Harrison pubblicato nel 1970, dopo lo scioglimento del gruppo.\nNon si trattava in realt\u00e0 di una creazione totalmente nuova. Il 19 settembre dell'anno precedente, nel corso della prima seduta di registrazione del brano \"Piggies\", George aveva accennato il motivo di \"Something\" alla tastiera di un clavicembalo. Chris Thomas\u00a0\u2013 quel giorno, produttore in sostituzione di Martin e clavicembalista\u00a0\u2013 rimase entusiasta del pezzo e propose di inserirlo nel \"White Album\" in sostituzione di \"Piggies\". Ma l'ebbe vinta la ritrosia di Harrison, e \"Something\" vide la luce solo a fine settembre dell'anno successivo.\nIn un primo tempo, forse per paura di un rifiuto da parte dei suoi compagni, Harrison offr\u00ec la canzone a Joe Cocker che la incise con qualche lieve variazione nelle parole e nella tonalit\u00e0 di base; invece, nonostante i timori dell'autore, Lennon e McCartney si dissero rammaricati per la decisione di cedere la composizione, proponendo di registrarla come gruppo ad Abbey Road. E ci\u00f2 avvenne per diverse sedute fino alla sovraincisione finale degli archi che ebbe luogo il 15 agosto.\nSecondo l'opinione comune, il pezzo \u00e8 dedicato alla moglie Pattie Boyd ma \u00e8 lo stesso autore a smentire questa convinzione. Le parole iniziali prendono spunto dal brano \"Something in the Way She Moves\" del cantautore statunitense James Taylor che aveva esordito nel dicembre 1968 con un album su etichetta \"Apple\" nel quale McCartney aveva suonato il basso.\nDopo \"Yesterday\", \u00e8 la canzone dei Beatles della quale sono state realizzate pi\u00f9 \"cover\". Negli anni ottanta, Frank Sinatra avrebbe definito \"Something\" \u00abla pi\u00f9 grande canzone d'amore degli ultimi cinquant'anni\u00bb.\n\"Maxwell's Silver Hammer\".\nLa traccia era gi\u00e0 stata provvisoriamente incisa su nastro alla fine del 1968 con l'idea di includerla nel \"White Album\". Accantonato il progetto, pochi mesi dopo era stata ripresa e suonata\u00a0\u2013 ma non registrata\u00a0\u2013 dal gruppo nei Twickenham Studios. Il 9 luglio i Beatles si riunirono negli studi di Abbey Road e in quell'occasione finalmente fu registrata la base ritmica di \"Maxwell's Silver Hammer\" alla quale successivamente furono sovraincise parti di chitarra. Senza contare i ritocchi finali in una seduta del 6 agosto, la registrazione occup\u00f2 tre giorni di luglio nei quali, fra le percussioni, fu usata una vera incudine \u2013 affittata per l'occasione da un'agenzia teatrale \u2013, battuta da Mal Evans. Il testo, secondo Paul McCartney, intendeva essere \u00abuna metafora sugli alti e bassi della vita\u00bb.\nI giudizi sul pezzo divergono. Paul\u00a0\u2013 autore del brano e voce solista\u00a0\u2013 riteneva che il motivo avesse tutte le potenzialit\u00e0 per un singolo di successo; John, al contrario, non si mostr\u00f2 mai entusiasta e, come ebbe a dichiarare in seguito, non si divert\u00ec granch\u00e9 in quelle tre sedute. Il parere di Ian MacDonald \u00e8 severo; secondo il critico musicale, dalla composizione risalta un \u00abMcCartney immaturo ed egocentrico che aveva scialacquato la riserva di pazienza e di concordia del gruppo con ridacchianti insulsaggini come questa\u00bb.\n\"Oh! Darling\".\nIl 20 aprile iniziarono le registrazioni di \"Oh! Darling (I'll Never Do You No Harm)\", titolo provvisorio della canzone che aveva gi\u00e0 visto una primissima edizione il 27 gennaio. Il protagonista assoluto fu Paul McCartney, che volle dare alla propria voce un timbro ruvido e arrochito. Per questo, durante l'intera settimana precedente l'inizio delle incisioni and\u00f2 in sala a esercitarsi e nelle cinque sedute di registrazione che ci vollero per terminare il lavoro rifece ossessivamente la parte vocale, mai pienamente soddisfatto. Riferisce il tecnico di studio Alan Parsons:\nMusicalmente lo spunto per la composizione pu\u00f2 essere rintracciato in \"Can't Believe You Wanna Leave\" di Fats Domino, ma dal punto di vista della metrica e della struttura \"Oh! Darling\" si avvicina molto a \"Need Your Love So Bad\", che i Fleetwood Mac avevano ripreso da Little Willie John.\nAnche in questo caso Lennon, pur riconoscendo il valore del brano, manifest\u00f2 palesemente le proprie perplessit\u00e0 sul lavoro svolto da Paul McCartney, a riprova delle tensioni fra i due.\n\"Octopus's Garden\".\nNell'agosto del 1968 Ringo Starr si trovava con la famiglia in vacanza in Sardegna. In una chiacchierata con un pescatore, rimase incantato dalla descrizione delle abitudini del polpo. Ricorda lo stesso Ringo:\nRingo si mise a scrivere la sua seconda canzone delineando un motivo semplice e senza pretese nel suo stile \"country &amp; western\"; e al ritorno dalla vacanza, assieme a Harrison si impegn\u00f2 a migliorare e rifinire il pezzo (\u00e8 di George l'assolo di chitarra d'apertura). Ripensando a \"Yellow Submarine\", di cui riprendeva le atmosfere, per produrre suoni gorgoglianti Ringo si mise a soffiare con una cannuccia bollicine in un bicchiere pieno d'acqua. Alan Brown, tecnico della seduta del 17 luglio, cos\u00ec racconta:\n\"I Want You (She's So Heavy)\".\nIl 22 febbraio, quasi tre settimane dopo il litigio, i quattro Beatles si ritrovarono senza ancora aver bene capito cosa avrebbero fatto e soprattutto come utilizzare tutti i nastri incisi per l'album \"Get Back\". Evitando le discussioni economiche, lasciate in mano ai loro legali, i quattro si riunirono ai Trident Studios (gli studi della Apple erano momentaneamente in fase di ristrutturazione) per lavorare sulla copia di prova di una canzone di Lennon abbozzata negli studi della Apple il 29 gennaio: \"I Want You (She's So Heavy)\". Era il primo vagito di \"Abbey Road\", anche se nessuno sapeva ancora cosa fosse. L'incisione del 22 febbraio costituisce infatti la linea di demarcazione fra il progetto \"Get Back\" e l'album in gestazione.\nDopo le prime due sedute, il pezzo fu lasciato a riposare per essere ripreso in due sessioni in aprile e infine completato a met\u00e0 agosto. Il 20 di quel mese vide i quattro musicisti riuniti per l'ultima volta tutti insieme contemporaneamente in sala d'incisione per operazioni di mixaggio. In quell'occasione, mentre i tecnici si preparavano a predisporre una dissolvenza conclusiva, Lennon, riascoltando il risultato finale, ordin\u00f2 a un incredulo Geoff Emerick di tagliare il nastro di netto a un certo punto, senza alcun \"fade out\", producendo la brusca conclusione del lato 1 dell'album.\n\u00c8 di Lennon, oltre al contributo della voce principale, la linea della chitarra solista, \"I Want You (She's So Heavy)\" \u00e8 considerata da parte della critica uno dei primi pezzi \"heavy metal\" della storia del rock. Nei suoi ricordi, Tony Bramwell si assume la paternit\u00e0 dell'aggettivo \u201cheavy\u201d pronunciato in una breve chiacchierata con Paul McCartney e fatto proprio dai Beatles nell'espressione colloquiale \u201cit's so heavy, man\u201d.\n\"Here Comes the Sun\".\nUna bella giornata di prima primavera, George Harrison decise di sottrarsi alla routine del lavoro burocratico di Savile Row. Se ne and\u00f2 nel Surrey, a casa dell'amico Eric Clapton, e cominci\u00f2 a trastullarsi con la chitarra nel giardino inondato di sole. La struttura di \"Here Comes the Sun\" scatur\u00ec dallo strumento con naturalezza. Lo dice lo stesso Harrison:\nSecondo il suo autore, il brano si richiama alle frasi musicali di \"The Bells of Rhymney\" nella versione dei Byrds. Il 7 luglio 1969, dopo qualche mese trascorso a rifinirlo, George port\u00f2 il pezzo in studio e l\u00ec fu registrata la prima versione con Paul al basso, Ringo alle percussioni e George alla voce e alla chitarra acustica. Nell'ultima seduta relativa a \"Here Comes the Sun\", il pezzo vide la sovraincisione di viole, violoncelli, clarinetti, flauti, ottavini e un contrabbasso diretti da George Martin.\n\"Because\".\nFu, in ordine di tempo, l'ultima canzone registrata per \"Abbey Road\". Per la sua creazione, John Lennon si ispir\u00f2 alla sonata per piano in Do# minore, Opera 27 n\u00ba 2 (universalmente nota come \"Al chiaro di luna\") di Beethoven, che Lennon aveva sentito suonare da Yoko Ono e alla quale aveva chiesto di riprodurre gli accordi al contrario; e ne aveva tratto una delicata composizione, certamente la pi\u00f9 complessa dal punto di vista armonico in cui il quartetto si fosse cimentato in tutta la propria carriera.\nGeorge Martin intervenne direttamente nella prima seduta del 1\u00ba agosto per istruire i quattro Beatles sui passaggi musicalmente pi\u00f9 ostici e per incidere gli arpeggi al clavicembalo elettrico. Nelle due successive sedute del 4 e del 5 agosto furono sovraincise una parte di Moog suonato da George Harrison e ulteriori parti vocali. E in tre giornate di registrazione la canzone fu completata.\nIl \"Medley\".\nLa celebre \"suite\" che occupa gran parte del lato B di \"Abbey Road\" nasce da diversi fattori. In primo luogo, George Martin incitava i quattro musicisti a \u00abpensare in modo sinfonico\u00bb, stimolandoli a maggiore complessit\u00e0 delle strutture armoniche e melodiche dei loro pezzi e all'uso del contrappunto. Inoltre, nel mese di luglio 1969 i Beatles avevano lavorato in sala di incisione producendo composizioni di buon valore; ognuna di esse aveva alle spalle una propria storia e una propria fisionomia ma nessuna era pienamente sviluppata e perci\u00f2 pronta per la pubblicazione sull'album come entit\u00e0 individuale. Infine, Paul McCartney ammirava le \"suite\" di gruppi come Mothers of Invention, Small Faces e Who, ed era rimasto colpito da come i Beach Boys riuscissero a cucire insieme segmenti sonori sviluppandone un tema di pi\u00f9 largo respiro.\nFu perci\u00f2 proprio McCartney a lanciare la proposta di riunire quelle canzoni in un \"collage\". Martin si dichiar\u00f2 entusiasta dell'idea, che piacque anche a Ringo e a George. John fu l'unico a mostrare scetticismo rispetto a questa soluzione ma, in totale minoranza, dovette cedere accettando di partecipare al progetto mantenendo comunque profonde riserve. Dichiar\u00f2 Lennon in seguito: \u00abMi piaceva la facciata A dell'album. Non mi \u00e8 mai piaciuta quella specie di opera pop sull'altro lato, credo sia \"spazzatura\".\u00bb.\nDopo sedute di registrazione, sovraincisione, missaggio e montaggio, prese corpo una \"suite\" composta da \"You Never Give Me Your Money/Sun King/Mean Mr Mustard/Polythene Pam/She Came In Through the Bathroom Window/Golden Slumbers/Carry That Weight/The End\". Dopo venti secondi dalla conclusione di \"The End\", chiudeva la sequenza la traccia \"Her Majesty\", che Paul aveva inciso da solo su tre nastri nella seduta del 2 luglio e che in un primo tempo era stata montata fra \"Mean Mr Mustard\" e \"Polythene Pam\". L'echeggiante accordo che si sente in apertura di \"Her Majesty\" altro non \u00e8 che quello conclusivo di \"Mean Mr Mustard\", deliberatamente lasciato nella versione definitiva.\nIl brano conclusivo sub\u00ec un sorte curiosa. In fase di montaggio, Paul McCartney, dopo aver riascoltato l'assemblaggio dei brani in sequenza nel \"Medley\", decise che \"Her Majesty\" montata centralmente ne interrompeva la scorrevolezza, e pertanto diede ordine al tecnico John Kurlander di eliminarla. Kurlander, ligio alle regole che vigevano ad Abbey Road, rimosse la ballata di Paul ma, anzich\u00e9 eliminarla, la attacc\u00f2 in coda al nastro segnalando il volere di Paul. Nel passaggio dal nastro alla lacca di prova, per\u00f2, un altro tecnico\u00a0\u2013 non \u00e8 chiaro se intenzionalmente o per errore\u00a0\u2013 lasci\u00f2 il motivo nella stessa collocazione in cui Kurlander lo aveva posizionato. E, deliziato dall'ascolto del risultato finale, Paul approv\u00f2 incondizionatamente la nuova disposizione.\nTracce.\nCassette.\nUna versione in cassetta per gli USA presentava due brani invertiti: \"Come Together\" apriva il lato B e \"Here Comes the Sun\" di Harrison il lato A.\nControversie.\nL'ossessione di Charles Manson per i Beatles.\nL'8 agosto, il giorno della foto con i Beatles che attraversarono le strisce pedonali coincide con quello della strage in cui l'attrice Sharon Tate fu assassinata dai seguaci della setta di Charles Manson: lui stesso ammise di essersi ispirato alla canzone dei Beatles \"Helter Skelter\" (tratta dal \"White Album\"). Anche un'altra canzone scritta da Harrison\u00a0\u2013 \"Piggies\"\u00a0\u2013 fu ispiratrice di quel massacro, dato che gli assassini scrissero con il sangue delle vittime la parola \"PIG\" sulla porta della villa di Bel Air. E anche \"Abbey Road\"\u00a0\u2013 come era avvenuto precedentemente con il \"White Album\"\u00a0\u2013 richiam\u00f2 le ossessioni maniacali di Manson. Il 25 novembre 1969, durante una perquisizione del ranch che costituiva il rifugio del criminale e della sua \u201cfamiglia\u201d, fu scoperto e asportato dalla polizia il pannello di un armadietto su cui si leggeva la scritta \"\u00ab1, 2, 3, 4, 5, 6, 7, all good children go to Heaven\u00bb\": i versi di chiusura di \"You Never Give Me Your Money\", primo brano del \"Medley\" che copre il lato B del disco. Charles \"Tex\" Watson, seguace di Manson e membro della Family, dopo gli omicidi dell'agosto 1969 si era allontanato dagli altri lasciando il Barker Ranch, ma acquist\u00f2 un'audiocassetta di \"Abbey Road\" e la suon\u00f2 di continuo in auto mentre guidava nel deserto in attesa di ricongiungersi con la Family; era curioso di scoprire se i Beatles avessero qualche \"messaggio\" per lui. Una volta tornato in Texas, circa un mese dopo Watson fu arrestato per gli omicidi Tate-LaBianca.\nAlla fine di luglio 1970, tre persone furono aggredite su una spiaggia nei pressi di Santa Barbara (California), mentre Manson era sotto processo a Los Angeles. Due di esse morirono. Una delle \"ragazze di Manson\" fece riferimento all'episodio citando \"Maxwell's Silver Hammer\", canzone di \"Abbey Road\" che tratta di follia omicidia."}
{"id": "582594", "revid": "1893", "url": "https://it.wikipedia.org/wiki?curid=582594", "title": "Aarlen", "text": ""}
{"id": "582596", "revid": "256896", "url": "https://it.wikipedia.org/wiki?curid=582596", "title": "Arel", "text": ""}
{"id": "582597", "revid": "767487", "url": "https://it.wikipedia.org/wiki?curid=582597", "title": "Forse un angelo", "text": "Forse Un Angelo \u00e8 l'album d'esordio degli Studio 3."}
{"id": "582598", "revid": "1543377", "url": "https://it.wikipedia.org/wiki?curid=582598", "title": "Festo", "text": "Festo ( - \"Faist\u00f3s\") \u00e8 un comune della Grecia situato nell'isola di Creta (unit\u00e0 periferica di Candia) con 23.882 abitanti secondo i dati del censimento 2001.\n\u00c8 stato istituito a seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni.\nScavi archeologici.\nI resti dell'antica citt\u00e0 di Festo sono situati nella parte meridionale dell'isola di Creta, nella piana della Messar\u00e0, a qualche chilometro dal mare.\nIl suo palazzo, assieme a quello di Cnosso, \u00e8 uno dei siti pi\u00f9 importanti della civilt\u00e0 minoica.\nLa citt\u00e0, abitata sin dal neolitico, ebbe il maggiore sviluppo verso la prima met\u00e0 del II millennio a.C., quando divenne un fiorente centro commerciale verso l'Egitto e le citt\u00e0 costiere dell'Asia minore.\nL'approvvigionamento idrico era assicurato dal fiume Geropotamos e da una serie di pozzi, alcuni dei quali assai profondi. Matala 9\u00a0km a sud-ovest costituiva lo scalo marittimo di Festo.\nIl luogo del sito fu identificato nel 1850, mentre l'inizio degli scavi italiani (condotti da Antonio Taramelli e Federico Halbherr) risale al 1884.\nLe ricerche portarono alla scoperta di vestigia palaziali, abbondante materiale ceramico policromo, riconducibile allo stile di Kamares, ed alcune iscrizioni in Lineare A.\nNel 1908 in prossimit\u00e0 del palazzo fu scoperto il Disco di Festo.\nNel 1950 nuove ricerche furono intraprese sotto l'egida della Scuola archeologica italiana di Atene allora diretta da Doro Levi.\nResti di un primo palazzo, risalente alla fine del XVI secolo a.C., permettono di ricostruirne l'impianto, costituito da un ingresso monumentale, che conduce alla corte rettangolare, chiusa da un colonnato, e da magazzini e sale di servizio.\nIl successivo palazzo, distrutto da un incendio nella seconda met\u00e0 del XV secolo a.C., si articolava su terrazze intorno al cortile centrale, sul quale si affacciavano gli appartamenti regali, le sale di rappresentanza ed i quartieri di servizio.\nIn et\u00e0 ellenistica l'occupazione del sito \u00e8 documentata da numerose case private munite di cortile interno. Festo fu poi distrutta intorno al 150 a.C. dalla rivale Gortina, anche se venne successivamente rioccupata da un piccolo insediamento che sopravvisse fino all'et\u00e0 bizantina."}
{"id": "582602", "revid": "64860", "url": "https://it.wikipedia.org/wiki?curid=582602", "title": "Senise", "text": "Senise \u00e8 un comune italiano di abitanti della provincia di Potenza, in Basilicata.\nGeografia fisica.\nSenise dista 121 chilometri da Potenza e il territorio comunale risulta compreso tra i 171 e i 651 metri sul livello del mare con un'escursione altimetrica complessiva pari a 480 metri. Il centro abitato sorge a 335 metri s.l.m.\nStoria.\nUna vecchia tradizione narra che il paese fosse posto pi\u00f9 in basso, verso la confluenza del Serrapotamo col Sinni, ma per la mortifera malaria fu abbandonato ed edificato nel punto dov'\u00e8 attualmente collocato. La tradizione avrebbe un fondamento nel significato del toponimo Senise, che vorrebbe significare \"luogo del Sinni\" e non \"colonia di Siena\". La gente del luogo, favoleggia che un cavalier di Siena, un Senese, errando verso le Crociate, avrebbe fondato il paese omonimo. E siccome Siena, fondata Senio e Ascanio, figli di Remo, ha per emblema una lupa che allatta un bambino, anche Senise volle assumer questo simbolo, ma la critica, a base di documenti, ha dimostrato che Senise \u00e8 anteriore alle Crociate. Infatti, Senise sorse gi\u00e0 in epoca romana imperiale come dimostrano i resti di una villa ritrovati in localit\u00e0 San Filippo. Mentre il fortunato ritrovamento degli Ori di Senise, attualmente custoditi nel Museo Nazionale di Napoli, testimonia la presenza a Senise dei Longobardi (VII).\nLo stemma si ammira in un libro del censimento del 1753 (Catasto generale della Terra di Senise in Basilicata), importante documento conservato in quell'Archivio Municipale. La fondazione dell'attuale centro abitato di Senise \u00e8 da farsi risalire al periodo normanno quando fu edificato un primitivo castello, dipendente dalla contea di Chiaromonte, parte di un complesso sistema difensivo creato a difesa della valle sottostante. Intorno a tale baluardo difensivo and\u00f2 a costituirsi il primo nucleo abitato.\nDopo l'arrivo degli Angioini venne edificato il Convento e la Chiesa di San Francesco(1270) e si spost\u00f2 il castello in posizione pi\u00f9 elevata, il tessuto urbano si espander\u00e0 fino ad occupare l'intera collina a forma di triangolo, definita a valle del torrente Serrapotamo, ed ai lati da due profondi valloni che costituiranno una vera e propria difesa naturale. All'interno di tale triangolo, successivamente chiuso da cinta muraria e dominato dalle emergenze del castello, dal convento (che rappresenter\u00e0 per secoli il punto di riferimento religioso e culturale della comunit\u00e0) e dalle chiese, il tessuto edificato si svilupper\u00e0 assecondando la morfologia del suolo, cio\u00e8 con gli isolati disposti a terrazze collegate da una fitta trama di percorsi ortogonalmente alle curve di livello stesse. Sostanzialmente, dalla met\u00e0 del Cinquecento alla fine dell'Ottocento, l'impianto urbanistico di Senise rimarr\u00e0 pressoch\u00e9 inalterato, tutto compreso nella cerchia delle mura, registrandosi semplicemente una crescita su s\u00e9 stesso del centro urbano, con operazioni di sostituzioni edilizia o di accorpamento di pi\u00f9 edifici, per la realizzazione, a partire dal XVIII secolo, dei palazzi nobiliari-signorili della borghesia agraria nata dal disfacimento e dall'abolizione dei privilegi feudali.\nQuindi per tutto il XIX secolo e parte del XX secolo l'immagine urbana risulter\u00e0 caratterizzata, oltre che dalla mole del castello e del convento francescano, simboli di un potere laico e religioso ormai in decadenza, da un consistente numero di edifici signorili contornati da un'edilizia minore, in qualche misura legata al palazzo signorile stesso, che rifletteranno in maniera evidente i rapporti gerarchici di natura socio-economica esistenti all'interno della comunit\u00e0 senisese.\nOrganizzazione socio-economica che ritroviamo anche nel territorio agricolo, dove a fronte di un certo numero di masserie, che assumeranno il ruolo, mantenutosi costante fino a qualche decennio fa, di vere e proprie cellule base dell'organizzazione sociale ed economica dello spazio agricolo, si ritrova un'edilizia povera costituita da edifici ad un piano realizzati con blocchi d'argilla e paglia (ricoveri giornalieri dei contadini), diffusi soprattutto nelle aree ex demaniali poi quotizzate.\nIn sintesi, quindi, fino ai primi del Novecento, il nucleo urbano di Senise sar\u00e0 il risultato di stratificazioni secolari testimoniate, non da emergenze architettoniche di eccezionale valore, bens\u00ec da un tessuto minuto compatto, ricco di soluzioni tipologiche particolari, di tecniche costruttive e di diffusi elementi architettonici, in parte ancora evidenti all'interno di quello che oggi definiamo centro storico.\nMonumenti e luoghi d'interesse.\nDa visitare il centro storico del paese, sviluppatosi ai piedi di un castello medievale, lungo le pendici del colle, costituito da vicoli e caseggiati anch'essi medievali, che possono diventare, per chi non ha una minima conoscenza del luogo, un labirinto inestricabile. Importanti palazzi nobiliari sono all'interno del borgo antico; Palazzo Crocco, Palazzo Guerriero, Palazzo Donnaperna, Palazzo Sole, Palazzo Marcone e Palazzo Barletta. Di notevole interesse i loro portali in pietra lavorati in modo particolare. L'intero centro storico si \u00e8 conservato pressoch\u00e9 intatto, in gran parte perch\u00e9 poco abitato e non soggetto a importanti interventi di restauro, a favore di aree di pi\u00f9 recente costruzione; rivive una sorta di ripopolamento solamente d'estate, quando le famiglie emigrate tornano in visita ai parenti.\nAltro elemento di forte interesse \u00e8 la chiesa di San Francesco, edificio costruito nel 1200 quale chiesa annessa ad un convento di frati francescani (convento divenuto sede del municipio; sono ancora visibili affreschi raffiguranti la vita di San Francesco). L'esterno, in pietra locale a vista, \u00e8 caratterizzato da un portale ad ogiva, gotico, in blocchi di pietra lavorati e scolpiti con motivi decorativi; l'interno, caratterizzato da stucchi del XVII secolo e un soffitto ligneo cassettonato, custodisce affreschi di et\u00e0 medievale, lapidi funerarie e, nel presbiterio, un polittico realizzato dal pittore Simone da Firenze nel XIV secolo ed un coro ligneo intagliato con motivi decorativi.\nNel centro storico \u00e8 possibile visitare la casa di Sant'Andrea Avellino, attuale sede del museo etnografico.\nNel territorio di Senise \u00e8 sito un bacino artificiale, la diga di Monte Cotugno, realizzata negli anni settanta del Novecento. L'invaso \u00e8 il pi\u00f9 grande d'Europa in terra battuta e la sua acqua \u00e8 utilizzata per il bisogno irriguo del metapontino e di gran parte della Puglia; inoltre le sue acque sono spesso teatro di gare nazionali di canottaggio. \u00c8 inoltre circondato da campi coltivati ad oliveti e da siti naturali ricchi di vegetazione e fauna locali.\nAltro.\nLa diga di Monte Cotugno, situata a Senise, \u00e8 la pi\u00f9 grande diga d'Europa costruita in terra battuta. Essa consente di invasare le acque del fiume Sinni per usi agricoli, industriali, potabili e civili. Il lago ha una regolazione pluriennale e per assicurare la massima frequenza di riempimento del serbatoio \u00e8 previsto di convogliare in esso le acque del torrente Sarmento e del fiume Agri, intercettate in apposite sezioni di sbarramento e condotte tramite gallerie di valico.\nLa tenuta idraulica dello sbarramento dipende da uno strato di conglomerato bituminoso applicato sul paramento di monte che si salda in basso col dispositivo di tenuta fondazione. Il manto impermeabile \u00e8 formato da uno strato di base e di livellamento, anch'esso in conglomerato bituminoso chiuso dello spessore di 5\u00a0cm, da uno strato drenante in conglomerato molto aperto dello spessore variabile da 10 a 16\u00a0cm, da due strati di tenuta in calcestruzzo bituminoso, da uno strato di sigillo superficiale.\nLo scarico di superficie \u00e8 costituito da un settore di calice con apertura al centro di 120\u00b0, attraverso un pozzo verticale si collega con una galleria circolare di 6,20\u00a0m di diametro di lunghezza di 1.104\u00a0m che porta le acque a valle della diga. Lo scarico di mezzofondo \u00e8 costituito da due coppie di luci, con soglia a quota 236,70 ciascuna munita di due coppie di paratoie piane. Esso s'immette nella galleria del soprastante scarico di superficie. L'opera di presa utilizza un'apposita galleria situata nella sponda destra e lunga 756\u00a0m, e collegata con una torre di presa, con paratoie d'immissione a diversi livelli per consentire l'utilizzazione delle acque ad uso potabile.\nIl muro della diga misura in lunghezza 1850\u00a0m in altezza 60\u00a0m, \u00e8 largo alla base 260\u00a0m. Il diametro del tubo misura 3\u00a0m, la portata massima della diga (in estate) \u00e8 di 15-13 metri cubi, nel periodo invernale la portata minima \u00e8 di 4-5 metri cubi. La capacit\u00e0 massima \u00e8 530.000.000 metri cubi. La diga di Monte Cotugno \u00e8 situata nel territorio della valle del Sinni nel comune di Senise che domina la valle alla confluenza del Serrapotamo nel Sinni, al centro tra il mar Ionio e il mar Tirreno.\nEntrata in funzione nel 1983 \u00e8 una delle pi\u00f9 grandi opere in terra battuta realizzata in Europa, sbarra il corso del fiume Sinni nel punto in cui il letto del fiume si restringe. Esso, l'antico \"Siris\" dei Greci nasce a circa 1850\u00a0m di quota dalla Serra della Giumenta, propaggine del Sirino e scorre per 94\u00a0km. Raccoglie le acque dei torrenti Cogliandrino e Serrapotamo da sinistra e i torrenti Frido, Rubbio e Sarmento da destra. L'aspetto del Sinni \u00e8 quello tipico della fiumara con un letto largo e ciottoloso, quasi asciutto per gran parte dell'anno, impetuoso durante le piene invernali. Il suo bacino \u00e8 delimitato a sud dal massiccio del Pollino e dal monte la Spina e a nord dal massiccio del Sirino, dal monte Alpi, dalla Tempa Coda di Volpe e dalla Tempa Acqua Seccagna.\nSociet\u00e0.\nEvoluzione demografica.\nGli abitanti sono distribuiti in 2.263 nuclei familiari con una media per nucleo familiare di 3,17 componenti.\nEtnie e minoranze straniere.\nLa popolazione comunale \u00e8 stata caratterizzata negli ultimi anni, da una crescente immigrazione. Al 31 dicembre 2012 gli immigrati stranieri regolari risultano essere 161 (67 uomini e 94 donne), equivalente all'2,27% della popolazione residente. \nLe comunit\u00e0 pi\u00f9 rappresentate sono:\nTra le altre troviamo: Albania, Argentina, Tunisia, Ucraina, Bielorussia, Giappone, Portogallo, Kenya e Brasile.\nCultura.\nIstruzione.\nScuole.\nScuola Materna Paritaria \"P.G. Minozzi\"\nIstituto Comprensivo \"Nicola Sole\":\nScuola Secondaria di II grado: Istituto d'Istruzione Superiore \"Leonardo Sinisgalli\":\nAPOF-IL (Agenzia Provinciale Orientamento Istruzione Formazione e Lavoro):\nTeatro.\nA Senise sono presenti due compagnie teatrali, delle quali una (\"Senise Teatro\") presente sul territorio da circa 30 anni, si occupa esclusivamente di teatro in dialetto locale, proponendo opere di creazione propria, mentre da oltre venti anni la seconda compagnia , la \"SAMS\" (\"Societ\u00e0 Artistica Mutuo Soccorso\"), si occupa di vari generi teatrali, dal teatro napoletano al teatro dell'assurdo.\nCucina.\nLa gastronomia locale \u00e8 famosa per il suo peperone di Senise, una delle variet\u00e0 pi\u00f9 pregiate a livello nazionale. Noto in dialetto locale come \"\u0179afaran\"; si fregia del marchio IGP dal 1996. Con i peperoni di Senise si realizzano numerosi piatti della tradizione contadina. Generalmente vengono essiccati e diventano \"cruschi\" cio\u00e8 croccanti. Passati in olio bollente (o talvolta al forno) e salati, accompagnano pasta, formaggi e verdure come fave o insalate. Vengono anche consumati freschi e cotti al forno ripieni con acciughe e mollica (\"\u017aafaran chin\"). Altro uso frequente \u00e8 quello di ridurli in polvere (\"\u017aafaran p'sat\"), creando cos\u00ec una spezia per aromatizzare primi, secondi e prodotti da forno. Altri prodotti della cucina locale sono il finocchio di Senise e la melanzana bianca, riconosciuti prodotti agroalimentari tradizionali lucani.\nSport.\nLa squadra di calcio \u00e8 il Real Senise, che attualmente milita in Eccellenza.\nHa inoltre una squadra di calcio a 5 che milita nel campionato nazionale di Serie B, il terzo livello del campionato italiano di calcio a 5."}
{"id": "582603", "revid": "32936", "url": "https://it.wikipedia.org/wiki?curid=582603", "title": "TR 909", "text": ""}
{"id": "582604", "revid": "32936", "url": "https://it.wikipedia.org/wiki?curid=582604", "title": "TR-909", "text": ""}
{"id": "582606", "revid": "1318658", "url": "https://it.wikipedia.org/wiki?curid=582606", "title": "Encomio di Elena", "text": "LEncomio di Elena \u00e8 un testo del filosofo sofista Gorgia da Lentini.\nIn esso l'autore si pone l'obiettivo di scagionare Elena, moglie di Menelao, dalla terribile colpa di aver provocato, abbandonando il marito per seguire Paride a Troia, la sanguinosa guerra di Troia.\nL'argomento non era nuovo: Gorgia prendeva spunto infatti da un filone preesistente che, inaugurato dal poeta lirico Stesicoro nella celebre \"Palinodia di Elena\", sosteneva che la donna in realt\u00e0 non and\u00f2 mai a Troia e che al suo posto, con Paride, part\u00ec un fantasma (in greco \u03b5\u1f34\u03b4\u03c9\u03bb\u03bf\u03bd, \"eidolon\"). Questo fatto scagionava la regina di Sparta come causa del decennale conflitto.\nIl filosofo, in questo testo, per discolparla presenta una serie di implicazioni logiche secondo le quali Elena non \u00e8 realmente rea del conflitto tra i greci e i troiani: si riferisce infatti alla \u03c4\u03cd\u03c7\u03b7 (\"tyche\", \"fortuna\", \"caso\", \"destino\"), all'eros, alla persuasione della parola e alla forza fisica.\nL'encomio \u00e8 una dimostrazione della forza della parola che \u00e8 capace, mediante un opportuno utilizzo, di ribaltare il convincimento popolare, risultato di secoli di tradizioni, a proprio piacimento.\nElena \u00e8 innocente, poich\u00e9 il movente del suo gesto \u00e8 esterno alla sua responsabilit\u00e0. Schematizzando, Elena pu\u00f2 aver agito per questi motivi:\nNel primo caso Elena non ha colpa, in quanto nemmeno gli d\u00e8i stessi potevano opporsi al Fato. Se rapita, Elena \u00e8 una vittima, e la colpa va data a Paride. Di nuovo, se innamorata, Elena \u00e8 una vittima, poich\u00e9 fu Afrodite a farla innamorare, come ricompensa a Paride per averla giudicata vincitrice della Mela d'Oro. Infine, se persuasa dalle parole, ancora una volta \u00e8 da ritenersi innocente, dal momento che, insita nelle parole, \u00e8 presente una fortissima carica persuasiva, se queste sono pronunciate da un abile oratore, e sono pi\u00f9 apprezzabili coloro che si fanno ingannare dalla bellezza delle parole rispetto a coloro che rimangono insensibili ad esse.\nLa forza della parola \u00e8 intesa come \"gran dominatore\". Infatti, secondo il sofista, la parola riesce a dominare le emozioni; la poesia, ad esempio, riesce a suscitare nell'ascoltatore le stesse emozioni del poeta.\nSempre per far percepire la potenza della parola, il potere d'ingannare che esse celano, Gorgia conclude ad effetto dicendo che la sua opera vale s\u00ec a difesa di Elena, ma per lui solo come gioco dialettico. Se nulla \u00e8, le parole non dicono la verit\u00e0; anche Elena, che dalla tradizione antica greca \u00e8 criticata assai aspramente, pu\u00f2 essere innocente, e anzi degna di compassione.\nL'orazione certamente riscosse un enorme successo, dato che successivamente anche Isocrate scrisse un'opera omonima con il medesimo intento."}
{"id": "582607", "revid": "287204", "url": "https://it.wikipedia.org/wiki?curid=582607", "title": "Cascina Castellana", "text": ""}
{"id": "582608", "revid": "599013", "url": "https://it.wikipedia.org/wiki?curid=582608", "title": "Eln", "text": ""}
{"id": "582610", "revid": "21583", "url": "https://it.wikipedia.org/wiki?curid=582610", "title": "Dasyatis pastinaca", "text": "Il trigone \"(Dasyatis pastinaca)\", conosciuta comunemente come pastinaca, \u00e8 una razza appartenente alla famiglia Dasyatidae.\nDistribuzione e habitat.\nQuesta specie \u00e8 diffusa nell'Oceano Atlantico settentrionale e nel Mediterraneo, dalla Norvegia al Mar Baltico fino alle Canarie e al Mar Nero. L'habitat ideale \u00e8 rappresentato dai fondali sabbiosi e limosi, dove questo animale si nasconde e si nutre.\nDescrizione.\nQuesta pastinaca pu\u00f2 raggiungere i 2,5 metri di lunghezza e un metro e mezzo di larghezza. Il muso \u00e8 piuttosto pronunciato e i piccoli occhi sono seguiti da due evidenti spiracoli. Possiede dalle 28 alle 38 file di minuscoli denti nella mascella superiore e 28-40 file nella mascella inferiore. La coda \u00e8 dotata di un aculeo seghettato e velenifero in grado di infliggere ferite anche mortali. La colorazione del dorso varia dal grigio-marrone al verde-olivastro, mentre il ventre \u00e8 di colore chiaro. Come le altre pastinache, la \"Dasyatis pastinaca\" \u00e8 una specie ovovivipara. Le femmine danno alla luce dai 4 ai 9 piccoli due volte all'anno dopo una gestazione di quattro mesi. Si nutre principalmente di crostacei e piccoli pesci bentonici.\nPesca.\nIn Mediterraneo, non ha nessun valore commerciale anche se pu\u00f2 essere accidentalmente catturata con una certa frequenza con reti da posta di tipo tramaglio."}
{"id": "582611", "revid": "767487", "url": "https://it.wikipedia.org/wiki?curid=582611", "title": "Grazie per la cioccolata", "text": "Grazie per la cioccolata (\"Merci pour le chocolat\") \u00e8 un film del 2000 diretto da Claude Chabrol e tratto dal romanzo \"The Chocolate Cobweb\" della scrittrice statunitense Charlotte Armstrong (1948).\nFu presentato fuori concorso alla 57\u00aa Mostra del cinema di Venezia.\nTrama.\nNei pressi di Losanna, Marie-Claire sposa civilmente Andr\u00e9 Polonski, pianista di fama. Un giorno la vita apparentemente normale della coppia, unitasi nuovamente in matrimonio dopo un primo tentativo fallito e dopo anni di stretta collaborazione, viene turbata da una aspirante pianista, Jeanne, che dice di essere figlia dell'uomo e gli chiede gentilmente di prepararla al provino di ammissione al Conservatorio, dove dovr\u00e0 presentare \"Fun\u00e9railles\" di Franz Liszt. Jeanne era venuta casualmente a sapere come un possibile scambio in ospedale l'avesse privata del vero padre, che sarebbe in quel caso Polonski. I due instaurano un profondo rapporto maestro-allieva, cominciando a illudersi di essere davvero padre e figlia.\nLa bella Mika far\u00e0 di tutto per ostacolare la giovane, che nel frattempo stringe amicizia con Guillaume, il figlio del pianista. In un clima di tensione appena suggerito emergono dubbi e sospetti sul passato della famiglia, sui tristi avvenimenti che l'hanno colpita. Polonski, dopo la prima rottura con la moglie, si era risposato con Lisbeth, una donna seducente, e con lei aveva concepito l'unico figlio. Lisbeth mor\u00ec poi giovane in circostanze misteriose.\nJeanne intanto, attraverso l'aiuto del fidanzato che studia medicina, riesce a rilevare nella cioccolata servita ogni sera da Mika ai membri della famiglia un certo quantitativo di benzodiazepina. Emergono quindi terribili sospetti sul giorno in cui la madre di Guillaume perse la vita; l'incidente stradale in cui per\u00ec fu dovuto a un colpo di sonno e l'autopsia rilev\u00f2 la presenza di sonniferi che la donna non era solita assumere. Si era pensato a un suicidio, ma Jeanne intuisce la verit\u00e0, trascinando anche Guillaume in questa logica: Mika, nella sua follia di donna repressa e gelosa, avrebbe complottato tutto.\nA questo punto i due giovani sono in pericolo. La ragazza, in conflitto con la madre da cui ha appena saputo come fosse stata concepita attraverso la fecondazione artificiale, e come quindi ignoto sia il suo vero padre, accetta l'invito di Mika a passare un periodo presso la loro dimora, in modo tale che Polonski continui a seguirla in vista dell'esame. Una sera, dopo aver somministrato ai ragazzi il calmante, Marie-Claire invia con un pretesto Jeanne a fare una commissione in automobile. Guillaume, preoccupato, decide di accompagnarla. Polonski nel frattempo capisce tutto e cerca disperatamente di evitare la tragedia.\nSquilla il telefono; Mika con occhi sbarrati e lucidi a un tempo chiede se i due siano morti. No. La macchina \u00e8 distrutta, ma loro sono illesi. Il pianista, con serenit\u00e0, si accomoda per un'esecuzione di \"Funerailles\" mentre cala il sipario sugli occhi colmi di lacrime della protagonista. La musica e la normalit\u00e0 prevalgono sulla follia della donna, che ascolta senza pi\u00f9 speranza la marcia funebre che viene suonata per lei.\nCommento.\nLa chiave del successo di Chabrol: suggerire la tensione pi\u00f9 che mostrare dettagli espliciti, cos\u00ec come si nota anche ne \"Il buio nella mente (La c\u00e9r\u00e9monie)\" (1995) dove il registratore dell'inquadratura finale ci rivela i misfatti che le crudeli Huppert e Bonnaire avevano cercato di nascondere.\nCritica.\n\u00abMettere fuori concorso il film pi\u00f9 bello della Mostra, \"Merci pour le chocolat\", di Claude Chabrol, era un prezzo da pagare in cambio di avere dentro la giuria un cinefilo di grande e provata abilit\u00e0.\u00bb (Stefano Della Casa, \"Duel\", ottobre 2000)\n\u00ab...la rappresentazione del male nelle sue forme pi\u00f9 leggere... Un procedimento di essiccazione... un girare da entomologo, prosciugando tutto, anche il male...\u00bb (Pier Maria Bocchi, \"Duel\", novembre 2000)\n\u00abUn \"morality play\" semplice, elegante, che prende a prestito ricordi hitchcockiani per studiare e declinare la perversione e nel contempo minare le sicurezze biologiche della famiglia.\u00bb (Maurizio Porro, \"Il Corriere della Sera\", 11 novembre 2000)\n\u00abUn film bello, impeccabile, inattaccabile... Claude Chabrol mette sullo schermo le sue conoscenze cinefile (Lang, Hitchcock, Renoir) con grande eleganza e senza un minimo di autocompiacimento.\u00bb (Stefano Della Casa, \"Film Tv\", 14 novembre 2000)\n\u00ab[Chabrol] d\u00e0 al film una forma che, proprio tenendo lontano il suo tema implicito - il male assoluto - finisce per imporcelo come residuo ineliminabile, come la sola presenza vera, o, se si vuole, come un'assenza decisiva, che ogni cosa attira a s\u00e9 e in s\u00e9.\u00bb (Roberto Escobar, \"Il Sole-24 Ore\", 26 novembre 2000)"}
{"id": "582612", "revid": "1005847", "url": "https://it.wikipedia.org/wiki?curid=582612", "title": "Partito Unificazione Nazionale", "text": "Il Partido Unificaci\u00f3n Nacional fu un partito politico nazionale della Costa Rica, costituito per le elezioni presidenziali del 1966. Il partito nacque dall'alleanza del Partido Republicano Nacional, diretto dall'ex Presidente Rafael \u00c1ngel Calder\u00f3n Guardia; il Partido Uni\u00f3n Nacional, diretto dall'ex Presidente Otilio Ulate e da alcune altre forze minori. Scelse come candidato il professore universitario Jos\u00e9 Joaqu\u00edn Trejos Fern\u00e1ndez, persona senza precedenti politici, che vinse con un piccolo margine e fu eletto Presidente nel periodo 1966-1970, ma non ottenne la maggioranza nell'Assemblea legislativa.\nIl Partido Unificaci\u00f3n Nacional, che si caratterizz\u00f2 per una politica contraria all'intervento dello Stato nell'economia, sostenne per le elezioni del 1970 l'ex Presidente Mario Echandi Jim\u00e9nez, in quelle del 1974 con Fernando Trejos Escalante e nel 1978 con Guillermo Villalobos Arce, ma ne uscirono sconfitti. Successivamente la coalizione usc\u00ec dalla scena politica."}
{"id": "582613", "revid": "124262220", "url": "https://it.wikipedia.org/wiki?curid=582613", "title": "Teatro 10", "text": "Teatro 10 \u00e8 stato un variet\u00e0 televisivo italiano trasmesso in tre edizioni dal Programma Nazionale tra il 1964 e il 1972, in prima serata a partire dalle 21.\nIl programma veniva realizzato nel Teatro delle Vittorie di Roma.\nLa trasmissione.\nPrima edizione.\nLa prima edizione, composta da quattro puntate, and\u00f2 in onda il sabato sera dal 26 settembre al 17 ottobre 1964 con la conduzione di Lelio Luttazzi; e gli autori erano Antonio Amurri e Francesco Luzi. All'interno del variet\u00e0 si esibivano anche diversi cantanti esordienti, tra cui Didi Balboni.\nSeconda edizione.\nDopo una pausa di sette anni, la seconda edizione fu trasmessa il sabato sera dal 13 marzo al 1\u00ba maggio 1971, per un totale di sette puntate. La conduzione fu affidata all'attore Alberto Lupo, gi\u00e0 presentatore nell'edizione 1967 di \"Canzonissima\" e tornato cos\u00ec alla conduzione per la regia di Antonello Falqui. Presenza fissa della trasmissione era la soubrette Minnie Minoprio.\nOgni settimana la trasmissione proponeva numerosi ospiti provenienti dal mondo del cinema, della musica e dello sport, tra cui Mireille Mathieu, i Bee Gees, Ike &amp; Tina Turner, \nElis Regina, Pippo Baudo, Claudio Villa, Massimo Ranieri, Barrie Chase, Luciano Salce, James Brown, Shirley Bassey, Domenico Modugno, Carla Fracci, Nino Manfredi, Helenio Herrera, Sandro Mazzola, Enrico Montesano, Jos\u00e9 Feliciano, Pino Caruso.\nGli autori erano Leo Chiosso e Giancarlo Del Re e conduzione era affidata ad Alberto Lupo. Orchestra diretta dal maestro Gianni Ferrio. Sigla finale \"Regalami un sabato sera\" di Ferrio- Chiosso interpretata dai Circus 2000\nTerza edizione.\nNel 1972 fu proposta una terza edizione, articolata in otto puntate in onda dall'11 marzo al 14 maggio, nella quale a Lupo si affianc\u00f2 alla conduzione Mina. \nLa direzione d\u2019orchestra e la celebre sigla Parole parole erano di Gianni Ferrio.\nTra gli ospiti di questa edizione spiccavano i ballerini classici Carla Fracci e Vladimir Vasiliev, l'organista Fernando Germani e Lucio Battisti, quest'ultimo protagonista, nella puntata del 23 aprile, di un duetto con Mina, accompagnati da \"cinque amici da Milano\": Gianni Dall'Aglio alla batteria, Massimo Luca alla chitarra acustica, Gabriele Lorenzi al piano e organo Hammond, Eugenio Guarraia alla chitarra elettrica e Angel Salvador al basso elettrico.\nAccoglienza e critiche.\nLa trasmissione ottenne giudizi contrastanti da parte del pubblico e della critica, in particolare nelle edizioni degli anni settanta. Secondo il parere dei telespettatori espresso in occasione di un sondaggio sul gradimento realizzato nel 1973, il variet\u00e0 risult\u00f2 essere il pi\u00f9 gradito tra quelli trasmessi il sabato sera nei cinque anni precedenti; anche il conduttore Alberto Lupo raggiunse notevoli indici di gradimento.\nTuttavia, il variet\u00e0 fu recensito negativamente da Ugo Buzzolan de \"La Stampa\" nel 1972, che lo giudic\u00f2 \"fastoso ma pachidermico: non salta, non frizza, non d\u00e0 allegria\", definendo lento il ritmo dello show. Tuttavia, il successo discografico della sigla di coda dell'edizione del 1972, il brano \"Parole parole\" interpretato da Alberto Lupo e Mina, ha contribuito ad alimentare la notoriet\u00e0 della trasmissione."}
{"id": "582618", "revid": "242434", "url": "https://it.wikipedia.org/wiki?curid=582618", "title": "Verghettato", "text": ""}
{"id": "582620", "revid": "125619445", "url": "https://it.wikipedia.org/wiki?curid=582620", "title": "Ave Ninchi", "text": "Biografia.\nFiglia di Umberto Ninchi e Fernanda Brugiapaglia, agiata famiglia di conciatori, respir\u00f2 l'arte drammatica fin da bambina: la sua famiglia, anconetana, diede al teatro non solo i cugini di suo padre Annibale e Carlo, ma anche impresari teatrali e drammaturghi, tutti ruotanti intorno al Teatro delle Muse. Ave segu\u00ec ben presto le orme di famiglia lavorando gi\u00e0 da piccola nel teatro: a cinque anni prese parte, al Teatro Verdi, al \"Glauco\" di Ercole Luigi Morselli, interpretato dal cugino Annibale Ninchi.\nL'attivit\u00e0 lavorativa del padre fu poi causa di vari trasferimenti: prima a Trieste (dove rilev\u00f2 la compagnia marittima del suocero) e poi a quindici anni di nuovo nelle Marche. Nel 1935 venne ammessa con pieni voti all'Accademia nazionale d'arte drammatica di Roma, godendo di una borsa di studio.\nInizi\u00f2 a lavorare nel teatro di rivista, partecipando nel 1945 a \"Cantachiaro\" di Franco Monicelli, Garinei e Giovannini, e a \"Soffia so'...\" . Contemporaneamente avvenne l'esordio nel cinema accanto ad Aldo Fabrizi nel film \"Circo equestre Za-bum\" (1944) e fu seguito da una crescente popolarit\u00e0, grazie a una lunga serie di pellicole a cui prese parte, soprattutto di genere brillante, al fianco di grandi nomi come Tot\u00f2, Aldo Fabrizi, Paolo Stoppa, Nino Taranto, Peppino De Filippo, Carlo Dapporto e Alberto Sordi. Era spesso impegnata in ruoli da caratterista, che interpretava in modo da rubare spesso la scena ai protagonisti, grazie alla sua figura corpulenta e aggraziata, alla sua spumeggiante vis comica e alla sua accattivante bonomia. Ave Ninchi diede prova delle sue ottime capacit\u00e0 recitative anche in film drammatici: per la sua interpretazione di \"Vivere in pace\" (1946) di Luigi Zampa, si aggiudic\u00f2 il Nastro d'argento.\nDagli anni cinquanta agli anni settanta continu\u00f2 a lavorare anche in teatro: fu ancora vivace interprete di diverse commedie musicali, come \"Un trapezio per Lisistrata\" e \"Un mandarino per Teo\" di Garinei e Giovannini, ma fu altrettanto abile attrice di prosa, in lavori come \"Questa sera si recita a soggetto\" di Pirandello, \"La contessina Giulia\" di Strindberg, \"Il campiello\" di Goldoni e \"I dialoghi delle Carmelitane\" di Bernanos. Nel 1965 fu accanto ad Anna Magnani nella rappresentazione de \"La lupa\" di Verga, per la regia di Franco Zeffirelli.\nIn televisione partecip\u00f2 nel 1963 alle riprese dello sceneggiato televisivo \"Il mulino del Po\", e nel 1964 al variet\u00e0 Za-bum. Nel 1971 ha lavorato nel popolare variet\u00e0 \"Speciale per noi\", al fianco di Aldo Fabrizi, Paolo Panelli e Bice Valori, per la regia di Antonello Falqui. Inoltre ha sostituito Delia Scala, nella conduzione della fortunata trasmissione \"A tavola alle 7\", a fianco di Luigi Veronelli, dove parlava con grazia e competenza di temi culinari.\nNel 1973 Federico Fellini, per il doppiaggio di \"Amarcord\", la chiam\u00f2 per dare la voce \"romagnola\", alla napoletana Pupella Maggio, per il personaggio di Miranda. In precedenza, aveva svolto il lavoro di doppiatrice all'interno della societ\u00e0 O.D.I. (sua la voce di Alma Kruger in \"Sabotatori\" di Alfred Hitchcock). Nel 1974 recit\u00f2 in francese nel ruolo di Madame Georges, la proprietaria dell'albergo occupato dai nazisti, in \"\", per la regia di Louis Malle che fu il suo ultimo film.\nNel 1979 fu protagonista del telefilm giallo \"La vedova e il piedipiatti\" per la regia di Mario Landi, accanto a Veronica Lario. Nell'occasione l'attrice recit\u00f2 nel ruolo di una massaia-investigatrice. Nel 1981 fu di nuovo in televisione con lo special \"Buonasera con... Ave Ninchi\", in cui oltre a ripercorrere la propria carriera, non si esimeva dal proporre ricette e consigli culinari. Sempre in TV, nei suoi ultimi anni di vita, comparve come presenza fissa nel cast del programma \"Il sabato dello Zecchino\" con i bambini del Piccolo Coro \"Mariele Ventre\" dell'Antoniano di Bologna. Nel 1989 la Rai le dedic\u00f2 il programma biografico in quattro puntate \"Confidenzialmente Ave\".\nAve Ninchi fu per diversi anni, a partire dal 1976, testimonial pubblicitaria dell'azienda avicola AIA, interpretando il personaggio della tipica casalinga italiana. Tifosa della Juventus, fu sovente ospite anche di trasmissioni televisive di carattere sportivo. Abbandon\u00f2 definitivamente la TV culinaria per un ritorno al teatro, recitando nella \"Clizia\" di Machiavelli.\nPassava molto tempo nella sua casa di campagna a Pomino, in provincia di Firenze, a contatto con la natura. Dopo la morte del marito, decise di trasferirsi a Trieste, dove mor\u00ec all'et\u00e0 di ottantuno anni, assistita dalla figlia Marina, dopo una lunga malattia, causata da una grave forma di diabete che l'aveva costretta a lunghi periodi di ricovero in ospedale. Riposa nel cimitero di Pomino-Rufina (Firenze).\nOmaggi.\nLe \u00e8 stato intitolato un viale a Roma. Nel dicembre 2013 un'area del Giardino pubblico Muzio de' Tommasini di Trieste porta il nome di piazzale Ave Ninchi, e le \u00e8 stata intitolata una via nella sua citt\u00e0 natale, Ancona."}
{"id": "582621", "revid": "143369", "url": "https://it.wikipedia.org/wiki?curid=582621", "title": "Trigone", "text": ""}
{"id": "582622", "revid": "767487", "url": "https://it.wikipedia.org/wiki?curid=582622", "title": "Vanishing Vision", "text": "Vanishing Vision \u00e8 l'album di debutto del gruppo musicale giapponese degli X Japan, pubblicato nel 1988 dalla Extasy Records. Nel disco \u00e8 presente la versione con testo in lingua inglese della canzone \"Kurenai\". \"Vanishing Vision\" \u00e8 stato ristampato nel 1991 e ha booklet, retro e OBI differenti dalla versione del 1988.\nIl disco \u00e8 stato stampato anche su vinile e in formato picture disc. Quest'ultima stampa, limitata a 5000 copie, contiene anche un flexi disc contenente la versione promozionale della canzone \"Stab me in the Back\", uscita ufficialmente nel 1987 nella compilation \"Skull Thrash Zone Vol.1\" e nell'album \"Jealousy\" del 1991."}
{"id": "582625", "revid": "767487", "url": "https://it.wikipedia.org/wiki?curid=582625", "title": "Francesco Piticchio", "text": "Piticchio nacque forse a Palermo e la data di nascita \u00e8 sconosciuta.\nSulla vita di Piticchio non si conosce molto. Nel 1760 divent\u00f2 maestro di cappella nella sua citt\u00e0 natale e nel 1778 fu a Roma per collaborare con Giuseppe Gazzaniga alla stesura dell'intermezzo \"Il marchese di Verde Antico\", rappresentato al Teatro Capranica nel gennaio dello stesso anno.\nNel 1782 con una compagnia teatrale italiana si rec\u00f2 in Germania, dove fu attivo come compositore e \"maestro al cembalo\" presso Braunschweig, Dresda e altre citt\u00e0 tedesche. Nel 1787, durante la prima rappresentazione del Don Giovanni di Wolfgang Amadeus Mozart, fu a Praga come direttore del Nationaltheater.\nDopo aver sostato alcuni anni a Vienna, torn\u00f2 in Italia verso il 1791-1792 stabilendosi a Napoli, dove il 13 agosto 1798 rappresent\u00f2 al teatro San Carlo l'opera \"La vendetta di Medea\" con Lu\u00edsa Todi. Con lo scoppio della rivoluzione napoletana nel 1799 si ritir\u00f2 definitivamente a Palermo. Mor\u00ec presumibilmente a Palermo nel 1800 circa.\nOpere.\n\"L'anno e citt\u00e0 si riferiscono alla prima rappresentazione.\""}
{"id": "582626", "revid": "1429175", "url": "https://it.wikipedia.org/wiki?curid=582626", "title": "Rintone", "text": "Biografia.\nFiglio di un vasaio, sulle sue origini coesistono notizie contrastanti: secondo \"Suda\" fu tarantino, ma la poetessa, sua contemporanea, Nosside, lo definisce siracusano in un epitaffio a lui dedicato:\nSi ritiene, quindi, che fosse nativo di Siracusa, ma che si fosse trasferito e vissuto a Taranto.\nOpere.\n\u00c8 considerato il creatore dell'ilarotragedia, cio\u00e8 della parodia di miti tragici. In seguito venne detta \"fabula rhinthonica\" in suo onore e fu conosciuta anche a Roma.\nRintone cre\u00f2 il genere basandosi sulla \"farsa fliacica\", che parodiava con l'uso dei simboli fallici aspetti della vita del popolo o episodi mitologici. \nIl poeta diede al genere una maggior eleganza e finezza letteraria: cosa non semplice considerando lo scopo farsesco che si prefiggeva un tal genere. \nL'ispirazione legata alla parodia mitologica ebbe un suo primo campione in Epicarmo, maestro della affine farsa megarese, ma Rintone trasse spunti compositivi anche dalla tragedia e in special modo da quella di Euripide.\nDella produzione scenica di Rintone, che probabilmente era formata da 38 drammi, ci rimangono 9 titoli: \"Coloro che montano sul letto\", \"Eracle\", \"Anfitrione\", \"Ifigenia in Aulide\", \"Ifigenia fra i Tauri\", \"Medea\", \"Meleagro schiavo\", \"Oreste\", \"Telefo\". Di tali opere restano solo 28 frammenti, scritti tutti in dialetto dorico di Taranto. \nAlcuni dei drammi buffi, come si pu\u00f2 notare anche solo dai titoli, vestono di farsa le tragedie di Euripide: ad esempio, nell\"'Eracle\" probabilmente Rintone canzonava il semidio per la sua ghiottoneria, riprendendo in forme pi\u00f9 farsesche un tema presente, forse, fin da Epicarmo, mentre le divinit\u00e0 dell'Olimpo, rispettate solo formalmente, rappresentavano i pi\u00f9 comuni atteggiamenti e comportamenti umani."}
{"id": "582631", "revid": "767487", "url": "https://it.wikipedia.org/wiki?curid=582631", "title": "Still Life (American Concert 1981)", "text": "Still Life, pubblicato nel 1982, \u00e8 un album live dei Rolling Stones, \u00e8 il quarto album pubblicato dal vivo dalla band e racchiude il tour americano del 1981, registrato il 5 e 6 novembre al Meadowlands Sports Complex - East Rutherford, NJ. - 25 novembre al Rosemont Horizon - Rosemont, Chicago Illinois - 13 dicembre al Sun Devil Stadium - Tempe, AZ e il 18-19 dicembre ad Hampton Coliseum - Hampton (Virginia).\nTracce.\nEXTRA BONUS EP \"Beast Of Burden\" side B inserita nel 45 giri di promozione dell'album side A \"Going to a Go Go\"\nsuccessivamente la traccia Beast of Burden di questo 45 giri \u00e8 stata inserita nell'album \"Rolling Stones Rarities 1971-2003\"\nLa traccia \u00e8 stata registrata durante il concerto di Los Angeles 81"}
{"id": "582635", "revid": "1745361", "url": "https://it.wikipedia.org/wiki?curid=582635", "title": "Italianizzazione", "text": "Per italianizzazione (o pi\u00f9 raramente italizzazione) si possono intendere vari processi di assimilazione alla lingua e cultura italiana, tra cui:"}
{"id": "582640", "revid": "124108852", "url": "https://it.wikipedia.org/wiki?curid=582640", "title": "Pantera (araldica)", "text": "La pantera \u00e8 una figura araldica, simbolo di astuzia, ferocia, o impetuosit\u00e0.\nNel blasone franco-italiano.\nLa \"pantera\", che nei blasoni franco-italiani \u00e8 rappresentata abbastanza fedelmente all'animale reale, per la sua pelle maculata, \u00e8 simbolo di \"sottigliezza astuta\" perch\u00e9 si riteneva che facesse avvicinare gli altri animali, attratti dalla bellezza della sua pelle, nascondendo il capo e d'un tratto divorandoli. La pantera \u00e8 generalmente in posa aggressiva, rampante o passante, e simboleggia furia, ferocia, impetuosit\u00e0, natura incapace di rimorso. Si diceva che la pantera salvasse la gente dal drago del Maligno, poich\u00e9 si pensava che avesse un alito delicato che simboleggiava la dolce influenza di Cristo\nIl capo della pantera, da solo e di prospetto, si chiama \"ceffo di pantera\".\nNel blasone germanico.\nNel blasone germanico, la \"pantera\" \u00e8 una figura araldica chimerica avente corpo di leone, testa di cavallo, di toro o di drago (a volte cornuta, il drago \u00e8 rappresentato con un solo corno, corto, in mezzo alla fronte), corna e zampe di toro (talvolta le zampe anteriori sono degli artigli d'aquila e quelle posteriori sono di leone), coda di leopardo e che vomita fiamme dalla gola, dalle narici e dalle orecchie.\nQuesta versione della pantera si incontra spesso nella regione della Stiria, in Austria, nel cui blasone compare, secondo la blasonatura: \"di verde, alla pantera d'argento, armata e cornata di rosso, vomitante fiamme dello stesso\".\nNel blasone anglosassone.\nNell'araldica inglese la pantera viene rappresentata come un felino d'argento con macchie multicolore (che devono essere blasonate come maculata o seminata di di tortelli d\u2019oro, azzurro, rosso e verde) che emette fiamme dalla bocca, dalle narici e dalle orecchie; queste ultime rappresentano l'alito profumato che l'animale era solito emettere dopo i pasti; alcuni autori riferiscono che i manoscritti araldici a volte interpretano le macchie multicolori dell'animale come simboli per le numerose virt\u00f9 del portatore dell'arma. In alternativa pu\u00f2 essere rappresentata come un felino, con o senza corna, a bande multicolori che emette fuoco da orecchie e bocca \u2014 in inglese blasonata come \"panther incensed\" \u2014, o come un animale chimerico con corpo di leone, testa di cavallo con corna, zampe anteriori di grifone e zampe posteriori di leone. Una pantera era usata da Enrico VI di Inghilterra come emblema personale. \nPosizione araldica ordinaria.\nNelle tradizioni araldiche esposte, la pantera si pone rampante."}
{"id": "582644", "revid": "181699", "url": "https://it.wikipedia.org/wiki?curid=582644", "title": "Italianizzazione (fascismo)", "text": "L'italianizzazione \u00e8 stato un disegno politico del regime fascista che ha interessato tale periodo della storia d'Italia con l'intento di diffondere la lingua italiana, ma anche di intervenire sull'uso del dialetto di gruppi linguistici con diversa madrelingua. Il progetto di un'autarchia linguistica aveva avuto precedenti gi\u00e0 all'inizio del XX secolo ed il regime vi aggiunse una connotazione ideologica con l'intento di rafforzare una connotazione centralista ed il consenso popolare controllando maggiormente aree di colonizzazione recente.\nItalianizzazione nel fascismo di toponomastica, cognomi e parole non italiane.\nL'italianizzazione venne perseguita, seguendo nelle intenzioni il modello francese, attraverso una serie di provvedimenti aventi forza di legge (come l'italianizzazione della toponomastica, dei nomi propri e la chiusura di scuole bilingui) ed un gran numero di disposizioni alla stampa ed alle case editrici, invitate ad evitare termini e nomi stranieri preferendogli i corrispondenti italiani o italianizzati.\nMolti intellettuali accolsero favorevolmente l'iniziativa: sin dall'Umanesimo i linguisti ed i letterati della corrente \"purista\" rifiutavano l'eccessiva eterogeneit\u00e0 linguistica del paese, composta non solo da vere e proprie lingue, ma anche da numerosissimi dialetti.\nTra i molteplici aspetti di questa politica, si ricordano:\nIl processo previde inoltre la censura o la chiusura di giornali in lingua diversa da quella italiana e l'incentivazione al trasferimento di italofoni nelle zone a maggioranza linguistica alloglotta (il caso pi\u00f9 eclatante \u00e8 quello di Bolzano, comune dell'Alto Adige a maggioranza linguistica italiana). Si aggiunse la chiusura delle banche e degli istituti di credito locali e l'abolizione di eventuali seconde lingue ufficiali.\nNumerosi intellettuali appoggiarono la politica di italianizzazione: tra questi Gabriele D'Annunzio, il quale propose ad esempio il termine \"arzente\" per indicare il distillato di vinacce e, in generale, qualsiasi liquore ad alta gradazione alcolica. \"Arzente\" \u00e8 una variante di \"ardente\", usata nell'antica locuzione \"acqua ardente\" (e da cui probabilmente deriv\u00f2 il termine \"arzillo\").\nInoltre l'italianizzazione venne vista da molti intellettuali vicini al fascismo, tra cui Giovanni Gentile - direttore scientifico e animatore della prima edizione dell'Enciclopedia Italiana nel 1925 - come il recupero linguistico di terre che erano state in precedenza \"deitalianizzate\", o almeno \"delatinizzate\", in seguito a politiche di assimilazione linguistica praticate da Stati stranieri.\nFu quindi naturale per l'Enciclopedia Italiana accogliere ed ufficializzare l'italianizzazione di toponimi tripolitani e cirenaici (pi\u00f9 tardi anche del Fezzan) proposta nel 1915 - dopo un primo insoddisfacente tentativo di Eugenio Griffini per conto dell'Istituto Geografico Militare - da Carlo Alfonso Nallino, principale arabista italiano, docente dell'Universit\u00e0 di Roma cui, fascista egli stesso, fu affidata dall'Enciclopedia Italiana la cura di tutto ci\u00f2 che riguardava il mondo arabo e islamico. La Libia era infatti vista come un territorio gi\u00e0 romano e quindi, con azzardata deduzione, italiana, di cui era necessario italianizzare i toponimi, ancorch\u00e9 la massima parte non fosse costituita da arabizzazioni di originali latini (ma anche greci), bens\u00ec da termini del tutto arabi o berberi, con rare presenze turche.\nIl recupero linguistico era avvenuto prevalentemente in Istria, dove il processo di migrazione e d'insediamento di nuclei rurali slavi era cominciato gi\u00e0 nell'Alto Medioevo nel VIII secolo, nella stessa fase storica delle prime presenze tedesche stabili in altri territori cisalpini. A ci\u00f2 va aggiunta la reazione politica al contemporaneo processo di de-italianizzazione che veniva effettuata nei territori ancora italofoni (anche solo parzialmente o residualmente) sotto sovranit\u00e0 straniera: nel Nizzardo ed in Corsica l'italiano venne osteggiato fino alla sua quasi totale scomparsa; in Dalmazia la politica del neonato Regno di Jugoslavia caus\u00f2 addirittura l'esodo di quasi tutti i dalmati italiani, dove ne rimasero circa secondo il primo censimento etnico del regno.\nIl processo di italianizzazione fu pi\u00f9 forte in Alto Adige che nella Venezia Giulia. Al riguardo si deve specificare che, mentre nella regione altoatesina gli italiani nel 1910 erano stimati in circa il 3% (e in circa il 4% i ladini), in Venezia Giulia, sempre secondo il censimento austriaco del 1910, vi era una maggioranza relativa italiana attestata intorno al 40%. Tuttavia non vi fu alcun tentativo di mantenere il plurilinguismo, vigente fino ad allora, e si impose l'uso di una lingua che non era la lingua madre della maggioranza della popolazione autoctona, pur essendo compresa. Nell'alta e media valle del fiume Isonzo, in parte del Carso fino alla localit\u00e0 di Senosecchia, nei paesi gravitanti nell'orbita triestina e goriziana, l'italiano era conosciuto e compreso da tutti; lo stesso accadeva per la larga parte dei croati residenti nelle zone dell'Istria, del Quarnaro e della Dalmazia, un tempo appartenute alla Repubblica di Venezia. Nei restanti territori (valli tributarie del'Isonzo, Carso interno, zona del monte Nevoso ecc.) l'italiano non era conosciuto e qui il processo di italianizzazione fu un'imposizione \"tout court\".\nNon avvenne italianizzazione forzata nella citt\u00e0 dalmata di Zara, la cui componente etnica italiana era largamente maggioritaria gi\u00e0 prima dell'annessione, e la lingua italiana era compresa e utilizzata dall'intera cittadinanza. Riguardo all'isola di Lagosta, a forte maggioranza slava, l'italianizzazione fu dovuta pi\u00f9 che dalla precisa volont\u00e0 del governo italiano, dal trasferimento spontaneo di famiglie delle altre isole dalmate (principalmente da Lissa), che abbandonarono le proprie terre d'origine dopo l'assegnazione di queste alla Jugoslavia.\nPolitica italiana del dopoguerra nei territori mistilingui.\nDopo la caduta del fascismo, a partire dai primissimi anni del dopoguerra, la toponomastica originale venne ripristinata in Valle d'Aosta e nelle valli franco-provenzali e occitane del Piemonte, oppure, in Trentino-Alto Adige e in alcune zone del Friuli Venezia Giulia, venne adottato il bilinguismo perfetto (rispettivamente tedesco-italiano e italiano-sloveno) e della seconda lingua ufficiale nell'indicazione dei toponimi, mantenendo anche quelli italiani di recente creazione. Per volere di Casa Savoia, il processo di italianizzazione fu pervasivo nell'isola di Sardegna, dove l'italiano sarebbe subentrato allo spagnolo come nuovo idioma di prestigio e impiantatosi come prima lingua a discapito di quelle autoctone, ma non ebbe ulteriori strascichi nelle altre zone storicamente appartenenti all'omonimo regno, come le valli piemontesi e la Valle d'Aosta, in cui invece si assistette a un progressivo ritorno ai propri usi e costumi originali.\nNella provincia di Bolzano, dove la lingua tedesca \u00e8 sempre stata un forte collante identitario e culturale per la popolazione locale, vi furono - e, per certi aspetti, vi sono ancora - forti contrasti tra la comunit\u00e0 di lingua tedesca e quella di lingua italiana. Infatti, in Alto Adige il processo migratorio di italofoni favorito dal fascismo non venne mai accettato da parte della componente germanofona. Ci\u00f2 che ha reso molto difficile, anche in seguito, lo sviluppo di un pacifico dialogo tra i due gruppi etnolinguistici e l'attestarsi reciproco su posizioni, anche politiche, estreme.\nIn Venezia Giulia, i problemi iniziati con i contrapposti nazionalismi all'epoca dell'Impero Austriaco prima e con la italianizzazione da parte del fascismo poi, unita all'invasione della Jugoslavia nel 1941, culminarono con il dramma delle foibe e con l'esodo della stragrande maggioranza degli istriani di lingua italiana e di molti bilingui d'origini miste (le stime arrivano a ). Tutto ci\u00f2 avvenne soprattutto negli anni a cavallo del Trattato di Parigi del 1947, nel quale l'Istria, popolata da italiani, croati e in minor misura da sloveni, venne in larga parte assegnata alla Jugoslavia.\nI governi italiani del dopoguerra concessero un certo uso dello sloveno nei territori giuliani mistilingui rimasti all'Italia. Alcuni gruppi slovenofoni rivendicano maggior uso della propria lingua, con riferimento in particolare alle zone mistilingui della provincia di Udine, ma la questione \u00e8 complicata dal fatto che i dialetti parlati in queste localit\u00e0 differiscono spesso notevolmente dallo sloveno ufficiale. Questo argomento viene spesso portato avanti dagli stessi slavofoni di queste regioni che si oppongono al riconoscimento ufficiale dell'uso della lingua intendendo con ci\u00f2 marcare una propria differenza rispetto agli sloveni. Tale atteggiamento \u00e8 dovuto a ragioni storiche sia antiche (queste regioni erano annesse alla Repubblica di Venezia fin dal Medioevo, e quindi separate amministrativamente dal resto della Slovenia) sia pi\u00f9 recenti (la forte propaganda antislava svolta in queste zone da maestri, sacerdoti, impiegati pubblici, che venivano reclutati regolarmente in altre zone d'Italia, nonch\u00e9 l'identificazione tra \"slavi\" e \"comunisti\").\nUn capitolo a parte merita la politica riguardante i dialetti locali e le lingue regionali: l'imposizione dell'uso della lingua italiana in ogni contesto, dalla scuola alla pubblica amministrazione, la sistematica campagna denigratoria verso le lingue alloglotte e i dialetti, descritti e percepiti come lingue parlate da lavoratori manuali e persone di scarso livello culturale, la leva obbligatoria e il continuo ignorare da parte dei mass media ogni forma di espressione in queste lingue che non si limitasse a puri aspetti folcloristici, sono stati e in certi casi sono ancora un forte motore di perdita dell'identit\u00e0 linguistica. Tuttavia \u00e8 sempre esistita una certa opposizione a queste politiche da parte di gruppi e movimenti della pi\u00f9 diversa estrazione: da quelli cattolici \"iperconservatori\", che tendevano a mantenere una visione antirisorgimentale e antilaicista della societ\u00e0, a gruppi moderatamente conservatori, fino ad arrivare a movimenti di estrazione progressista o addirittura rivoluzionaria, che tendevano a sposare la questione identitaria alla lotta di classe, all'antimilitarismo e alla questione ecologica.\nLe lingue straniere e lo sport.\nL'italianizzazione delle parole straniere legate allo sport ebbe un processo diverso, anche se strettamente legato ad eventi e situazioni causate e collegate al regime fascista.\nTutto lo sport italiano si svilupp\u00f2 in un'epoca in cui ben poche discipline sportive si diffusero a livello popolare e, proprio perch\u00e9 erano stati i ceti pi\u00f9 ricchi ad introdurre in Italia quelle nuove quali tennis, calcio, rugby, la maggior parte dei termini usati era soprattutto di lingua inglese, mentre la maggior parte delle discipline classiche, quali scherma, sciabola e spada, erano legate alla lingua francese, principale idioma utilizzato negli ambienti internazionali e mitteleuropei.\nTutta la terminologia usata per il calcio, anche sui giornali, gi\u00e0 dai primi anni dieci era al 95% di tipo anglofono. Solo poche parole desuete, quali \"pelouse\" (campo sportivo di tipo erboso), \"mel\u00e9e\" (mischia) e \"guigne\" (sfortuna, non volgare), erano francesi. Il primo tentativo di cambiare qualcosa si vide proprio sulla Gazzetta dello Sport dopo il 1908, quando venne vietato ai giocatori stranieri di prender parte al Campionato Italiano. Sulla \"rosea\" apparve un timido \"palla al calcio\" nei primi mesi del 1909 e fu solo dal luglio dello stesso anno che la vecchia F.I.F. (Federazione Italiana Football) fu sostituita dalla sigla F.I.G.C. (Federazione Italiana Giuoco Calcio), dopo che nell'Assemblea Federale non si raggiunse il quorum deliberativo e si decise, quindi, di inviare una cartolina postale a tutte le societ\u00e0 affiliate chiedendo di approvare una delle proposte fatte in Assemblea.\nAlla met\u00e0 degli anni venti, quando ormai il calcio era dominio anche della classe operaia, ignorante in fatto di lingue straniere, diverse parole erano frequentemente storpiate, come ad esempio \"match\", scritta abitualmente \"macht\" pur di rendere la stessa pronuncia, ma era ancora la terminologia inglese a farla da padrona. All'arbitro i giocatori gridavano ancora \"hands!\" (per un fallo di mano) e chiedevano l\"'off-side\" (fuori gioco). La Gazzetta metteva in edicola gi\u00e0 dal 1920 un librettino compilato dall'avvocato Giuseppe Cavazzana (arbitro e importante dirigente dell'A.I.A.), vero e proprio vangelo per tutti i giocatori, con tutto il regolamento del gioco del calcio, ma soprattutto corredato di prontuario delle parole inglesi con la relativa pronuncia.\nIl calcio italiano era gi\u00e0 cambiato, in fatto di ordinamenti voluti dall'alto, quando nel 1930 ci fu la prima e massiccia traduzione dei termini inglesi. Gi\u00e0 nel 1930 molte societ\u00e0 passarono dal \"Football Club\" ad \"Associazione Calcio\" ed il cambiamento era una conseguenza quasi naturale: il \"football\" era ormai diventato \"calcio\" per tutti.\nA subire il primo cambiamento fu nel 1930 il rugby che, ridotto a sottosezione alle dirette dipendenze della FIGC, venne \"tradotto\" ufficialmente in \"palla ovale\".\nSolo una parola, \"sport\", rimaneva nel vocabolario, italianizzata in \"sportivo\", data l'inefficacia del termine \"diporto\". Per rendere l'idea, anche l'hockey si dovette adeguare cambiando in \"ochei\" o nella pi\u00f9 popolare versione di \"palla-rotelle\" limitatamente alla sezione hockey su pattini. Da notare che in Svizzera viene correntemente usata sia dalla stampa sia dalla popolazione italofona l'espressione \"disco su ghiaccio\". Anche il \"basket\" sub\u00ec l'italianizzazione, diventando \"palla al cesto\" o anche \"pallacanestro\", rimasta ancora nell'uso.\nInoltre, a questo proposito, il divieto dell'uso di termini non italiani si accompagn\u00f2 con l'italianizzazione dei nomi delle societ\u00e0 sportive. Ad esempio, il negli anni trenta vide italianizzata la propria denominazione in \"Genova 1893 Circolo del Calcio\", cos\u00ec come il divenne nel 1939 \"Associazione Calcio Milano\". Nell'hockey su ghiaccio, la squadra dell'Hockey Club Cortina divenne nel 1935 Sportivi Ghiaccio Cortina, denominazione che mantiene ancora."}
{"id": "582647", "revid": "729019", "url": "https://it.wikipedia.org/wiki?curid=582647", "title": "Edgar Whitcomb", "text": "Figlio di John Whitcomb e Louise Doud Whitcomb, fu il 43\u00ba governatore dello stato dell'Indiana.\nBiografia.\nIn giovent\u00f9 fu un buon atleta specialmente nel gioco del basket. Si arruol\u00f2 nell'Aviazione degli Stati Uniti nel 1940 e fu assegnato allo scenario del pacifico. La sua esperienza nella Battaglia delle Filippine, dove fu anche fatto prigioniero, \u00e8 descritta nel suo primo libro: \"Escape from Corregidor\", pubblicato nel 1958. Si ritir\u00f2 dal servizio attivo nel 1946, pur rimanendo come riservista per i due decenni successivi. Il secondo libro di Whitcomb, \"On Celestial Wings\", fu pubblicato nel 1995.\nDopo la guerra frequent\u00f2 la Indiana University School of Law di Indianapolis. Dopo la laurea nel 1954, ha svolto il praticantato a North Vernon, Indiana. Whitcomb fu eletto al senato dell'Indiana nel 1950. Si candid\u00f2 e fu eletto come segretario dello Stato dell'Indiana nel 1966 e in seguito Governatore nel 1968. Whitcomb fu governatore dello Stato dell'Indiana dal 1969 al 1973.\nNel 1976, Whitcomb si candid\u00f2 al Senato degli Stati Uniti ma fu sconfitto dal sindaco di Indianapolis: Richard Lugar. Decise quindi di tornare al suo lavoro di avvocato nel sud dell'Indiana.\nDurante gli anni ottanta Whitcomb si imbarc\u00f2 per un giro intorno al mondo in barca a vela in solitaria.\nSi \u00e8 poi ritirato a vita privata nel sud dell'Indiana."}
{"id": "582652", "revid": "125131712", "url": "https://it.wikipedia.org/wiki?curid=582652", "title": "Su Tong", "text": "Le sue opere si svolgono principalmente negli anni che precedettero la nascita della Repubblica Popolare Cinese e si caratterizzano, come molte altre di autori suoi contemporanei, appartenenti alla scuola d'avanguardia, per un certo disimpegno politico.\nBiografia.\nLe sue prime prove narrative sono state pubblicate nel 1983 da alcune riviste cinesi, in particolare \"Qingchun\" (\"Giovent\u00f9\"), \"Qingnian zuojia\" (\"Giovani scrittori\") e \"Xingxing\" (\"Le stelle\").\nHa pubblicato un\"'antologia\", \"Jiangsu\", divisa in tre volumi, in cui sono raccolte le sue opere principali. Il terzo volume di questa contiene alcuni romanzi che sono le sue opere pi\u00f9 conosciute in Italia come ad esempio \"Mogli e concubine\", da cui \u00e8 stato tratto il film \"Lanterne rosse\" di Zhang Yimou e \"Cipria\".\nVive attualmente a Nanchino."}
{"id": "582653", "revid": "122729940", "url": "https://it.wikipedia.org/wiki?curid=582653", "title": "Assemblea legislativa (Costa Rica)", "text": "LAssemblea legislativa (\"Asamblea Legislativa\") \u00e8 l'organo legislativo unicamerale della Costa Rica.\nComposizione.\nL'Assemblea \u00e8 composta da 57 deputati, eletti tramite voto popolare in forma proporzionale dalle province, per un periodo di quattro anni. Allo stesso tempo sono elettori del presidente della Repubblica e in conformit\u00e0 con la Costituzione del 1949 non possono essere rieletti una seconda volta, come era invece permesso nella precedente Costituzione del 1871.\nSede.\nL'attuale Assemblea si riunisce nell\"Edificio Centrale\" localizzato nel centro di San Jos\u00e9. La sua costruzione cominci\u00f2 nel 1937 e in principio doveva essere la sede della \"Casa Presidenziale\".\nMolti dei materiali di costruzione furono importati dalla Germania e dalla Cecoslovacchia, ma con lo scoppi\u00f2 della Seconda guerra mondiale il progetto si ferm\u00f2. L'opera non riprese fino al 1957, e nel 1958 divenne la sede della nuova legislatura.\nParlamento Centroamericano.\nDal 1990 il Centro America ha un Parlamento Centroamericano, con rappresentanti di tutti i paesi della regione. La Costa Rica \u00e8 l'unica nazione che non ha un rappresentante in questa camera."}
{"id": "582656", "revid": "767487", "url": "https://it.wikipedia.org/wiki?curid=582656", "title": "Ralf &amp; Florian", "text": "Ralf &amp; Florian \u00e8 il terzo album in studio del gruppo musicale tedesco Kraftwerk, pubblicato nell'ottobre del 1973.\nDescrizione.\n\"Ralf &amp; Florian\" \u00e8 il primo album registrato dai Kraftwerk nel loro studio di registrazione personale chiamato Kling Klang Studio.\nSi tratta di un album ancora interamente strumentale tranne nei casi di \"Tanzmusik\", caratterizzata da cori, e di \"Ananas Symphonie\", brano in cui i Kraftwerk utilizzano per la prima volta in assoluto nella loro carriera il vocoder. , essendo infatti caratterizzato da un uso sempre pi\u00f9 massiccio degli strumenti elettronici (Minimoog, EMS Synthi A e il vocoder), che di l\u00ec a poco diverranno gli unici strumenti usati dal gruppo per i loro brani.\nCiononostante, \"Ralf &amp; Florian\" \u00e8 ancora un album in cui sono presenti alcune sperimentazioni di tecniche musicali caratterizzanti i brani degli album precedenti (tra queste giova per esempio citare i bassi del brano \"Kristallo\" ottenuti grazie al suono del flauto traverso filtrato mediante vocoder). A causa dell'assenza di un percussionista, i Kraftwerk fanno uso all'interno dei brani ancora della drum machine.\nL'album include all'interno della copertina dei disegni realizzati dal disegnatore e collaboratore grafico Emil Schult che rappresentano ogni traccia dell'album, e ha riscosso un modesto successo in Germania.\nDopo la pubblicazione tedesca del novembre 1973, l'album \u00e8 stato pubblicato nel Regno Unito nel gennaio 1974 e negli Stati Uniti nel 1975. Cos\u00ec come i precedenti \"Kraftwerk\" e \"Kraftwerk 2\", l'album non \u00e8 mai stato ristampato ufficialmente in CD, n\u00e9 \u00e8 stato ristampato ufficialmente in altri formati dopo il 1979."}
{"id": "582658", "revid": "729019", "url": "https://it.wikipedia.org/wiki?curid=582658", "title": "Battaglia di Rocroi", "text": "La battaglia di Rocroi fu combattuta il 19 maggio 1643 tra francesi e spagnoli nell'ambito della fase francese della guerra dei trent'anni (Guerra franco-spagnola dal 1635 al 1659).\nL'esito fu un'importante vittoria dei francesi, guidati dal giovane Luigi II di Borbone-Cond\u00e9 detto poi \"Grand Cond\u00e9\". La battaglia di Rocroi pose fine alla supremazia militare spagnola e inaugur\u00f2 un lungo periodo di predominio militare francese, anche se non pose fine alla guerra, che continu\u00f2 fino alla vittoria definitiva dei Francesi nella battaglia delle Dune (1658). Il trattato dei Pirenei, che nel 1659 proclam\u00f2 la fine delle ostilit\u00e0, conferm\u00f2 la realt\u00e0 dei fatti evidenziati a Rocroi.\nMosse precedenti e schieramenti.\nL'armata asburgica, di circa 27.000 uomini, avanz\u00f2 nel 1643 dalle Fiandre attraverso le Ardenne, giungendo nella Francia settentrionale, dove cominci\u00f2 l'assedio alla piazzaforte di Rocroi, per distogliere forze francesi dalle offensive in Franca Contea e Catalogna. Tuttavia, gli spagnoli, al comando di Francisco de Melo, non furono in grado di bloccare la strada che conduceva alla fortezza, che era fiancheggiata a destra da una foresta e a sinistra da una zona paludosa. Proprio in questo varco il duca d'Enghien decise di disporre i suoi 24.000 uomini, in disaccordo con le consuetudini del tempo che ritenevano preferibile combattere in terreno aperto.\nEntrambe le armate si disposero con le truppe di fanteria al centro, e due ali di cavalleria. Il duca in persona, coadiuvato da Jean de Gassion comandava l'ala destra di cavalleria, mentre l'ala sinistra, formata da cavalieri meno addestrati, era agli ordini di L'Hopital. Per gli spagnoli, l'ala destra era al comando del generale Isemburg, quella sinistra del marchese d'Albuquerque.\nGrande era la differenza nello schieramento tattico delle fanterie: i francesi adottarono lo schieramento lineare introdotto da olandesi e svedesi, mentre le truppe spagnole si schierarono nei tradizionali tercio che sempre avevano assicurato loro la vittoria. Nonostante la formazione lineare si fosse provata vincente alla battaglia di Breitenfeld del 1631, l'esercito spagnolo era formato dai veterani dell'esercito delle Fiandre, superiori complessivamente alle pi\u00f9 inesperte truppe francesi.\nSvolgimento della battaglia.\nFin dall'inizio l'iniziativa fu dalla parte dei francesi, che dovevano evitare il sopraggiungere di circa 6.000 uomini di rinforzo agli imperiali, e che quindi puntavano su una rapida decisione dello scontro. Dopo un breve e inconcludente scambio di artiglieria, i francesi attaccarono su tutto il fronte, ma solo l'ala destra di cavalleria ebbe successo, scacciando dal campo la cavalleria di Albuquerque che, armata prevalentemente di pistole, non riusc\u00ec a far fronte alla carica all'arma bianca; al centro, la fanteria francese era stata respinta, mentre sul lato sinistro il generale Isemburg pass\u00f2 al contrattacco ricacciando decisamente i francesi che si salvarono solo per la protezione offerta dalla presenza della palude.\nA questo punto il duca d'Enghien ordin\u00f2 che la vittoriosa cavalleria dell'ala destra, invece di attaccare il fianco sinistro esposto della fanteria spagnola come di consueto, operasse una lunga marcia sul campo, dietro le truppe spagnole, per piombare sul retro delle truppe di Isemburg sul lato opposto. La manovra riusc\u00ec alla perfezione e ad Isemburg, colto di sorpresa, non rimase che ritirarsi precipitosamente dal campo.\nUna volta scacciata la cavalleria spagnola, solo i tercio rimanevano ad affrontare l'intero esercito francese; tuttavia, dimostrando la saldezza e il valore dei veterani, i fanti spagnoli resistettero tenacemente a due attacchi portati dai francesi. D'Enghien decise quindi, per evitare ulteriori perdite nelle proprie file, di portare avanti la propria artiglieria che, insieme ai pezzi catturati precedentemente agli spagnoli, cominci\u00f2 a falcidiare i densi tercio da breve distanza.\nGli spagnoli, sottoposti a spaventose perdite, decisero quindi di arrendersi, ma quando il duca e i suoi ufficiali avanzarono per accettare la resa, tale movimento venne scambiato per un attacco nemico e venne aperto il fuoco; d'Enghien, infuriato, decise di lanciare un feroce assalto, che, rompendo le formazioni spagnole, mise definitivamente fine allo scontro.\nConseguenze.\nLa battaglia di Rocroi ebbe grandi effetti sull'andamento del conflitto. Per la prima volta in un secolo, un'armata spagnola era stata sconfitta in battaglia. La Spagna, nonostante fosse riuscita successivamente a ricostituire l'esercito delle Fiandre, non pot\u00e9 rimpiazzare i veterani perduti, e non pot\u00e9 pi\u00f9 portare offensive contro la Francia dai domini delle Fiandre. I francesi, d'altra parte, poterono concentrare i loro sforzi nel teatro tedesco e in quello spagnolo, fornendo un pi\u00f9 valido appoggio alle forze svedesi e protestanti che operavano contro l'imperatore. Con gli sforzi combinati di Francia e Svezia, la guerra dei trent'anni sarebbe terminata nel 1648 con la sconfitta imperiale, mentre la Spagna capitol\u00f2 nel 1659."}
{"id": "582662", "revid": "4175", "url": "https://it.wikipedia.org/wiki?curid=582662", "title": "Stadio 11 giugno", "text": "Lo stadio 11 giugno (in arabo \u0645\u0644\u0639\u0628 11 \u064a\u0648\u0646\u064a\u0648) \u00e8 un impianto polifunzionale di Tripoli, in Libia.\nStoria.\n\u00c8 uno dei pi\u00f9 capienti impianti del continente africano, con i suoi 65.000 posti. \nOspita le partite casalinghe dell'Al-Ahly e dell'Al-Ittihad di Tripoli, tra i pi\u00f9 titolati club calcistici del paese, nonch\u00e9 i match della nazionale libica, che gioca molto frequentemente le sue sfide interne in questa struttura. L'impianto viene infatti adoperato quasi esclusivamente per incontri di calcio, tuttavia pu\u00f2 essere utilizzato anche per i meeting di atletica leggera grazie alla presenta di una pista \"outdoor\".\nLo stadio \u00e8 stato teatro di molte importanti manifestazioni sportive, tra le quali spiccano nel 1982 vari incontri (comprese le finali) di Coppa delle Nazioni Africane, conclusasi con il trionfo del Ghana sulla Libia ai tiri di rigore, e l'edizione del 2002 della Supercoppa italiana, vinta dalla Juventus sul . \u00c8 stato inoltre designato tra gli impianti ospitanti l'edizione 2017 della Coppa delle Nazioni Africane. Tuttavia quest'ultima fu giocata in Gabon a causa della guerra civile in corso nel paese."}
{"id": "582674", "revid": "34928", "url": "https://it.wikipedia.org/wiki?curid=582674", "title": "Amsicora", "text": ""}
{"id": "582675", "revid": "239497", "url": "https://it.wikipedia.org/wiki?curid=582675", "title": "Pasquale Paoli", "text": "Biografia.\nPaoli nacque a Stretta di Morosaglia, figlio minore di Dionisia Valentini e di Giacinto Paoli, che aveva guidato i ribelli corsi nella lotta contro il dominio di Genova. Pasquale segu\u00ec suo padre in esilio nel 1738, combattendo con onore nell'esercito del Regno di Napoli. A Napoli comp\u00ec alcuni dei suoi studi e segu\u00ec le lezioni di Antonio Genovesi. Al suo ritorno in Corsica, il 29 aprile 1755, divenne comandante in capo delle forze ribelli (Generale della Nazione Corsa). Nello stesso anno, a novembre, fu proclamata l'indipendenza della Corsica, che si dot\u00f2 di costituzione, amministrazione, sistema giudiziario ed esercito. Dopo una serie di attacchi riusciti, cacci\u00f2 i genovesi da tutta l'isola, escluse alcune citt\u00e0 costiere. Quindi si dedic\u00f2 a riorganizzare il governo, introducendo varie riforme. Fond\u00f2 un'universit\u00e0 a Corte, dove si insegnava in lingua italiana. Nel 1767 strapp\u00f2 anche l'isola di Capraia al controllo di Genova che, in crisi, fu costretta a cedere i diritti sulla Corsica alla Francia, la quale invase in forze l'isola con il proposito di farne un possedimento personale di Luigi XV.\nPer due anni Paoli, le cui idee si guadagnarono l'approvazione di filosofi come Voltaire, Raynal e Mably, lott\u00f2 contro i nuovi invasori, finch\u00e9 nel 1769 venne sconfitto dalle pi\u00f9 numerose forze del conte de Vaux, e costretto a rifugiarsi in Gran Bretagna, dove il 15 giugno 1778 fu iniziato in Massoneria nella Loggia \"Le Nove Muse N\u00b0 325\" a Londra, giungendo fino al 33\u00ba grado. Nel 1789 si rec\u00f2 a Parigi con il permesso dell'Assemblea Costituente, e fu rimandato in Corsica con il grado di generale.\nDopo un esilio di vent'anni, prese parte alla Rivoluzione francese. Richiamato nel 1790 nella sua patria, il suo viaggio da Parigi alla Corsica fu una vera marcia trionfale: accolto favorevolmente in particolare da Lafayette, egli venne ricevuto il 22 aprile 1790 dall'Assemblea nazionale e in quell'occasione fu ammesso al Club dei Giacobini, allora presieduto da Robespierre. Re Luigi XVI lo nomin\u00f2 governatore dell'isola. Ritorn\u00f2 in Corsica il 14 giugno 1790 sbarcando a Macinaggio, dove fu accolto trionfalmente dal popolo. L'11 settembre 1792 fu promosso al rango di tenente generale.\nNel 1793, dopo aver partecipato alla fallita invasione della Sardegna, disgustato dagli eccessi della Rivoluzione francese e accusato di tradimento dalla Convenzione, dopo l'occupazione inglese dell'isola convoc\u00f2 un'assemblea presso Corte con lui stesso come presidente separando formalmente la Corsica dalla Francia. Quindi offr\u00ec la sovranit\u00e0 dell'isola al governo britannico ma, non ricevendo sostegno da questo e non ottenendo il titolo di vicer\u00e9, fu costretto ad andare nuovamente in esilio, e la Corsica, riconquistata dal Direttorio, divenne un dipartimento francese. Nel 1796 si ritir\u00f2 a Londra, dove mor\u00ec undici anni pi\u00f9 tardi nel 1807. Venne sepolto nella chiesa anglocattolica di St Pancras Old Church nel borgo londinese di Camden e nel 1889 i suoi resti mortali tornarono nel suo paese natale.\nPaoli commemorato negli Stati Uniti.\nL'associazione americana Sons of Liberty fu ispirata da Paoli per la sua lotta contro il dispotismo. Nel 1768, l'editore del New York Journal descrisse Paoli come \"un grande uomo sulla Terra\".\nDiversi toponimi statunitensi lo commemorano:"}
{"id": "582678", "revid": "287204", "url": "https://it.wikipedia.org/wiki?curid=582678", "title": "Rhos", "text": "Rh\u00f4s significa \u2018moro\u2019. \u00c8 una regione del Gwynedd, formalmente un cantref del Denbighshire, nel Galles settentrionale.\nRh\u00f4s \u00e8 identificato con un piccolo regno del periodo altomedievale. All'inizio faceva probabilmente parte del Ceredigion, ma nel tardo V secolo divenne un sub-regno del Gwynedd, da cui fu poi assorbito. Il suo primo vero sovrano fu Owain Ddantgwyn (figlio pi\u00f9 giovane di Einion Yrth), che regn\u00f2 dal 480 ca. \u00c8 considerato da alcuni la base storica per Re Art\u00f9. Infatti, il nome del padre, Yrth, potrebbe essere letto come Uther, cio\u00e8 Uther Pendragon, il padre di Art\u00f9.\nIl re pi\u00f9 famoso fu forse Cynlas Goch, figlio di Owain Danwyn, che visse agli inizi del VI secolo e che fu denunciato dal monaco Gildas. Della dinastia reale di Rh\u00f4s fecero parte anche sant'Einion (durante il suo regno il Rhos, col permesso del sovrano del Gwynedd, Maelgwn ap Cadwallon, assorb\u00ec l'Afflogion, regno o signoria nella penisola di Lleyn, fondato da Afloyg ap Cunedda). Sembra che proprio dopo la morte di Einion, il Rhos sia finito sotto il diretto controllo del Gwynedd, forse al tempo di re Rhun Hir. Alla dinastia del Rhos appartennero anche san Seiriol Gwyn e san Merryn. Questa famiglia rimase molto importante nel Gwinedd orientale, e un suo componente, Caradog, diventer\u00e0 anche sovrano del Gwynedd.\nDopo essere divenuto un cantref nell'XI secolo, nel XIII secolo, dopo la fine dell'indipendenza del Galles, entr\u00f2 a far parte della signoria di Denbigh, assegnato al Conte di Lincoln. Il Cantrefydd fu abolito nel 1536, ma il nome di Rh\u00f4s sopravvive oggi in luoghi quali Llandrillo-yn-Rh\u00f4s, Llanelian-yn-Rh\u00f4s, Penmaen Rh\u00f4s e il Rh\u00f4s sul mare."}
{"id": "582679", "revid": "2153076", "url": "https://it.wikipedia.org/wiki?curid=582679", "title": "Stripped (The Rolling Stones)", "text": "Stripped, pubblicato nel 1995, \u00e8 un album live dei Rolling Stones, registrato durante il \"Voodoo Lounge world Tour\" nel 1995.\nIl disco \u00e8 in versione (Enhanced CD) e contiene delle tracce video di \"Shattered\", \"Tumbling Dice\" e una versione alternativa del brano \"Like a Rolling Stone\" oltre a delle interviste a Mick Jagger, Keith Richards, Charlie Watts e Ron Wood.\n\"Totally Stripped\".\nIl 3 giugno 2016 \u00e8 stato pubblicato in diversi formati \"Totally Stripped\", una versione estesa e rielaborata di \"Stripped\" contenente un documentario sul progetto originale, varie outtakes e tracce aggiuntive. Le diverse edizioni includono DVD/Blu-ray &amp; CD e DVD/Blu-ray &amp; LP con l'aggiunta di un singolo disco o di un doppio LP di 13 brani dal vivo non pubblicati nella versione standard di \"Stripped\". Un'edizione limitata costituita da 5 dischi (4 DVD &amp; 1 CD o 4 Blu-ray &amp; 1 CD) aggiunge ulteriore materiale inedito relativo all'esibizione integrale della band e un libretto di 60 pagine."}
{"id": "582682", "revid": "1451528", "url": "https://it.wikipedia.org/wiki?curid=582682", "title": "Alluvione di Firenze del 3 novembre 1844", "text": "L'alluvione di Firenze del 3 novembre 1844 fu l'ultima grande inondazione dell'Arno che colp\u00ec il capoluogo toscano ed i suoi dintorni prima della pi\u00f9 celebre del 4 novembre 1966.\nL'alluvione fiorentina si manifest\u00f2 il 3 novembre 1844 ed ancora una volta la calamit\u00e0 non coinvolse solo il capoluogo ma anche diverse zone del contado: si ebbero gravissimi danni nel Mugello, in particolare nella zona di Borgo San Lorenzo, per le esondazioni della Sieve e di altri fossi minori e nella Piana di Brozzi e Campi Bisenzio.\nLa fine del mese di ottobre era stata caratterizzata da forti precipitazioni, che avevano fatto crescere notevolmente il livello dei fiumi. All'alba di domenica 3 novembre (ancora un giorno festivo, coincidenza fortunata che evit\u00f2 numerose vittime) la furia dell'Arno in piena travolse le recenti strutture in ferro del ponte di San Niccol\u00f2, i cui pezzi per fortuna furono portati a valle dalla corrente senza danni per gli altri ponti (fu urtato solo il ponte alle Grazie ma senza danni).\nLe acque invasero il centro cittadino dalle zone delle porte di Santa Croce e San Niccol\u00f2 e la fortuna volle che l'allagamento avvenisse di domenica e nelle ore in cui la gente si stava recando a messa, per cui fu possibile sia dare l'allarme che tentare di salvare il salvabile portando le masserizie ai piani superiori delle case.\nLe acque raggiunsero il primo piano delle case ed i soccorsi furono impediti sia dal maltempo incessante che dalla scarsit\u00e0 di imbarcazioni; oltretutto erano andati sommersi anche i magazzini della Dogana (si trovavano negli scantinati degli Uffizi) e quelli del Comune in via Palazzuolo. A guidare i soccorsi fu il gonfaloniere Pierfrancesco Rinuccini, che pot\u00e9 contare sull'aiuto dei pompieri, dei carabinieri e della polizia granducali; notevoli aiuti alle popolazioni alluvionate arrivarono anche dalle famiglie benestanti, dai cittadini stranieri che vivevano a Firenze e dalle altre citt\u00e0 del Granducato.\nParticolarmente attivo nell'organizzare i soccorsi fu il granduca Leopoldo II che, rientrato immediatamente dalla villa di Poggio a Caiano, apr\u00ec le porte di Palazzo Pitti agli sfollati, si impegn\u00f2 personalmente nelle operazioni di salvataggio su una barca e si rec\u00f2 in visita anche nelle zone periferiche come Brozzi. Il governo granducale e le autorit\u00e0 cittadine si prodigarono anche in seguito nell'assistenza ai sinistrati bisognosi e furono anche effettuate alcune opere pubbliche, sia pure limitate e di dubbia efficacia, come il restauro e il rialzo delle spallette, cateratte alle fogne e la chiusura delle condutture tra il fiume e le case private."}
{"id": "582683", "revid": "72563", "url": "https://it.wikipedia.org/wiki?curid=582683", "title": "Battaglia di Poltava", "text": ""}
{"id": "582686", "revid": "767487", "url": "https://it.wikipedia.org/wiki?curid=582686", "title": "(A) Senile Animal", "text": "(A) Senile Animal \u00e8 il quindicesimo album del gruppo statunitense dei Melvins, pubblicato il 10 ottobre 2006 dalla Ipecac Recordings. \u00c8 il primo album registrato in studio dal 2002, anno di pubblicazione di \"Hostile Ambient Takeover\". Per la realizzazione di questo album, i Melvins si sono avvalsi della collaborazione dei membri dei Big Business, Coady Willis e Jared Warren."}
{"id": "582689", "revid": "6066", "url": "https://it.wikipedia.org/wiki?curid=582689", "title": "Battaglia dell'Invincibile Armata", "text": ""}
{"id": "582694", "revid": "1543377", "url": "https://it.wikipedia.org/wiki?curid=582694", "title": "Monte Petrella", "text": "Il Monte Petrella (1530,9\u00a0m), situata nel territorio del comune di Spigno Saturnia (LT nel Lazio, all'interno del territorio del parco naturale dei Monti Aurunci. \u00c8 la cima pi\u00f9 elevata del gruppo dei Monti Aurunci.\nDescrizione.\nSituato ai margini del territorio ovest del Comune di Spigno Saturnia, confina a nord con il Monte Cavecce (nord-est), a nord-ovest il Monte Coculo e circondato dal territorio di Esperia a nord ed a ovest, a sud con il Monte Campetelle, a est si affaccia sulla Valle dell'Ausente, mentre a ovest domina le catene parallele del Monte Altino-Redentore e degli Aurunci di Itri.\nCostituisce un balcone su tutto il Lazio meridionale, offrendo la possibilit\u00e0 di spaziare con lo sguardo sulla costa al confine con la Campania (fino al Vesuvio e al Monte Faito), la Valle dell'Ausente, la piana di Pontecorvo e il Monte Cairo, i confini del Parco Nazionale d'Abruzzo.\nVie di salita.\nIl \"Petrella\" si pu\u00f2 abbordare normalmente da due direzioni: da Spigno Saturnia (est) oppure da Maranola (ovest). In quest'ultimo caso vi sono due varianti: percorrenza della strada sterrata che sale dal paese (248\u00a0m) fino alla fontana Canale (1276\u00a0m) e salita a piedi solo dell'ultimo tratto; oppure - in maniera pi\u00f9 completa - partenza dal Rifugio del Redentore (819\u00a0m), percorrenza del sentiero dei pellegrini fino alla Sella Sola, attraversamento dalla distesa piano-altimetrica del Monte Altino fino ai piedi del Monte S. Angelo, salita del M. S. Angelo e del Monte Campetelle per giungere infine sulla cima.\nLa cima.\nL'area sommitale del Monte Petrella \u00e8 stata proposta come sito di interesse comunitario con codice IT6040026, Decreto 25 marzo 2005.L'intero massiccio \u00e8 caratterizzato da importanti fenomeni carsici, particolarmente pronunciati sulla cima di questa montagna. Dal punto di vista speleologico, l'area \u00e8 sicuramente tra le pi\u00f9 interessanti a livello regionale: numerose grotte e inghiottitoi si aprono lungo la cresta nord-est e nei canali situati tra la cima ed il Monte Campetelle, alcune tra le pi\u00f9 profonde del Lazio, ancora in corsi di esplorazione e percorribili solo da speleologi esperti. Tra queste si ricordano la \"Ciauca di Cesa gliu Vicciu\" (-105 m), l\"'Abisso Shish Mahal\" (-315 m), l'\"Abisso dell'Innominato\" (-211 m)\" e l'Abisso di Monte Petrella\" (- 44 m), solo per citarne alcune.\nProprio in vetta del monte \u00e8 presente una piccola stazione di emissione con alte antenne alimentate da pannelli fotovoltaici. A poca distanza dall'edificio delle antenne c'\u00e8 una minuscola piattaforma di atterraggio in cemento per l'elicottero della manutenzione."}
{"id": "582697", "revid": "371529", "url": "https://it.wikipedia.org/wiki?curid=582697", "title": "Steel Wheels", "text": "Steel Wheels, pubblicato nel 1989, \u00e8 un album dei Rolling Stones.\nTour.\nSegue all'album un tour mondiale (lo Steel Wheels/Urban Jungle Tour) che tocca l'Italia nel 1990 allo Stadio delle Alpi di Torino e allo Stadio Flaminio di Roma."}
{"id": "582699", "revid": "460080", "url": "https://it.wikipedia.org/wiki?curid=582699", "title": "Stadio 28 marzo", "text": "Lo stadio 28 marzo \u00e8 uno stadio multifunzionale situato nella citt\u00e0 libica di Bengasi. La capienza di 60.000 posti ne fa il secondo impianto pi\u00f9 grande della nazione. Ospita le partite casalinghe delle squadre dell'Al-Nasr Sports, Cultural, and Social Club e dell'Al-Tahaddy. \nLa struttura ha intorno al terreno da gioco una pista di atletica. La nazionale di calcio libica raramente utilizza questo impianto per le partite interne: infatti al \"28 marzo\" \u00e8 preferito l'\"11 giugno\" di Tripoli. \nLo stadio ha ospitato alcune partite della fase finale della Coppa delle Nazioni Africane 1982."}
{"id": "582700", "revid": "125754411", "url": "https://it.wikipedia.org/wiki?curid=582700", "title": "Museo polare etnografico Silvio Zavatti", "text": "Il Museo polare Silvio Zavatti \u00e8 un museo situato a Fermo.\n\u00c8 l'unico in Italia dedicato alle ricerche polari artiche italiane. \u00c8 stato fondato dall'esploratore e studioso forlivese Silvio Zavatti nel 1969 a Civitanova Marche in provincia di Macerata.\nSilvio Zavatti, nel 1944, aveva gi\u00e0 fondato a Forl\u00ec l'Istituto Geografico Polare e l'anno seguente la rivista \"Il Polo.\" Nel 1959 aveva effettuato la sua prima spedizione polare nell'isola periantartica di Bouvet. Tra il 1961 ed il 1969 aveva effettuato cinque spedizioni etnografiche in Artico:\nNel 1985 il museo venne acquistato dal Comune di Fermo e nel 1993 venne inaugurato a Villa Vitali, sede dei Musei Scientifici della citt\u00e0. A seguito del terremoto che ha colpito le Marche e l'Umbria nel 2016, la sede del museo \u00e8 stata trasferita in corso Cavour, presso Palazzo Paccaroni.\nIl Museo \u00e8 affiancato dall'Associazione Esploratori Polari italiani diretta da Renato Zavatti, figlio del fondatore.\nDirettori dell'Istituto dopo la scomparsa di Silvio Zavatti: \nTra il 2001 e il 2009 L'Istituto Geografico Polare ha organizzato 8 missioni di ricerca artiche:\nNel 2001 Gianluca Frinchillucci, direttore del Museo e dell'Istituto, ha ideato il Progetto di ricerca Carta dei Popoli Artici, in collaborazione con il CNR e la Citt\u00e0 di Fermo.\nLa rivista dell'Istituto \u00abIl Polo\u00bb esce dal 1945 e viene distribuita in tutto il mondo. \nDirettore responsabile: Renato Zavatti\nDirettore Editoriale: Cesare Censi"}
{"id": "582701", "revid": "119604716", "url": "https://it.wikipedia.org/wiki?curid=582701", "title": "Politica della Costa Rica", "text": "La Costa Rica \u00e8 una repubblica democratica presidenziale. Le responsabilit\u00e0 del governo sono delegate a un presidente, che \u00e8 il potere centrale. Esistono anche due vice-presidenti e cinque membri di gabinetto, che include uno dei due vice-presidenti. Il sistema politico della Costa Rica \u00e8 rappresentato da tre poteri: il potere esecutivo, il potere legislativo e il potere giudiziario. La Corte Suprema \u00e8 considerata la quarta potenza della Repubblica. Ogni quattro anni si effettuano le elezioni nazionali. Tra gli altri incarichi di rappresentanza popolare, il Presidente della Repubblica \u00e8 eletto attraverso una rappresentanza diretta a scrutinio segreto. A livello internazionale, il Paese fa parte dell'OAS e dell'ONU."}
{"id": "582706", "revid": "117594208", "url": "https://it.wikipedia.org/wiki?curid=582706", "title": "Silvio Zavatti", "text": "Biografia.\nNato in una famiglia repubblicana, era un giovane intraprendente, dal carattere forte e d'animo avventuroso, amante della natura; le sue letture erano il \"Giornale dei Viaggi\", con storie vere e di pura fantasia ambientate in ogni luogo raggiungibile dall'uomo, i libri d'avventura di Giulio Verne e di Emilio Salgari, oltrech\u00e9 testi scientifici per soddisfare le proprie curiosit\u00e0 intellettuali.\nAttivo ed impegnato in studi e progetti, riusc\u00ec ad avere stretti rapporti con viaggiatori d'oltreoceano e scrittori del periodo, come Felice Gessi, esploratore africano, Umberto Nobile, Lidio Cipriani e Omar Salgari, figlio dello scrittore veronese.\nSotto il regime fascista scriveva nella rivista \"Geopolitica\" e ricostitu\u00ec a Faenza il Gruppo boy scout che era stato soppresso per conglobare la giovent\u00f9 nella nuova Opera Nazionale Balilla.\nA venti anni era capitano di lungo corso su di una nave inglese. Per diletto inizi\u00f2 a scrivere dei suoi viaggi, raccontando il sistema di vita dei popoli visitati e aggiungendo la descrizione della loro civilt\u00e0, che appariva molto meno primitiva di quanto si pensasse.\nL'esploratore.\nL'\u201dincontro\u201d casuale con un iceberg durante un viaggio gli stimol\u00f2 ancor di pi\u00f9 il desiderio di conoscere e studiare le regioni polari.\nDurante la seconda guerra mondiale fu \u201caddetto all'ascolto di trasmissioni in lingua inglese e al controllo del traffico marittimo\u201d a Potenza Picena, nelle Marche.\nFu eletto vicesindaco a Forl\u00ec nel 1944 al fianco di Franco Agosto.\nIn parallelo all'impegno politico, avvi\u00f2 un'intensa attivit\u00e0 scientifica.\nNello stesso anno 1944, fond\u00f2 nella citt\u00e0 natale l'Istituto Geografico Polare; divenuto proprietario della \u201cCasa Editrice Zavatti\u201d, stamp\u00f2 la rivista \u201cIl Polo\u201d ancora oggi in pubblicazione.\nNel 1945 spos\u00f2 Anna Maria Riccobelli di Civitanova Marche e si trasfer\u00ec nella cittadina marchigiana.\nCome studioso ed esploratore promosse spedizioni in Groenlandia e in Antartide e nel 1958 elabor\u00f2 un programma per la costruzione di una base scientifica italiana permanente nel settore antartico norvegese.\nI popoli da lui studiati:\nTerminata l'attivit\u00e0 scientifica, Zavatti raccolse tutto il materiale raccolto e nel 1969, a Civitanova Marche - presso la Biblioteca Civica di cui era direttore - apr\u00ec il Museo polare. Silvio Zavatti organizz\u00f2 il primo Congresso Internazionale Polare nel 1971. \nOnorificenze.\nSilvio Zavatti fu insignito della medaglia d'oro di benemerenza dalla citt\u00e0 di Forl\u00ec in occasione del 40\u00ba anniversario della liberazione.\nRiconoscimenti.\nGli \u00e8 stata dedicata la biblioteca comunale, una strada e una scuola a Civitanova Marche .\nLe opere.\nIl Museo Polare \u201cSilvio Zavatti\u201d, con la relativa Biblioteca Polare, e l'Istituto Geografico Polare \u201cSilvio Zavatti\u201d, hanno ora sede a Fermo (FM)."}
{"id": "582708", "revid": "287204", "url": "https://it.wikipedia.org/wiki?curid=582708", "title": "Owain Ddantgwyn", "text": "Per alcuni sarebbe la base storica per Re Art\u00f9.\nCompare in diverse antiche genealogie gallesi come figlio di Einion Yrth e padre di Cuneglas. Sarebbe anche, secondo il \"Bonedd y Saint\", padre dei santi Einion, Seiriol e Meirion e forse anche di altri. Questo \u00e8 tutto ci\u00f2 che si pu\u00f2 dire su di lui con un buon margine di certezza, tutto il resto \u00e8 congettura.\nIdentificazione arturiana.\nSecondo gli storici Graham Phillips e Martin Keatman (\"King Arthur: The True Story\", 1992), sarebbe la base storica per Re Art\u00f9. I due suggeriscono che \"Art\u00f9\" era in realt\u00e0 un titolo, che sarebbe stato portato proprio da Owain. Lo testimonierebbe, a loro parere, un passaggio del \"De Excidio Britanniae\" di Gildas, in cui questo monaco di VI secolo afferma che il figlio di Owain, Cynlas, fu successore \"nel forte dell'orso\". \u2018Orso\u2019 in brittonico \u00e8 \u2018Arth\u2019, e ci\u00f2 \u00e8 per Phillips e Keatman la prova che \"l'Art\u00f9\" era Owain. Affermano anche che Owain avrebbe regnato sul Powys.\nQuest'ipotesi fu sviluppata da Mick Baker in Kessler-Web, secondo cui Owain era forse lo zio che fu, stando a Gildas, ucciso da Maelgwn Gwynedd (che andrebbe identificato con Mordred). Egli, inoltre, visse nel Galles settentrionale, dove esistono tre siti chiamati \u2018Camlan\u2019 (e proprio Camlann fu il luogo della battaglia finale tra Art\u00f9 e Mordred). Inoltre suo padre era chiamato \"Yrth\" (che richiamerebbe l'Uther padre di Art\u00f9)."}
{"id": "582713", "revid": "767487", "url": "https://it.wikipedia.org/wiki?curid=582713", "title": "Johann Friedrich Wilhelm Herbst", "text": ""}
{"id": "582717", "revid": "93556", "url": "https://it.wikipedia.org/wiki?curid=582717", "title": "Acer monspessulanum", "text": "L'Acero minore (Acer monspessulanum L.), noto anche come acero trilobo, cestuccio, acero spino, acero di Montpellier, \u00e8 una specie diffusa nelle aree submontane dei Paesi del Mediterraneo.\nMorfologia.\nIl portamento \u00e8 quello di un arbusto o di un alberello di dimensioni modeste. Raggiunge in genere i 5-6 metri, meno frequentemente pu\u00f2 arrivare a poco pi\u00f9 di 10 metri d'altezza. Il fusto ha una corteccia bruna e la chioma \u00e8 tondeggiante.\nLe foglie sono opposte e semplici, con lamina trilobata lunga 4\u20136\u00a0cm e margine intero, di consistenza coriacea, pubescenti sulla pagina inferiore.\nI fiori sono piccoli e giallastri, riuniti in corimbi ascellari, pendenti in piena fioritura. Sono visitati dalle api per il polline ed il nettare.\nIl frutto \u00e8 una disamara con ali poco divaricate, quasi parallele.\nDistribuzione e habitat.\nL'acero minore \u00e8 una specie tipicamente mediterranea, termomesofila, resistente alla siccit\u00e0. Vegeta nei boschi termomesofili di latifoglie.\nIl suo areale di vegetazione comprende l'Europa meridionale, il Nordafrica e l'Asia occidentale. In Italia vegeta prevalentemente nella sottozona calda del \"Castanetum\" in tutta la penisola, nelle isole, in Liguria. Nell'Italia settentrionale \u00e8 presente solo nei versanti meridionali della fascia pedemontana in Lombardia e Veneto. Nelle aree pi\u00f9 calde \u00e8 una specie presente nelle stazioni pi\u00f9 fresche, tipicamente associato alla roverella nella foresta mediterranea decidua. Sporadicamente pu\u00f2 trovarsi come essenza minore nella foresta mediterranea sempreverde."}
{"id": "582719", "revid": "125862234", "url": "https://it.wikipedia.org/wiki?curid=582719", "title": "Stefano Jurgens", "text": "Ha collaborato alla realizzazione di molti programmi di successo, tra cui il \"Gran premio internazionale dello spettacolo\", \"Domenica In\", \"La corrida\", \"Il pranzo \u00e8 servito\", \"L'eredit\u00e0\", \"Tira &amp; Molla\", \"Ciao Darwin , \"Chi ha incastrato Peter Pan?\" e \"Avanti un altro!\"\nBiografia.\nFiglio di Maurizio Jurgens, autore e regista, a 22 anni inizi\u00f2 a lavorare come direttore della fotografia e di l\u00ec a poco inizi\u00f2 a comporre i testi di alcuni brani per Gianni Morandi: tra cui \"Sei forte pap\u00e0\", che ha venduto nel mondo oltre 8 milioni di dischi. Nel 1977, Corrado gli chiede di collaborare con lui come autore: il primo frutto del lungo sodalizio (durato vent'anni) sar\u00e0 la seconda edizione di \"Domenica In\", che Corrado aveva ideato un anno prima. In seguito verranno altre celebri trasmissioni televisive, come \"La corrida\" e \"Il pranzo \u00e8 servito.\" Nel frattempo scrive anche la canzone \"Carletto\", cantata da Corrado e dal figlio di Stefano, Simone Jurgens, che all'epoca aveva 3 anni.\nSuccessivamente diventer\u00e0 autore di vari programmi per Paolo Bonolis, tra cui \"Tira &amp; Molla\" e \"Il gatto e la volpe\", ideati da Corrado, \"Ciao Darwin\", \"Chi ha incastrato Peter Pan?\" e un'edizione recente di \"Domenica In\".\nDal 2002, \u00e8 autore dei testi della nuova edizione de \"La corrida\", condotta da Gerry Scotti. Torna in RAI nel 2003 partecipando a due edizioni di \"Domenica In\", fino al 2005. Successivamente collabora nell'edizione de \"L'eredit\u00e0\" (2005-2006), condotto da Amadeus. Con Amadeus lavora anche in \"Festa di classe\". Nel settembre 2006 \u00e8 tornato in Mediaset per scrivere i testi della nuova edizione di \"La Corrida\". Nella stessa stagione si \u00e8 occupato dell'edizione di \"Buona Domenica\" condotta da Paola Perego, rimanendovi fino alla definitiva chiusura nel 2008.\nA gennaio 2009 \u00e8 uscito il suo primo libro dal titolo \"Nel cognome del padre\", a dicembre 2010 esce il suo secondo libro dal titolo \"Un Angelo in T-Shirt,\" edito dalle Edizioni Segno e nel 2012 \u00e8 uscito il suo terzo libro, \"Champagne in paradiso\", sempre Edizioni Segno.\nNel 2011 Paolo Bonolis lo richiama nuovamente come autore in \"Avanti un altro!\".\nVita privata.\nHa due figli, Simone, il figlio maggiore, era il bambino che cantava \"Carletto\" con Corrado, la minore Vanessa, sulle orme del padre, si occupa di scrittura televisiva per diversi programmi. \n\u00c8 cognato del musicista e compositore Bruno Zambrini.\nProgrammi ideati o scritti.\nDi seguito sono elencati i programmi scritti da Jurgens e in grassetto i format da lui ideati:"}
{"id": "582720", "revid": "729019", "url": "https://it.wikipedia.org/wiki?curid=582720", "title": "Heathrow Express", "text": "Lo Heathrow Express \u00e8 un servizio ferroviario che collega l'aeroporto di Heathrow a Paddington nel centro di Londra, gestito dalla Heathrow Express Operating Authority - una controllata della BAA. Il servizio non appartiene alla rete nazionale, nonostante una parte del percorso transiti su binari dell'amministrazione pubblica e l'arrivo sia in una stazione di propriet\u00e0 di quest'ultima.\nFunziona dalle 5.00 alla mezzanotte, con treni ogni 15 minuti. A Paddington arriva su due piattaforme specifiche, la 6 e la 7, mentre all'aeroporto ferma in due diverse stazioni, Heathrow Central (15 minuti di viaggio) e Heathrow Terminal 4 (22 minuti). Questa seconda fermata prossimamente, con l'apertura del terminal 5, diventer\u00e0 Heathrow Connect.\nIl servizio \u00e8 stato aperto il 23 giugno 1998 ed \u00e8 realizzato con materiale Classe 332, automotrici elettriche costruite da Siemens. I treni hanno attrezzature moderne, inclusi monitor video e la possibilit\u00e0 di usare telefoni cellulari anche nelle gallerie. I monitor sono usati soprattutto per messaggi pubblicitari, informazioni sul viaggio, notiziari e previsioni meteo prodotti dalla BBC World.\nNella progettazione sono stati considerati numerosi fattori per ridurre l'impatto ambientale del servizio, tra cui l'uso di dotti di ventilazione camuffati da granai; vi sono state anche alcune critiche, principalmente relative ai costi.\nIl costo per un singolo viaggio \u00e8 di 14 \u00a3 per la seconda classe e 23 \u00a3 per la prima - il costo per chilometro pi\u00f9 alto in tutta la Gran Bretagna. I servizi simili, sia nel Regno Unito che nel resto d'Europa hanno prezzi molto inferiori: nella sola Inghilterra si possono citare le 2,60 \u00a3 di Birmingham o le 4\u00a3 dello stesso Heathrow tramite la Piccadilly Line.\nIl servizio alternativo Heathrow Connect raggiunge Londra in circa 10 minuti in pi\u00f9, ma costa meno, ed offre un collegamento diretto con la Central Line a Ealing Broadway."}
{"id": "582729", "revid": "2018934", "url": "https://it.wikipedia.org/wiki?curid=582729", "title": "Fortitudo Baseball Bologna", "text": "La Fortitudo Baseball Bologna, nota semplicemente come Fortitudo, \u00e8 una societ\u00e0 italiana di baseball con sede a Bologna, fondata nel 1953 e militante nel massimo campionato italiano di baseball, l'Italian Baseball League.\nStoria.\nGli inizi.\nLa societ\u00e0 viene fondata nel 1953 da Orfeo Spada che, dal 1956, ricopre la carica di presidente. \nInizialmente la squadra \u00e8 una branca della Societ\u00e0 Ginnastica Fortitudo, da cui si staccher\u00e0 qualche anno dopo.\nNel 1957 esordisce nel Campionato Nazionale di Serie C, giungendo al terzo posto. Nello stesso anno Aldo Furlanetto diventa presidente, carica che ricoprir\u00e0 sino al 1962. Sotto la presidenza di Furlanetto, la Fortitudo ottiene la promozione in Serie B.\nIl 1963 \u00e8 l'anno della fusione con la \"ACLI Labor\", militante nella Serie A. Questo \u00e8 l'anno in cui diventa Sezione Autonoma. La presidenza passa a Pietro Leoni, che nomina come direttore tecnico Jimmy Strong.\nNel 1969 la Fortitudo vince il primo scudetto.\nI trionfi europei.\nNei primi anni settanta, sotto la presidenza di Lamberto Lenzi, la squadra bolognese vince due scudetti (1972 e 1974), una Coppa dei Campioni (1973) e una Coppa Italia (1973).\nSeguono due titoli di campione d'Italia, nel 1978 e nel 1984, e la seconda Coppa dei Campioni del 1985.\nNel 1982 alla Del Monte Bologna e alla Juventus Torino viene assegnata ex aequo la Coppa Italia.\nGli anni recenti.\nNel 1997, a dodici anni di distanza dall'ultimo trofeo, Bologna conquista la seconda Coppa Italia.\nTra il 2003 e il 2005, arrivano altri due scudetti e altre due Coppe Italia.\nNel 2004 la prima Supercoppa italiana di baseball.\nIl 20 settembre 2008, battendo in gara 2 la Danesi Nettuno, la Fortitudo conquista la sua sesta Coppa Italia e il diritto a disputare nel 2009 la massima competizione europea per club (European Champions Cup), nella quale, dopo un brillante cammino, viene sconfitta in finale dalla Danesi Nettuno per 1 a 0. Un ottimo 2009 \u00e8 terminato con la conquista dello scudetto, l'ottavo per la formazione felsinea, conquistato sul campo di San Marino con il punteggio di 16 a 2, in una serie terminata 4 a 1\nIl 2010 vede la Fortitudo sponsorizzata dalla Ugf Assicurazioni. Il nuovo presidente Stefano Michelini inaugura un nuovo ciclo Fortitudo che riparte cos\u00ec dai giovani giocatori. Il primo successo arriva con le qualificazioni alla final four di Barcellona (coppa campioni). La squadra non \u00e8 tra le favorite per lo scudetto ma gioca la stagione con costanza e migliorando di partita in partita. Conquista i play off arrivando quarta in regular season. I play off rivelano una Fortitudo forte e in grado di arrivare alla meta pi\u00f9 ambita: la squadra arriva in finale contro il Cariparma. Le prime due gare, giocate in casa dei ducali vengono vinte, ma il Parma non molla e rimonta. La Fortitudo si porta poi sul 3 a 2, la serie si sposta nuovamente a Parma dove la squadra cede. Lo scudetto passa dalla casacca biancoblu a quella gialloblu.\nSi gioca ancora per la finale di Coppa Italia, e contro il Nettuno la Fortitudo vince il titolo e ottiene contestualmente l'accesso alla Coppa Campioni 2011.\nIl 26 settembre 2010 la Fortitudo Baseball Bologna conquista la sua terza Coppa dei Campioni battendo in finale, a Barcellona, i tedeschi dell'Heidenheim per 2 a 1. Nella storia c'\u00e8 Victor Moreno, formidabile lanciatore venezuelano che salva una situazione praticamente disperata al 10\u00ba inning e d\u00e0 il via alla rimonta dell'attacco successivo. Il punto vincente \u00e8 battuto a casa da Juan Pablo Angrisano, che ha colpito una profonda valida a destra mal giocata dall'esterno Pali.\nIl 30 agosto 2012, al termine di una stagione interlocutoria, la Fortitudo, sponsorizzata Unipol Assicurazioni, conquista la sua quarta Coppa dei Campioni battendo in finale, a Nettuno, la Danesi Nettuno. La partita viene vinta nella parte bassa dell'ultimo inning con la valida di Leonardo De Donno, nettunese di nascita, che con due out spinge a casa il punto della vittoria.\nAll'inizio della stagione 2013 vince la Coppa Italia battendo Rimini baseball. Il 1\u00ba e il 2 agosto torna a vincere la Coppa Campioni per la quinta volta sconfiggendo ancora i Pirati di Rimini 10-0 e 2-1.\nVince il titolo italiano 2014, il nono, sconfiggendo ancora i Pirati di Rimini nella serie finale: la vittoria matura nelle ultime due gare, in una serie in cui non era mai stata in vantaggio. Diverso l'esito della stagione seguente, in cui Rimini ha vinto il titolo espugnando il Gianni Falchi per due volte e chiudendo tra le mura amiche con un 4-0 nella serie.\nNel 2018 vince la Coppa Italia e il titolo, sconfiggendo in finale in 4 partite Parma, conquistando il double.\nIl 2019 vede la Fortitudo vincere in casa la sua sesta Coppa Campioni: supera Rotterdam in semifinale per 10-3 e in finale, in un Falchi tutto esaurito, batte Amsterdam 8-0. In campionato nella stessa stagione la squadra ottiene il suo dodicesimo scudetto (il secondo consecutivo), battendo San Marino in finale. Per la prima volta abbina cos\u00ec nel medesimo anno la conquista del massimo trofeo nazionale a quella del titolo europeo.\nNella travagliato campionato 2020 arriva seconda al termine della stagione regolare, qualificandosi cos\u00ec direttamente per la finale scudetto contro San Marino. Dopo sette combattute gare, si aggiudica il tredicesimo scudetto, il terzo consecutivo.\nCronistoria.\nTranne la retrocessione in Serie A2 nella stagione 1996 e i primi anni dopo la sua fondazione, il club ha giocato la maggior parte dei campionati italiani nella massima serie.\nPalmar\u00e8s.\nTrofei Nazionali.\n25 trofei\nTrofei Internazionali.\n6 trofei\nStatistiche.\nMaglie ritirate.\nDi seguito sono riportati i nomi dei giocatori che hanno fatto la storia della Fortitudo Baseball a cui sono stati ritirate le casacche.\nFormazioni titolate.\nCoppa Italia.\n2003.\nNilson Antigua, Fabio Betto, Luca Breveglieri, Marc Cerbone, Riccardo Corradini, Rolando Cretis, Matteo Dall'Olio, Davide Dallospedale, Robert Fontana, Daniele Frignani, Fabio Frignani, Andrea Gamberini, Julian Heredia, Stefano Landuzzi, Claudio Liverziani, Katsuhiro Maeda, Riccardo Matteucci, Fabio Milano, Eugenio Monari, Daniel Newman, David Rigoli, David Sheldon, Fausto Solano"}
{"id": "582733", "revid": "155634", "url": "https://it.wikipedia.org/wiki?curid=582733", "title": "S.S. Lazio Baseball e Softball", "text": "La S.S. Lazio Baseball \u00e8 una squadra di baseball di Roma nata nel 1949, ed \u00e8 una sezione della Societ\u00e0 Sportiva Lazio. Ad oggi una delle pi\u00f9 longeve d'Italia che vanta vari titoli e l'inserimento nella \"Hall of Fame\" della Fibs del suo fondatore e miglior giocatore Giulio Glorioso che ancora oggi detiene numerosi record imbattuti.\nPalmar\u00e8s.\nTrofei ufficiali.\nNazionali.\n2 trofei"}
{"id": "582739", "revid": "1700", "url": "https://it.wikipedia.org/wiki?curid=582739", "title": "Jazzista", "text": ""}
{"id": "582742", "revid": "15756", "url": "https://it.wikipedia.org/wiki?curid=582742", "title": "Nettuno Baseball Club 1945", "text": "L' A.S.D. Nettuno B.C. 1945 \u00e8 una societ\u00e0 italiana di baseball con sede a Nettuno.\nLa societ\u00e0 rappresenta la continuazione storica \u2013 riconosciuta dalla FIBS \u2013 del Nuova B.C. Citt\u00e0 di Nettuno, prosecuzione del glorioso Nettuno Baseball Club, vincitore di 17 scudetti e 7 Coppe dei Campioni, da non confondersi con altre societ\u00e0 del territorio come il Nettuno Baseball City o il Nettuno 2.\nLo stadio in cui pratica gli incontri casalinghi \u00e8 lo stadio di baseball Steno Borghese, inaugurato nel 1991.\nStoria.\nLa diffusione del baseball a Nettuno \u00e8 da attribuire alle basi militari presenti nei territori a partire dalla fine della seconda guerra mondiale. I numerosi soldati statunitensi, infatti, giocavano spesso a baseball ed a softball arrivando anche a coinvolgere molti italiani incuriositi e attirati dallo sport. Uno dei pionieri nettunesi fu Alberto Fasano, il quale si appassion\u00f2 a tal punto dei due sport che frequent\u00f2 insieme ad un suo amico, Giulio Zerella, un corso per arbitri di softball.\nNonostante la fondazione da parte di Alberto Fasano del Nettuno Baseball risalga al 1945, il primo campionato di baseball ufficiale disputato fu quello del 1950. I primi campionati giocati furono di softball e la prima squadra era chiamata \"Nettuno P.S.\". I primissimi giocatori furono: Gianni Petrelli, Luciano Serpe, Luciano Verlezza, Manrico David, Fulvio Verlezza, Tonino Marcucci, Sergio Serpe.\nIl primo incontro ufficiale fu nel campionato di Prima Divisione di softball maschile nel 1946: giocato contro Milano, fu vinto dai nettunesi 32 a 7. Il primo titolo nettunese arriv\u00f2 nel 1949 nel softball.\nQuando si pass\u00f2 al baseball nel 1950, il nome della societ\u00e0 divenne \"Nettuno U.S.M.C.\". Al primo campionato il Nettuno si classific\u00f2 secondo con 12 vittorie su 14. Nei successivi quattro anni (1951, 1952, 1953, 1954), il palmar\u00e8s si ampli\u00f2 a 4 scudetti. Da allora la societ\u00e0 laziale divenne la pi\u00f9 titolata del campionato italiano, fino a contare ben 17 scudetti.\nIn ambito europeo la prima Coppa dei Campioni venne vinta nel 1965, e da allora i titoli sono diventati 6. Il torneo organizzato dalla \"Federazione Europea di Baseball\", la Coppa CEB, venne vinto per tre volte, nel 1993, 1995 e 2000. La Coppa Italia invece, dopo la prima vittoria nel 1970, fu vinta ancora nel 1995 e nel 1998. Nella stagione 2008 la societ\u00e0 laziale \u00e8 arrivata fino a gara sette delle Italian Baseball Series, perdendo per\u00f2 il titolo contro il San Marino Baseball Club al suo primo scudetto. La stessa situazione avvenne l'anno precedente, nelle IBS 2007, in cui si dovette scontrare, perdendo, contro il Bbc Grosseto.\nPur non vincendo uno scudetto dal 2001, nonostante i frequenti raggiungimenti dei play-off e molto spesso delle IBS, Nettuno ha vinto due European Cup tra il 2008 e il 2009. Il titolo europeo 2008 \u00e8 stato vinto al termine delle final four di Barcellona contro San Marino. La coppa dell'anno seguente invece, disputata sempre a Barcellona con la formula delle final four, ha visto i nettunesi trionfare per 1-0 sulla Fortitudo Bologna.\nNel 2011 il Nettuno Baseball Club viene messo in liquidazione, nel frattempo in IBL subentra la nuova societ\u00e0 chiamata Citt\u00e0 di Nettuno B.C. che ha rilevato a livello federale i diritti del Nettuno BC.\nAlla vigilia della stagione 2013 viene sancita la rottura tra il club (che rischiava di non iscriversi a causa di una grave crisi economica) e lo storico sponsor Caff\u00e8 Danesi, presente sulle maglie dei laziali dal 1995. A seguito di quest'interruzione, la squadra \u00e8 tornata ad adottare i colori blu e verde.\nNel 2014 e nel 2015 il Citt\u00e0 di Nettuno ha affrontato in campionato il Nettuno 2: non si trattava di una squadra satellite, al contrario tra le due dirigenze ci sono stati talvolta dei contrasti. Durante la stagione 2015 il Citt\u00e0 di Nettuno ha dovuto giocare i propri incontri casalinghi a Roma a causa dell'inagibilit\u00e0 dello stadio Steno Borghese.\nPrima dell'inizio della stagione 2016 c'\u00e8 stato un tentativo di fusione (non andato a buon fine) con il Nettuno Baseball City. Quell'anno il club non ha partecipato ufficialmente ad alcun campionato. Nel 2017 invece ha preso parte alla Serie A Federale, il massimo livello dilettantistico sotto la IBL. In occasione della Serie A1 2018, la squadra \u00e8 tornata ad iscriversi alla massima serie dove gi\u00e0 stava militando da un paio d'anni il Nettuno Baseball City.\nIl 17 ottobre 2018, il tribunale di Velletri ha decretato il fallimento della societ\u00e0 S.s.d. Nuova Baseball Club Citt\u00e0 Di Nettuno Srl, la quale era nata nel 2011. Nel frattempo, gi\u00e0 dal novembre 2017 si era affiliata alla FIBS una nuova societ\u00e0 nata dal progetto Nettuno Baseball Club 1945, anch'essa facente capo al patron Piero Fortini come quella precedente. La nuova denominazione Nettuno BC 1945 era gi\u00e0 stata utilizzata sui social network nel corso dell'anno 2018 quando ancora il club era ufficialmente Citt\u00e0 di Nettuno. \nIn data 22 dicembre 2018, il Consiglio Federale FIBS riconosce con delibera l'ASD Nettuno BC 1945 come societ\u00e0 riconducibile alla propriet\u00e0 della S.S.D. Nuova B.C. Citt\u00e0 di Nettuno S.r.l. in fase di liquidazione. Dopo numerose vicissitudini, il Consiglio Federale FIBS, con delibera n. 275/2019, assegna il Titolo sportivo del Nuova B.C. Citt\u00e0 di Nettuno all' ASD Nettuno BC 1945, subordinando tale assegnazione al versamento alla FIBS dei debiti pregressi della societ\u00e0. In data 29 aprile 2020, con delibera del Consiglio Federale FIBS, viene ratificata l'assegnazione ufficiale del Titolo, compresi tutti i trofei e l'ambita stella. La squadra \u00e8 iscritta, per la stagione 2020, al campionato di Serie A2. Con la vittoria nella serie finale contro il Modena B.C. dopo aver vinto sul campo 17 partite su 17, il Nettuno Baseball Club 1945 conquista l'accesso alla Serie A edizione 2021.\nIn attesa dell'inizio del campionato previsto per il 22/23 maggio, il roster per la prossima stagione \u00e8 stato integrato per disputare un campionato di alto livello e riportare il nome del NettunoBaseball nelle posizioni di vertice. Al roster gi\u00e0 competitivo con i migliori giocatori della scuola nettunese, sono stati aggiunti giocatori di assicuro valore internazionale dall'esterno Quincy Latimore \nal catcher venezuelano Gabriel Lino , \nil lanciatore della nazionale USA al World Baseball Classic Kurt Hayer . \nInoltre sono stati ingaggiati il Lars Liguori ,\nil terza base Peter Bocchino ,\nl'utility Freddy Noguera gi\u00e0 nel giro della nazionale italiana come il closer Carlos Teran \nPalmar\u00e8s.\nTrofei nazionali.\n21 trofei\nTrofei internazionali.\n12 trofei \nStadio.\nLo stadio del Nettuno Baseball \u00e8 lo Stadio Steno Borghese: inaugurato nel 1991, pu\u00f2 ospitare circa 8000 posti. Nel settembre 2009 ha ospitato la finale del mondiale di baseball."}
{"id": "582745", "revid": "332343", "url": "https://it.wikipedia.org/wiki?curid=582745", "title": "Fal\u00f2 di inizio anno", "text": "I fal\u00f2 di inizio anno sono una tradizione popolare dell'Italia nord-orientale e dell\u2019Emilia occidentale consistente nel bruciare delle grandi cataste di legno e frasche nei primi giorni di gennaio solitamente la vigilia dell'Epifania. Data la sua larga diffusione, ne esistono moltissime versioni e denominazioni: nella maggior parte del Friuli \u00e8 detto \"pignar\u00fbl\" (o, in alcune zone della Bassa friulana, \"cabosse\"), in Bisiacaria \"seima\", nella bassa provincia di Pordenone (Friuli) e nelle provincie venete di Treviso e Venezia \"panev\u00ecn\" o \"pana\u00ecn\" (da \"pan e vin\" \"pane e vino\", in segno di augurio per un anno di abbondanza), ma anche \"cap\u00e0n\", \"p\u00ecro\u0142a-p\u00e0ro\u0142a\", \"v\u00e8cia\" (\"vecchia\": le pire possono assumere la forma di un fantoccio), \"fogherada\" e \"bubarata\" (Padova), nel basso Friuli (specie lungo il basso corso del Tagliamento) e nel Veneto Orientale \"fogh\u00e8ra\" o \"cas\u00e8ra\", nel Veronese e nel Polesine \"briolo\", \"buriolo\", \"brugn\u00e8lo\", \"bruj\u00e8o\", \"bruja\" e simili. In provincia di Parma e Reggio Emilia \u00e8 chiamata Fasagna.\nNelle zone di Bologna e Modena vi \u00e8 l'usanza di bruciare un fantoccio raffigurante un vecchio (fal\u00f2 del vecchione), come sul Lago Maggiore, dove \u00e8 chiamata \"se br\u00fcsa ul v\u00e9cc\".\nOrigini e tradizioni.\nSembra che questa usanza derivi da riti purificativi e propiziatori diffusi in epoca pre-cristiana. I Celti, per esempio, accendevano dei fuochi per ingraziarsi la divinit\u00e0 relativa e bruciavano un fantoccio rappresentante il passato. Mentre il fal\u00f2 ardeva, i contadini in cerchio gridavano e cantavano varie formule augurali.\nRimasta intatta come rituale da svolgersi nella vigilia dell'Epifania, ancor oggi la fiamma simboleggia la speranza e la forza di bruciare il vecchio (non a caso si pu\u00f2 bruciare la \"vecchia\" posta sopra la pira di legna). \nIl rogo \u00e8 talvolta benedetto dal parroco e lo scoppiettare dell'acqua santa nel fuoco viene identificato con il demonio infuriato che fuggiva. \nLa direzione del fumo e delle faville (talvolta alzate di proposito dai contadini usando una forca) viene letta come presagio per il futuro. Si notino i seguenti detti popolari:\nUn'altra credenza ritiene che la caduta della croce o del palo che sostiene le pire possa portare male. In alcune zone esso doveva restare in piedi per almeno otto giorni.\nIl rito dei fuochi \u00e8 anche un momento in cui la comunit\u00e0 si raccoglie per stare in compagnia. Viene accompagnato dalla degustazione di vin brul\u00e9 e di pinza, focaccia tipica di questa festa e cotta talvolta tramite gli stessi roghi. Attualmente, per l'occasione possono venire organizzati spettacoli pirotecnici.\nTradizioni analoghe.\nIn Romagna, nella sera prima di San Giuseppe, il 18 marzo, ovvero alla vigilia dell'anno romano, si usa bruciare la Fogheraccia. Sempre in onore a San Giuseppe, si brucia una grande catasta ad Itri, mentre a Torre Le Nocelle in onore a San Ciriaco, il 15 marzo.\nIn svariate popolazioni con origini celtiche o germaniche, in prossimit\u00e0 dei solstizi, si praticano festeggiamenti derivati dal rito del Nodfyr.\nVoci correlate.\n "}
{"id": "582746", "revid": "1318658", "url": "https://it.wikipedia.org/wiki?curid=582746", "title": "1949 Parma Baseball Club", "text": "Il 1949 Parma Baseball Club, fino al 2015 operativo con il nome di Parma Baseball, \u00e8 una squadra italiana di baseball fondata a Parma, militante in Serie A, il campionato nazionale di vertice di tale disciplina. Si tratta di una delle principali squadre europee, nonch\u00e9 vincitrice del maggior numero di edizioni della Coppa dei Campioni.\nLa Franchigia parmigiana \u00e8 una delle pi\u00f9 ampie e sviluppate d'Italia. Nel 2008 la squadra giovanile Under-16 \"Parma Tigers\" si aggiudic\u00f2 il titolo nazionale di categoria, laureandosi campione d'Italia. Dal 2021 \u00e8 iniziata la collaborazione con la Crocetta Baseball come squadra di sviluppo per i giovani pi\u00f9 talentuosi.\nNel 2010 la prima squadra vinse il suo decimo scudetto, aggiudicandosi la Stella.\nStoria.\nAnno 1949.\nAnno 1949. Un gruppo di amici che frequenta il Bar Centrale di Parma decide di recarsi a Livorno presso il mercatino \u201cstracci America\u201d per acquistare il materiale necessario a praticare il gioco del baseball, uno sport del tutto sconosciuto dalle nostre parti. Alcuni pionieri iniziano a giocare sui prati cittadini ed attraggono l\u2019interesse di altri giovani: il 15 giugno nasce ufficialmente il Parma Baseball Club, con le firme sullo statuto, davanti ad un notaio. I nomi sull\u2019atto costitutivo sono quelli di Giuseppe Monti, Giovanni Monegatti, Antonio Poli, Martino Zanichelli, Azzolino Carrega e Mario Truzzi. Il primo Presidente \u00e8 Martino Zanichelli, un insegnante che avr\u00e0 anche il merito di avviare molti suoi allievi sull\u2019improvvisato diamante e che si occupa dell\u2019iscrizione della squadra al campionato di Serie A del 1950. La conoscenza delle regole e le qualit\u00e0 tecniche dei giocatori non sono all\u2019altezza della situazione: non del tutto inaspettata arriva la prima retrocessione in Serie B. Il numero degli appassionati \u00e8 comunque in costante crescita e, a cavallo tra il 1952 ed il 1953, nasce una nuova societ\u00e0 sotto l\u2019egida del Centro Universitario Sportivo. Vi giocano fra gli altri Aldo Notari e Nino Cavalli. Nel 1954 le due squadre decidono di unire le proprie forze grazie anche al primo sponsor della storia del baseball parmigiano, la profumeria La Ducale. Nel momento della crisi, \u00e8 fondamentale l\u2019intervento della societ\u00e0 Robur che decide di inserire il baseball tra gli sport praticati dal proprio circolo: sotto la presidenza di Renzo Melley la squadra riconquista la Serie A al termine della stagione 1957. Tra i dirigenti il pi\u00f9 attivo \u00e8 Nino Cavalli che non lascia nulla di intentato pur di offrire le migliori fortune al nuovo sport. Tra lettere al Presidente degli Stati Uniti e contatti con le basi americane di Vicenza e Verona riescono a garantire dapprima la sopravvivenza e poi lo sviluppo del baseball a Parma. Si rivela storicamente importante proprio una trasferta nella base Nato di Verona durante la quale vengono notati, ed istantaneamente ingaggiati in cambio di un vestito nuovo a testa, due ragazzi di colore particolarmente dotati. Il sorriso e i fuoricampo di William Cotton e l\u2019impegno e le rubate del serioso Floyd Norris contribuiranno alle fortune del baseball parmigiano attirando un pubblico sempre pi\u00f9 numeroso attorno alla recinzione del campo della Cittadella e sui gradoni dello stadio Tardini dove si raggiungono le 2-3 mila unit\u00e0. La strada \u00e8 tracciata: Monegatti, Cantarelli, Boni, Cocconi, Notari, Del Pogetto, Pedrini, capitan Del Sante consegnano la loro eredit\u00e0 ai pi\u00f9 giovani mentre Guido Pellacini comincia ad allevare i campioni del futuro con la benedizione di don Sergio Sacchi.\nGli anni '60.\nI primi anni \u201960 sono caratterizzati dall\u2019importante sponsorizzazione da parte della Tanara, societ\u00e0 che legher\u00e0 lungamente il proprio nome a quello del baseball ducale. Nascono nuove societ\u00e0 ed alcuni giocatori decidono di iscriversi al Campionato di Serie C con la denominazione di Bar Morris. La Serie A rimane una chimera per alcuni anni finch\u00e9 l\u2019intervento di Tullo Massera, uno dei pi\u00f9 lungimiranti dirigenti del baseball parmense, non porta alla fusione tra Tanara e Bar Morris. I risultati sono immediati. La squadra, espressione dei migliori talenti del baseball cittadino, risale rapidamente (1964) in massima serie ed inizia ad insidiare la leadership nazionale dell\u2019inavvicinabile Milano. Il Campionato del 1966 si conclude con un brillante secondo posto, quello del 1968 vede Parma chiudere in terza posizione. Il 1969 segna un punto epocale nella storia del batti e corri cittadino. L\u2019ascesa di Aldo Notari al ruolo di Presidente porta ulteriori idee e rinnovato entusiasmo, la squadra cittadina festeggia il primo trofeo nazionale conquistando la Coppa Italia.\nGli anni '70.\nLa volont\u00e0 del Presidente Notari di raccogliere i migliori giocatori della provincia in un\u2019unica formazione di altissimo livello si concretizza attraverso la fusione della Tanara con la Bernazzoli Astra. Ne nasce una squadra ricca di talento, guidata da un Giorgio Castelli che inizia a collezionare record individuali: nonostante ci\u00f2 lo Scudetto rimane un miraggio, pi\u00f9 volte accarezzato ma mai raggiunto. Nel 1972 la Bernazzoli trova una nuova casa, il modernissimo stadio \u201cEuropeo\u201d che nel futuro ospiter\u00e0 due finali dei Campionati del Mondo (1978 e 1988) tra Cuba e Stati Uniti. Nel 1976 entra nel mondo del baseball la famiglia Salvarani. La squadra assume il nome di Germal Parma e, sotto la guida di Giulio Montanini, inizia a mietere successi. Il Campionato \u00e8 una marcia trionfale: i biancoverdi raccolgono 51 successi in 54 partite e si fregiano del primo titolo tricolore. La citt\u00e0 si esalta per le imprese della \u201cBig Green Machine\u201d. Lo stadio \u00e8 sempre gremito di spettatori, a volte non bastano i 5.000 posti dell\u2019Europeo per contenere l\u2019entusiasmo di tutti gli appassionati. Il baseball insidia (e in alcune circostanze supera) la popolarit\u00e0 di un Parma calcio che naviga tra seconda e terza serie. Il 1977 \u00e8, se possibile, ancor pi\u00f9 trionfale. Il bis in Campionato appare quasi scontato tanta \u00e8 la forza dimostrata dalla Germal. Il capolavoro avviene in Coppa dei Campioni dove Parma riesce a superare la resistenza dei maestri olandesi e porta il baseball italiano ai vertici delle gerarchie continentali. E\u2019 la prima gemma di una preziosa collana composta da 13 trofei europei. La Germal domina in Europa ma deve fare i conti con il ritorno delle pi\u00f9 forti avversarie in campo nazionale: gli anni \u201970 si concludono con i successi in Campionato di Bologna e Rimini e la conquista della seconda Coppa dei Campioni da parte dei ducali.\nGli anni '80.\nNel 1980 termina l\u2019era legata alla famiglia Salvarani ed inizia quella della famiglia Tanzi che si propone come sponsor principale attraverso il marchio Parmalat. Notari gestisce al meglio l\u2019inevitabile cambio generazionale ed allestisce una squadra destinata a dominare lungamente in Italia e in Europa. Lo testimoniano gli Scudetti del 1981 e del 1982 e le Coppe dei Campioni conquistate negli anni \u201980, \u201981 ed \u201983. Nel 1984 termina l\u2019era Parmalat cui subentra come sponsor la World Vision Travel, societ\u00e0 guidata da un uomo di sponda cremonese del grande fiume digiuno di baseball ma ricco di entusiasmo, destinato a legare indissolubilmente il proprio nome a quello della nostra societ\u00e0. L\u2019ingresso in societ\u00e0 del Cav. Giampietro Donzelli prelude al passaggio di consegne, avvenuto nel 1985, tra Aldo Notari e Franco Casoli. La stagione 1985, la prima dell\u2019era Casoli, inizia con un profilo basso. La squadra \u00e8 giovane, ricca di talenti che debbono garantire il ricambio generazionale. L\u2019allenatore Varriale riesce a gestire al meglio un gruppo estremamente omogeneo e guida la squadra alla conquista del pi\u00f9 inaspettato degli scudetti. Il baseball parmigiano torna a dominare in campo europeo e la Coppa dei Campioni prende la strada della nostra citt\u00e0 per tre anni consecutivi (\u201986, \u201987 ed \u201988). Nel frattempo il Campionato Italiano cambia la propria struttura introducendo la novit\u00e0 dei playoff. La World Vision mostra una certa avversione per la nuova formula del torneo nazionale non riuscendo a qualificarsi per la serie finale per quattro volte consecutive.\nGli anni '90.\nIl lento declino dell\u2019interesse da parte di sponsor e mass media nei confronti degli sport minori si fa avvertire anche nel piccolo mondo del baseball italiano. L\u2019esponenziale crescita di entusiasmo nei confronti del Parma calcio (che nel frattempo ha raggiunto la Serie A) crea enormi problemi a discipline storiche quali baseball, pallavolo e rugby che vivono anni particolarmente duri e difficili. Nel 1991 la squadra di baseball partecipa al Campionato priva di sponsor principale con il nome di Parma Angels. Ancora una volta la tradizione ed il talento del vivaio ducale compiono il miracolo e la squadra compie un autentico capolavoro eliminando nella semifinale dei playoff il favoritissimo Rimini. La serie di finale contro l\u2019emergente Verona si rivela poco pi\u00f9 di una formalit\u00e0 e Parma conquista il sesto Scudetto in uno stadio Europeo gremito come ai bei tempi. Gianfranco Donzelli assume il controllo diretto della societ\u00e0 e trova un nuovo sponsor nella Cassa di Risparmio di Parma. La squadra ritrova l\u2019antica \u201cgrandeur\u201d e riprende a dominare i palcoscenici nazionali ed europei. La bacheca societaria si arricchisce di nuovi trofei. Nel 1992 Parma conquista la Coppa dei Campioni, nel 1993 la Coppa Italia e la Supercoppa Ceb, nel 1994 arrivano Scudetto e Coppa Italia, nel 1995 Scudetto e Coppa dei Campioni. Nel 1996 si avvertono per\u00f2 i primi scricchiolii: la conquista della Coppa Italia non basta a celare le gravi difficolt\u00e0 nelle quali la societ\u00e0 inizia a muoversi. Donzelli decide di cedere la squadra, ed il baseball di Parma rischia seriamente di sparire con il suo patrimonio di tradizione e successi. Nonostante l\u2019iscrizione pagata, e la disponibilit\u00e0 a cedere la societ\u00e0 gratuitamente, non si trovano acquirenti. Quando anche le ultime speranze dei tifosi sembrano crollare arriva il salvagente gettato dal Centro Universitario Sportivo che affida la Presidenza a Rossano Rinaldi. Alcuni giocatori decidono di andarsene, altri accettano una sostanziosa decurtazione dell\u2019ingaggio ed il Campionato 1997 inizia con una squadra costruita soltanto nelle ultime giornate di mercato. L\u2019allenatore \u00e8 Claudio Corradi, uno dei migliori giocatori del baseball parmigiano, che riesce a motivare i propri giocatori fino alla conquista dei playoff: la squadra non si ferma pi\u00f9 e riesce a conquistare il nono Scudetto al termine di un\u2019epica serie di finale contro il Nettuno. Ancora una volta il baseball di Parma trova la forza per confermarsi ai vertici e la conquista della Coppa dei Campioni nel 1998 e nel 1999 sembra il preludio ad un nuovo rinascimento. In campo nazionale inizia per\u00f2 il dualismo tra Rimini e Nettuno e la stella di Parma comincia ad offuscarsi.\nIl nuovo millenio.\nLa Coppa dei Campioni del 2000 si conclude in semifinale sotto il peso dei fuoricampo del Neptunus di Rotterdam. Anche in Campionato Parma non riesce a superare lo scoglio delle semifinali perdendo in quattro partite contro il Nettuno. La Societ\u00e0 deve ridimensionare i progetti a causa di evidenti problemi economici ed inizia un periodo alquanto buio caratterizzato dal mancato accesso ai playoff per tre anni consecutivi. Bologna e Grosseto, le societ\u00e0 pi\u00f9 ricche del momento, iniziano ad insidiare la leadership della coppia Rimini-Nettuno e Parma, sponsorizzata dalle Cantine Ceci, non riesce ad andare oltre il sesto posto al termine della regular season. Il Campionato 2004 propone il ritorno di Parma nelle zone alte della classifica. La squadra, affidata all\u2019americano Chris Catanoso, deve registrare l\u2019addio del veterano Massimo Fochi (che assume l\u2019incarico di General Manager) ma combatte con tenacia riuscendo a conquistare un brillante terzo posto che vale il ritorno nei playoff. Nella post season Bologna si rivela per\u00f2 avversario superiore e regola i ducali con un eloquente 4 a 0. Il Campionato 2005, apertosi con grandi speranze, termina ancora una volta anzitempo. \u00e9 l\u2019esclusione dai Play-off pi\u00f9 amara e immeritata: Parma termina infatti il Campionato con le stesse sconfitte del Rimini, ma viene esclusa a causa dei risultati ottenuti contro le squadre che precedono in classifica. L\u2019amarezza \u00e8 ancora pi\u00f9 grande perch\u00e8 il San Marino, terminato secondo con due sconfitte in meno, \u00e8 stato favorito dalle due vittorie assegnate a tavolino contro il Grosseto. Senza quelle sarebbe arrivato a pari di Parma e Rimini, ma escluso in virt\u00f9 della classifica avulsa. Dopo un 2006 deludente, nel 2007 la societ\u00e0 affida una squadra rinforzata e ringiovanita al nuovo manager Gilberto Gerali. Il Gibo compie il miracolo e trasforma l\u2019anatroccolo in cigno, portando il Cariparma a vincere la Regular Season e strapazzare il Nettuno allo Steno Borghese in Gara 5. Parma, in vantaggio 3-2 nella serie e 8-2 a met\u00e0 di Gara 6, si lascia vincere dall\u2019emozione e superare da una squadra pi\u00f9 esperta che perder\u00e0 poi la finale con Grosseto in 7 emozionantissime sfide. Nel 2008 le ambizioni della vigilia si scontrano con qualche problema con il pitcher straniero e vengono definitivamente disilluse al penultimo turno di Campionato, quando il Godo, vincendo clamorosamente 2 volte all\u2019Europeo, esclude ancora una volta Parma dalla post season. Il Cariparma torna a qualificarsi ai Play-off nel 2009. Ma la partecipazione al girone di semifinale a quattro squadre non \u00e8 positiva. Su nove incontri, infatti, la squadra di Gerali vince solo due volte, condizionata anche da un calo dei suoi lanciatori. Sfuma anche il ritorno in European Cup con la sconfitta nella semifinale (al meglio delle tre partite) di Coppa Italia con il Rimini. Nonostante la storica vittoria per 2-1 al tredicesimo inning in Gara 1. Era l\u2019ultima partita in assoluto giocata nel vecchio stadio \u201cEuropeo\u201d. Durante l\u2019inverno la societ\u00e0 allestisce una squadra pi\u00f9 corta, ma molto ben ponderata, ingaggiando il forte lanciatore dominicano del Rimini Gustavo Martinez e il suo connazionale Juan Camilo, bomber del Nettuno. A loro si aggiungono l\u2019interbase venezuelano Marco Yepez, il lanciatore italo americano Justin Cicatello dal Sala Baganza, l\u2019altro pitcher naturalizzato Pedro Orta e\u00a0 il ricevitore grossetano Manuel Gasparri. Partita senza particolari ambizioni di vittoria, la squadra di Gilberto Gerali acquisisce di settimana in settimana una mentalit\u00e0 vincente e, grazie anche alla maturazione dei suoi giovani raggiunge la vittoria in regular-season nonostante i tanti infortuni di giocatori importanti come Sambucci, Zileri e Scalera. Sulle ali dell\u2019entusiasmo, dopo il Trionfo della Nazionale agli Europei di Stoccarda, il Cariparma disputa un ottimo girone di semifinale e conquista il diritto di sfidare nella serie finale per lo Scudetto la Fortitudo Bologna Campione d\u2019Italia. Davanti al suo pubblico entusiasta e caloroso per\u00f2, la squadra di Parma perde le prime due gare e alla vigilia di Gara 3 a Bologna, i media la considerano ormai spacciata. Invece non la \u00e8 e in due splendide serate in un Gianni Falchi gremitissimo raggiunge la parit\u00e0 nella serie: (6-0 in Gara 3, 7-5 in rimonta in Gara 4) assicurandosi il ritorno a Parma almeno per Gara 6. Poi perde Gara 5 il sabato sera, a causa delle tante energie spese la sera precedente. Si torna a Parma venerd\u00ec 10 settembre e il \u201cNuovo Europeo\u201d \u00e8 riempito gi\u00e0 ad un\u2019ora dall\u2019inizio del match da pi\u00f9 di tremila persone che credono nel miracolo. Che puntualmente avviene. Corradini e Orta sono splendidi sul monte di lancio, Sambucci realizza un fuoricampo straordinario. Il Bologna ribalta al settimo il punteggio portandosi sul 4-3. Sembra finita. Invece no, perch\u00e8 all\u2019ottavo due incertezze difensive del Bologna e tre battute valide portano quattro punti e la vittoria per 7-4. Si va a Gara 7 la sera seguente. E l\u201911 settembre \u00e8 una data che rimarr\u00e0 scolpita a caratteri cubitali nella storia dello sport di Parma. Perch\u00e8 il Cariparma, in svantaggio 1-0 al primo attacco del Bologna, pareggia immediatamente e al quinto va in vantaggio. Entrambi punti sono spinti a casa da Yepez. Gli oltre tremila spettatori impazziscono di gioia quando Orlando Munoz assiste nel guanto di Sambucci per l\u2019ultimo out che regala decimo Scudetto e Stella dopo 13 lunghissimi anni di attesa. Parma torna Capitale del baseball italiano! \nI nostri tempi.\nLo Scudetto della Stella sembra riportare Parma ai vertici del baseball nazionale ma l\u2019illusione dura pochi mesi. Il 2011 rappresenta un anno di illusioni e delusioni. In Campionato la squadra di Gerali ottiene un terzo posto che vale l\u2019accesso al girone di semifinale ma la corsa si ferma prima dell\u2019approdo alla Finale Scudetto. Lo stadio Cavalli ospita il girone di qualificazione alla Final Four di Coppa dei Campioni. Dopo una pesante sconfitta contro il San Marino il Parma riesce a sconfiggere la formazione olandese in una serata di pioggia battente e conquista la semifinale contro il Bologna. La gara si gioca a Brno, in Repubblica Ceca: ancora una volta ducali e felsinei si affrontano in una partita memorabile che viene vinta dal Parma per due a uno con l\u2019ennesimo capolavoro di Marco Grifantini. La finale contro il San Marino \u00e8 per\u00f2 a senso unico: Reginato batte una grande slam contro Roberto Corradini e i titani si impongono con il finale di 6 a 1.\nL\u2019anno successivo la squadra si esprime a fatica e non riesce neppure a classificarsi per il girone di semifinale: nel 2013 Gerali viene sostituito da Orlando Munoz, bravo a riportare nel 2014 il Parma tra le quattro semifinaliste. Nel frattempo i problemi di carattere economico iniziano a diventare sempre pi\u00f9 evidenti. Nel 2015 la squadra torna a Gerali ma i pezzi migliori del roster vengono ceduti a squadre finanziariamente pi\u00f9 potenti: dopo Corradini e Bertagnon se ne vanno anche Zileri (Rimini), Desimoni (Rimini), Sambucci (Bologna) e Sebastiano Poma (San Marino).\nLa situazione \u00e8 difficilissima. La squadra rema affannosamente nelle retrovie della classifica e il presidente Rinaldi non riesce pi\u00f9 a far fronte alla situazione. Ancora una volta il baseball di vertice di Parma rischia di sparire dalla geografia nazionale ma all\u2019ultimo momento Paolo Zbogar accetta di assumere la presidenza della societ\u00e0. Il 2016 e il 2017 sono anni di transizione con la squadra ancora lontana dalle posizioni di vertice della classifica ma il 2018 si apre con una grande novit\u00e0: Luca Meli, presidente di Parma Clima, porta nuovo ossigeno con una sponsorizzazione che permette di aprire nuovi orizzonti. Gerali lascia la guida tecnica per assumere il ruolo di selezionatore della Nazionale maggiore, il nuovo manager \u00e8 Gianguido Poma, uno dei grandi del baseball parmigiano.\nLa stagione si apre con la notizia del ritorno a Parma di giocatori cubani (i lanciatori Casanova e Garcia) e di alcuni atleti che erano legittimamente emigrati in altre societ\u00e0. La squadra non parte con i favori del pronostico ma trova progressivamente gioco e mentalit\u00e0 vincente. L\u2019accesso alle semifinali \u00e8 cosa fatta. Il Parma Clima affronta il favoritissimo Rimini in una serie di cinque partite e riesce ad imporsi nella prima Gara sul diamante dei Pirati. I romagnoli pareggiano il conto in \u201cGara due\u201d e infliggono un pesantissimo 17 a 1 ai ducali nella terza Gara. La quarta partita, giocata al Nino Cavalli, raggiunge momenti epici. Il cubano Casanova tiene a zero le mazze riminesi e il Parma Clima riesce a imporsi grazie ad una spettacolare azione di corsa sulle basi dell\u2019italo americano Koutsoyanopulos che riesce a guadagnare due basi sfruttando in bunt di sacrificio.\nLa quinta partita subisce una lunga teoria di rinvii per pioggia. Per tre volte i tifosi parmigiani percorrono la A14 senza vedere neppure un lancio. Il tempo per\u00f2 gioca a favore dei ducali: i due giorni di rinvio consentono a Casanova di recuperare le forze e offrire un\u2019altra prova strepitosa. Dopo nove anni il Parma Clima torna a giocare per lo Scudetto ma viene respinto da un Bologna stellare che ha comunque bisogno degli extra-inning per imporsi nella quarta partita dopo essere stato nettamente battuto in \u201cGara tre\u201d.\nNel 2019 \u00e8 ancora il Bologna a fermare la corsa del Parma Clima, questa volta in semifinale. I ducali si illudono andando a vincere le prime due gare al Falchi ma vengono poi sconfitti nei due match casalinghi. Ancora una volta diventa decisiva la quinta partita. A Bologna il Parma Clima parte forte contro il totem Rivero, prende un considerevole vantaggio, viene rallentato da un inaspettato \u201cstop\u201d dell\u2019arbitro Taurelli che ferma vicino alla terza base una palla destinata agli esterni ma si presenta all\u2019ottavo inning con un consistente vantaggio. Casanova per\u00f2 non ne ha pi\u00f9, l\u2019ex Marval avvicina i padroni di casa con un fuoricampo e le valide di Grimaudo e Fuzzi consentono al Bologna di effettuare un ormai insperato sorpasso. L\u2019ultimo attacco del Parma Clima \u00e8 un concentrato di follia ed errori che si chiude senza punti: Bologna va in finale, Parma rimane con un pugno di mosche.\nQuello del 2020 \u00e8 un Campionato condizionato dalla pandemia: il Parma Clima decide di affrontarlo prevalentemente con i propri giovani italiani e non riesce ad impensierire Bologna e San Marino nella corsa verso la Finale-Scudetto nonostante l\u2019arrivo di Luis Lugo, quasi intoccabile sul monte di lancio.\nSiamo cos\u00ec arrivati ai giorni nostri. Nel corso dell\u2019inverno si concretizza il passaggio di consegne tra Paolo Zbogar e Luca Meli che assume il ruolo di presidente del Parma baseball. La societ\u00e0 trova un nuovo equilibrio societario e inizia a costruire una squadra ambiziosa nonostante la discutibile e penalizzante formula del Campionato.\nIl primo anno di presidenza di Luca Meli \u00e8 coinciso con la conquista della quattordicesima Coppa dei Campioni, recentemente ribattezzata European Champions Cup. Sul campo di Ostrava, Repubblica Ceca, la squadra guidata da Guido Poma ha sovvertito qualsiasi pronostico superando nel girone di qualificazione gli Arrows di Ostrava e gli olandesi della L&amp;amp;D Amsterdam dopo aver subito una sconfitta dai Bonn Capitals nella gara iniziale. Qualificati alle semifinali come secondi classificati del girone, i ragazzi di Poma hanno superato in semifinale la favorita Fortitudo Bologna con il punteggio di 5 a 4 al termine di una partita che ha assunto toni epici, decisa dai fuoricampo di Alex Sambucci e Cesare Astorri e dalle eccellenti prestazioni dei lanciatori Julio Vivas (tesserato appositamente per il torneo), Yomel Rivera e Jos\u00e8 Campos. La gara di finale ha riproposto il confronto con i Bonn Capitals, sconfitti con il risultato di 6 a 4 in una partita caratterizzata dai fuoricampo di Leo Rodriguez e Alex Sambucci \u2013 premiato come MVP della manifestazione \u2013 e dai lanci dei tre pitcher venezuelani Danny Rondon, Julio Vivas e Jos\u00e8 Campos.\nFranchigia Baseball Parma.\nIl Parma Baseball per molti anni \u00e8 stato senza un proprio settore giovanile, attingendo secondo necessit\u00e0 dalle altre societ\u00e0 del territorio, cos\u00ec nel 2006 si \u00e8 tentato di colmare questo vuoto con la fondazione del Parma Baseball Tigers, che arrivarono a vincere il titolo italiano nel 2008. Dallo scudetto in poi, questa societ\u00e0 ha subito un'evoluzione in funzione delle esigenze del Parma Baseball, alle direttive federali e delle altre squadre di Parma, lavorando sempre come settore giovanile del Parma, ma in maniera trasversale e non concorrente alle altre societ\u00e0, ponendosi come soggetto intermedio tra i club locali e la prima squadra, prendendo il nome di Franchigia Baseball Parma.\nLa crescita di questo progetto ha portato ad aumentare l'influenza di Parma nel baseball italiano, specialmente nel triveneto, avvicinando cos\u00ec le societ\u00e0 e gli atleti promettenti ad una delle capitali del baseball italiano.\nNel 2021 \u00e8 nato un accordo tra Parma Clima Baseball e Crocetta Baseball grazie al quale verr\u00e0 portato avanti un progetto pluriennale in favore dell'attivit\u00e0 giovanile. Infatti la Crocetta Baseball supporter\u00e0 il Parma Clima nella formazione e nello sviluppo dei migliori talenti in circolazione, il progetto prevede un percorso condiviso per i ragazzi che saranno seguiti da tecnici e allenatori fin dalle categorie giovanili fino alla Serie A con l'obiettivo di prepararli per competere ai massimi livelli italiani ed europei.\nPalmar\u00e8s.\nTrofei ufficiali.\nNazionali.\n16 trofei\nInternazionali.\n16 trofei \nStadio.\nOspitato per anni nello stadio Europeo - Nino Cavalli, a partire dalla stagione 2010 il Parma Baseball si trasferisce nel rimodernato impianto dello Stadio Quadrifoglio, in precedenza sede federale.\nIl nuovo impianto \u00e8 dotato di 3.500 posti a sedere, ed \u00e8 stato inaugurato a settembre 2009 in occasione del Campionato mondiale di baseball 2009.\nMaglie ritirate.\nFra le sue file annovera nomi importanti del baseball italiano, di seguito sono riportati i nomi dei giocatori che hanno fatto la storia del Parma Baseball a cui sono stati ritirate le casacche. "}
{"id": "582748", "revid": "626258", "url": "https://it.wikipedia.org/wiki?curid=582748", "title": "Bbc Grosseto", "text": ""}
{"id": "582751", "revid": "180559", "url": "https://it.wikipedia.org/wiki?curid=582751", "title": "Modena Baseball", "text": "Il Modena Baseball Club \u00e8 una delle squadre di baseball della \"Serie A\".\nPer motivi di sponsorizzazione \u00e8 ora nota come \"Comcor Engineering Modena Baseball Club\".\nStoria.\nLa squadra \u00e8 stata fondata nel 1966 con il nome di \"Junior Modena Baseball Club\", da Flavio Pivetti che assumer\u00e0 anche la carica di presidente sino al 1977. Leo Novi, che ha contribuito alla nascita della squadra (e storico dirigente del Modena Volley), ne \u00e8 stato l'allenatore sino al 1971.\nHa partecipato a numerosi tornei della massima serie del campionato nazionale. Come miglior piazzamento ottenne una finale nella Serie A1 2003, persa contro la Fortitudo Baseball Bologna. Nel 1998 e nel 1999 ha vinto la Coppa CEB prima a Mosca e poi a Pamplona, mentre nel 2000 ha perso la finale con Nettuno. Dal 2006 la squadra partecipa al campionato di \"Serie A2\" allenata da Marcello Malagoli (ex ricevitore di Modena e della nazionale alle Olimpiadi di Atene 2004).\nNel 2021, per effetto dell'unione di Serie A1 e Serie A2 nella nuova Serie A, viene ammessa nuovamente nel campionato di massimo livello."}
{"id": "582752", "revid": "466539", "url": "https://it.wikipedia.org/wiki?curid=582752", "title": "Compton (California)", "text": "Compton \u00e8 una \"citt\u00e0\" degli Stati Uniti d'America, situata nella contea di Los Angeles della California.\nGeografia fisica.\nSecondo lo United States Census Bureau, la citt\u00e0 un'estensione di di cui di terra e di acque.\nStoria.\nNel 1784 la Corona Spagnola cedette un tratto di oltre a Juan Jose Dominguez in questa zona. Il tratto venne ribattezzato Rancho San Pedro. Il nome di Dominguez fu pi\u00f9 tardi dato alla Dominguez Hills community south di Compton.\nNel 1867 Griffith D. Compton (1820-1905) guid\u00f2 un gruppo di pionieri alla ricerca di un clima mite come quello della California. La citt\u00e0 \u00e8 stata incorporata l'11 maggio 1888 ed intitolata alla memoria di Griffith D. Compton.\nCompton \u00e8 cresciuta rapidamente a met\u00e0 del XX secolo, nei tardi anni 1940 con lo smantellamento della segregazione razziale, la classe media di colore inizi\u00f2 a muoversi verso questa area, in maggioranza nella zona ovest. Una ragione di questo spostamento era la prossimit\u00e0 a Watts, luogo con una ampia comunit\u00e0 nera nel periodo. Tuttavia, la zona orientale della citt\u00e0 \u00e8 rimasta a predominanza bianca fino agli anni 1960.\nDouglas Dollarhide, eletto sindaco di Compton nel 1969, \u00e8 passato alla storia come il primo sindaco afroamericano eletto nell'area metropolitana. Dai primi anni 1970 la citt\u00e0 aveva una delle pi\u00f9 alte concentrazioni di popolazione di colore del paese con oltre il 90%. Compton si mostrava come una citt\u00e0 molto attraente con strade larghe e case unifamiliari, ma presentava inevitabili fattori di declino, come l'erosione della base tassabile a seguito dello spostamento della classe media bianca in altre citt\u00e0 come Artesia, Bellflower, Paramount e Santa F\u00e8 Springs, che assicuravano tasse ed indici di criminalit\u00e0 pi\u00f9 bassi, ma soprattutto applicavano una sorta di tacita segregazione razziale. Questo spostamento fu accentuato dai disordini di Watts del 1965.\nAl successivo inevitabile aumento delle tasse, ed al taglio di servizi per il rientro dallo sforamento del budget, si aggiunsero i problemi di criminalit\u00e0, gi\u00e0 presenti in bassa percentuale, ma aggravatisi con l'arrivo del crack nell'ultima parte del secolo. Successivamente la citt\u00e0 perse residenti ricchi per problemi di sicurezza e, dopo i disordini di Los Angeles avvenuti nel 1992 dopo il pestaggio da parte delle forze dell'ordine di un uomo di colore, Rodney King, diversi afroamericani lasciarono la regione. Nel frattempo, diverse famiglie latino-americane si spostarono a Compton.\nCriminalit\u00e0.\nCompton \u00e8 una citt\u00e0 nota per l'elevatissimo tasso di criminalit\u00e0. A Compton sono nate le prime vere bande di strada che oggi sono delle vere e proprie organizzazioni criminali estese in tutti gli U.S.A. Le principali gang sono i Bloods e i Crips, i cui membri sono in maggioranza afroamericani, ma vi sono anche molte gangs latine. Queste due gang, (Bloods e Crips), oltre che contendersi South Los Angeles, sono distinte dai colori che indossano; i Bloods sono simboleggiate dal colore rosso, mentre i Crips fanno del blu il loro colore distintivo.\nDagli anni 1990 in poi sono bandite da qualsiasi luogo pubblico le bandane poich\u00e9 forte segno di riconoscimento da parte di un membro, e l'usanza di indossare vestiti colorati \u00e8 molto diminuita, anche se i pi\u00f9 forti segni di riconoscimento da parte dei membri rimangono i segni con le mani e i tatuaggi. La citt\u00e0 di Compton ha ispirato il quartiere fittizio di Ganton e Grove Street, nel videogioco .\nIl fenomeno del gangsta rap.\nCompton si pu\u00f2 considerare citt\u00e0 natale di un sottogenere molto influente nella cultura Hip hop come il Gangsta rap, grazie soprattutto a Eazy-E, rapper nato e cresciuto a Compton e Leader della band N.W.A., che dedicarono a Compton uno dei loro lavori pi\u00f9 famosi, l'album \"Straight Outta Compton\" del 1988, da cui \u00e8 stato tratto l'omonimo singolo. L'alto tasso di criminalit\u00e0 della citt\u00e0 ha ispirato liriche da contenuti spinti e violenti, a cui si assommano misoginia ed inni contro le forze dell'ordine come \"Fuck tha Police\" degli N.W.A., ma che se filtrate di questi caratteri negativi rappresentano una fortissima denuncia sociale, soprattutto per il crudo tratteggio delle conseguenze dell'uso di droga e violenza. Altro gruppo gangsta rap formatosi nella citt\u00e0 di Compton, della quale \u00e8 molto rappresentativo, \u00e8 quello dei Compton's Most Wanted.\nCompton dunque \u00e8 citt\u00e0 prolifica per quanto riguarda l'Hip Hop e nello specifico il Gangsta Rap, avendo dato i natali a personaggi quali Eazy-E, Dr. Dre, Ice Cube, MC Ren, DJ Yella, Dresta, Luniz, B.G. Knocc Out, Lil' Eazy-E, Coolio, The Game, MC Eiht, DJ Quik, King-T, Tyga, Kendrick Lamar, Boogie, YG e Roddy Ricch."}
{"id": "582753", "revid": "767487", "url": "https://it.wikipedia.org/wiki?curid=582753", "title": "Roberto Pregadio", "text": "Biografia.\nDopo il diploma in pianoforte conseguito al Conservatorio di Napoli, suona per un certo tempo nell'orchestra di musica leggera \"Carta Musical\" del maestro Peppe Carta, divenendo in seguito pianista stabile nell'Orchestra di Musica Leggera della Rai nel 1960.\nDalla seconda met\u00e0 degli anni sessanta, per circa una quindicina d'anni, scrisse e diresse contemporaneamente alcune colonne sonore di film di genere (sentimentali, piccole commedie), in gran parte misconosciute.\nIn radio ha lavorato in vari programmi, tra cui \"Tutta la citt\u00e0 ne parla\" (con Turi Ferro), \"Le piace la radio?\", \"Il microfono \u00e8 vostro\" (presentato da Nunzio Filogamo).\nNegli anni ottanta forma un complesso \"swing\", il Sestetto Swing di Roma, con Franco Chiari al vibrafono, Baldo Maestri al clarinetto, Carlo Pes alla chitarra, Alessio Urso al contrabbasso e Roberto Zappulla alla batteria; il gruppo ha inciso per la Fonit Cetra l'album Five Continents.\n\u00c8 noto per essere stato uno dei volti simbolo del programma \"La Corrida - Dilettanti allo sbaraglio\", ideato e condotto da Corrado ed andato in onda sulla seconda radio Rai dal 1968 al 1977 ed in televisione su Canale 5 dal 1986 al 1997. In tale trasmissione, per tutti gli anni di messa in onda, Pregadio ricopre il ruolo di direttore d'orchestra e di spalla del conduttore, esibendosi in numerosi siparietti comici con Corrado stesso. Quando la trasmissione viene riproposta, a partire dal 2002, sempre su Canale 5 con la conduzione di Gerry Scotti, Pregadio torna a dirigere l'orchestra. Nel 2009 decide di lasciare il programma a seguito dell'intenzione, manifestata dalla produzione, di sostituirlo con Vince Tempera nel ruolo del direttore dell'orchestra e di limitare la sua presenza ad una partecipazione straordinaria; sceglie di partecipare ad alcune puntate di \"Italia allo specchio\" e di far parte del \"cast\" della nuova edizione dei \"Raccomandati\" condotta da Pupo.\nNel 2003, nell'ambito del Premio Pippo Barzizza, gli venne assegnato il Trofeo alla carriera in qualit\u00e0 di arrangiatore e compositore di musica leggera.\nAppassionato di Musica Jazz, ha diretto una sua Big Band curandone gli arrangiamenti ed esibendosi spesso al BeBop Jazz Club di Roma.\nIl maestro Pregadio muore a Roma il 15 novembre 2010, all'et\u00e0 di 81 anni."}
{"id": "582754", "revid": "118878961", "url": "https://it.wikipedia.org/wiki?curid=582754", "title": "Anzio Baseball Club", "text": "L'Anzio Baseball Club \u00e8 stata una societ\u00e0 di baseball italiana.\nStoria.\nNasce nel 1969 ad Anzio. Giocava le partite casalinghe nello stadio Renato Reatini. Vanta numerose presenze alla massima divisione italiana, le ultime dal 2002 al 2004 e 2006. Nel 2009 perde a gara 5 la serie di finale del campionato di A2 contro il Catania Warriors Patern\u00f2. Il parziale riscatto arriva pochi giorni dopo nella finale di Coppa Italia di categoria sempre contro la squadra siciliana battuta in gara secca di finale (viste le rinunce alla partecipazione di Modena e Piacenza) per 11-10. Nel 2012 la squadra arriva ultima nel girone A della serie A federale con l'imbarazzante record di 6 vittorie e 24 sconfitte ma si salva dalla retrocessione grazie alla decisione della FIBS di bloccarle. Nel 2017 pur essendo iscritta al campionato di serie A federale non vi prende parte a causa della scarsit\u00e0 di giocatori tesserati e della fine della collaborazione con la Soc. Nettuno \u00c9lite. Viene definitivamente sciolta nel 2018"}
{"id": "582755", "revid": "30297", "url": "https://it.wikipedia.org/wiki?curid=582755", "title": "San Marino Baseball", "text": ""}
{"id": "582756", "revid": "901389", "url": "https://it.wikipedia.org/wiki?curid=582756", "title": "Eccentrico (meccanica)", "text": "Nella meccanica, gli eccentrici sono elementi di forma circolare, con un asse spostato dall'asse rotatorio del corpo stesso e generalmente vengono utilizzati o per trasformare il moto rotatorio continuo in un moto alternato o per generare una forza vibrante, pi\u00f9 raramente vengono impiegati per spostare l'asse di rotazione di diversi organi.\nUn esempio di eccentrico \u00e8 quello presente nell'albero a camme, dove tali piastre hanno il compito di trasformare il moto circolare tipico dell'albero motore, nel moto rettilineo alternato che comanda l'apertura e la chiusura delle valvole dei cilindri."}
{"id": "582757", "revid": "659058", "url": "https://it.wikipedia.org/wiki?curid=582757", "title": "Baseball &amp; Softball Club Godo", "text": "Il Baseball &amp; Softball Club Godo \u00e8 un club italiano di baseball di Russi (RA), che prende il nome dalla frazione cittadina di Godo, nel quale ha sede.\nDal 2006 al 2015 ha militato nella massima categoria del campionato italiano.\nStoria.\nNato nel 1964, il Baseball Godo conquista il suo primo successo vincendo il titolo italiano Juniores nel 1999 sotto la guida dell'indimenticato Bill Homberg (1953-2020). La prima squadra approda in serie A1 nella stagione 2006. I romagnoli concludono la regular season in quinta posizione (24 vittorie e 24 sconfitte), a un passo da quel quarto posto che avrebbe loro garantito l'accesso ai play-off per lo scudetto.\nNel 2007 non si ripetono questi eccellenti risultati, infatti il Godo chiude la stagione regolare in penultima posizione con uno score di 12 vittorie e 30 sconfitte.\nNel 2008 la squadra fortemente rivoluzionata specialmente sul monte di lancio, tarda a raggiungere la condizione fisica-atletica e la mentalit\u00e0 giusta per affrontare avversari che dimostrano di essere superiori anche tecnicamente.\nLa squadra paga in termini assoluti le partenze di Cillo e Mazzuca verso Bologna, ma anche l'abbandono (a soli 33 anni) dell'attivit\u00e0 agonistica di Christian Mura.\nLa prima vittoria arriva alla quinta giornata in casa contro il Rimini, poi due vittorie fuori casa alla settima giornata contro i Rangers Redipuglia.\nNel girone di ritorno le cose vanno un po' meglio ed arrivano altre 6 vittorie che sanciscono anche per quest'anno l'obiettivo salvezza (9 vinte 33 perse).\nNel 2009 la squadra guidata da Zoli parte molto bene, portandosi a casa due vittorie contro i campioni d'Italia della T&amp;A San Marino alla seconda giornata. Gi\u00e0 dalla terza giornata tuttavia si iniziano a vedere problemi nella squadra, che esce con un passivo di 2-1 nello scontro diretto con la neopromossa e concorrente alla salvezza Palfinger Reggio Emilia.\nDopo un girone di andata fra alti e bassi, l'ennesima doppia sconfitta con i reggiani costa la panchina a Zoli, Mendez viene rispedito in Spagna e dagli USA arriva il lanciatore olimpionico greco Panagiotis Sikaras. Sulla panchina va a sedersi una vecchia conoscenza, Mario Mascitelli, parmense, allenatore della nazionale Juniores e con un passato da giocatore proprio fra le file dei goti.\nLa missione \"salvezza\" alla penultima giornata sembrava quasi impossibile, con una partita da recuperare sulla Palfinger Reggio Emilia e lo scontro con una della pretendenti al titolo 2009, ovvero la Telemarket Rimini: Godo vince la seconda delle tre sfide di quella giornata, guadagnandosi la possibilit\u00e0 di giocarsi tutto all'ultima giornata. Nel weekend decisivo per la salvezza, Godo batte Parma in gara1 e gara2, salvo perdere gara3. La formazione reggiana invece perde tutte e tre le partite sul campo del Nettuno, decretando cos\u00ec la salvezza dei goti.\nNel 2010 inizia l'avventura del campionato a franchigie e viene stretta l'alleanza con Verona: nasce la franchigia \"North-East Knights\" (Cavalieri del Nord-Est). Godo si classifica all'ultimo posto, ma non retrocede perch\u00e9 la nuova formula del campionato non prevede retrocessioni. Nel gennaio 2011 la societ\u00e0 annuncia la possibilit\u00e0 di non iscriversi al campionato. I veronesi accorrono in aiuto dei romagnoli: Godo e Verona si fondono cos\u00ec in un'unica societ\u00e0. In virt\u00f9 del sistema a franchigia, secondo il quale ogni societ\u00e0 deve allestire una squadra in I divisione (IBL1) e una squadra in II divisione, il Baseball Godo mantiene il titolo sportivo per la I divisione, mentre il Verona continua a disputare la II divisione.\nGodo rimane nella massima serie fino al termine della stagione 2015, quando la dirigenza comunica l'intenzione di non iscriversi alla successiva IBL, scendendo in Serie A Federale per motivi economici. La societ\u00e0 rossoblu torna nella massima serie a partire dall'annata 2019."}
{"id": "582762", "revid": "289247", "url": "https://it.wikipedia.org/wiki?curid=582762", "title": "Commissione di vigilanza parlamentare Rai", "text": ""}
{"id": "582765", "revid": "599013", "url": "https://it.wikipedia.org/wiki?curid=582765", "title": "Campionato italiano di baseball", "text": "Il Campionato italiano di baseball \u00e8 un insieme di tornei nazionali istituiti dalla Federazione Italiana Baseball Softball (FIBS). Il sistema di campionati di baseball in Italia \u00e8 tornato ad applicare promozioni e retrocessioni per ogni categoria. I campionati attualmente esistenti sono Serie A, Serie B e Serie C.\nPrima del 2018 i campionati erano strutturati in maniera diversa: a seguito dell'introduzione delle franchigie ad invito, l'Italian Baseball League era considerato il massimo campionato italiano. Ciascuna franchigia dell'IBL aveva una squadra affiliata che militava in IBL2. Oltre a ci\u00f2, si disputavano i tre campionati federali a promozioni e retrocessioni: Serie A Federale, Serie B Federale e Serie C Federale.\nDal 2018 si \u00e8 dunque tornati al vecchio sistema e alla vecchia denominazione di Serie A1, Serie A2, Serie B e Serie C che prevedono promozioni e retrocessioni.\nA partire dal 2021, Serie A1 e Serie A2 si sono unite dando vita a una Serie A unica.\nStoria.\nIl primo campionato, vinto dalla Libertas Bologna, si \u00e8 disputato nel 1948. Da allora, fino all'inizio degli anni ottanta si \u00e8 giocato il classico campionato all'italiana, con gironi di andata e ritorno, e scudetto assegnato alla squadra con il maggior numero di vittorie. Nella prima met\u00e0 degli anni ottanta veniva disputata la \"regular season\" seguita dalla \"poule\" scudetto e dalla \"poule\" retrocessione.\nDal 1986, il campionato si divide in \"regular season\" e \"play off\". Durante la regular season le squadre si affrontano in due gironi di andata e ritorno disputati fra aprile ed ottobre durante i quali, per ciascun turno, le squadre si fronteggiano in tre partite, una al venerd\u00ec sera e due al sabato, quindi in un campionato a 10 squadre vengono disputate 27 partite per girone. Attualmente non \u00e8 pi\u00f9 in uso tale sistema: le partite di stagione regolare erano 42 con tre partite settimanali, ma attualmente le partite settimanali sono due e le partite giocate sono calate a 28.\nIl punteggio guadagnato in classifica \u00e8 dato, in tutte le categorie, da un indice ottenuto dal rapporto fra le partite vinte e le partite giocate moltiplicato per 1000 (es. 21 partite vinte su 30 giocate da un punteggio di 700). La squadra italiana a vantare il maggior numero di scudetti \u00e8 il \"Nettuno Baseball\" (17 titoli).\nL'albo d'oro.\nAndamento squadre partecipanti per anno.\nAndamento completo da quando esistono i play-off fino al 2013.\nLa struttura dei campionati.\nOltre la Serie A1 in Italia vi sono altre tre categorie nazionali di gioco: A2, B e C.\nTutte la categorie devono disputare le gare con mazze in legno.\nSerie A2.\nLa Serie A2 \u00e8 composta 24 squadre divise in 4 gironi da 6 squadre. La Regular Season \u00e8 strutturata su un girone di andata e ritorno e un intergirone di sola andata (gli accoppiamenti dei gironi sono A-B e C-D) e vengono disputate due partite per ogni turno. La Regular Season ha inizio il 6 aprile e termina il 27 luglio.\nLe prime due squadre classificate di ogni girone si qualificano per i playoff che iniziano con la disputa dei quarti di finale al meglio delle 3 partite, programmati per il 31 agosto e 1\u00ba settembre.\nLe vincenti dei quarti disputano le semifinali, al meglio delle 5 partite,\nLe squadre vincenti delle semifinali si qualificano alla finale che si disputa al meglio delle 5 partite.\nLa quinta e sesta classificate di ogni girone disputano i playout. Il primo turno si gioca al meglio delle 5 partite.\nSerie B.\nPartecipano 32 squadre divise in 4 gironi da 8 squadre. La Regular Season \u00e8 strutturata su un girone di andata e ritorno e vengono disputate due partite per ogni turno.\nLe prime due squadre classificate di ogni girone si qualificano per i playoff che iniziano con la disputa delle semifinalial meglio delle 5 partite.\nLe squadre vincenti delle semifinali si qualificano alle finali che si disputano al meglio delle 5 partite. Le vincenti vengono promosse in Serie A2.\nLa settima e ottava classificate di ogni girone disputano i playout al meglio delle 5 partite.\nSerie C.\nIn C vi sono vari gironi (chiamati sempre A, B, C ecc..), dislocati sul territorio in modo da favorire al meglio le trasferte, con un numero variabile di squadre che va da 4 a 7. Gli incontri settimanali sono uno solo, e la stagione \u00e8 composta da andata e ritorno, pi\u00f9 una fase di intergirone tra i soli gironi pi\u00f9 ristretti.\nI Play-off si articolano in una fase di spareggi, seguita dagli scontri di finale giocati al meglio delle 5 partite.\nItalian Baseball League (fino al 2017).\nIl progetto IBL sostituiva definitivamente la ex Serie A1, categoria attiva dal 1948, in vista dell'attuazione del professionismo e delle franchigie avvenuto a partire dal campionato Italian Baseball League 2010.\nDal 2010 il baseball in Italia \u00e8 stato totalmente riorganizzato adottando il concetto di franchigia, professionismo e non retrocessione, come gi\u00e0 avviene da anni nel campionato americano di baseball, anche tra le societ\u00e0 italiane. Inizialmente era previsto un accordo proprio con la Major League americana, che prevedeva anche un contributo economico, ma nonostante il protrarsi della trattativa, la IBL \u00e8 partita ugualmente con il progetto.\nOgni \"franchigia\" ha una struttura piramidale con una societ\u00e0 di vertice che parteciper\u00e0 al massimo campionato la Italian Baseball League I divisione (IBL) una squadra di secondo livello in IBL II divisione ed una Under 21, nella franchigia, qualunque giocatore pi\u00f9 spostarsi da una categoria all'altra in base al suo stato fisico o livello di gioco: se un giocatore dell'Under 21 \u00e8 particolarmente dotato, pu\u00f2 spostarsi nel decorso della stagione anche nella squadra di vertice della IBL.\nParallelamente si svolge un campionato federale (Serie A Federale), B e C che accorpa tutte le societ\u00e0 italiane di livello di gioco ed organizzativo inferiore rispetto alla IBL.\nSi cerca con questo sistema di portare alla formazione di una IBL che preveda una squadra di vertice per ogni grande citt\u00e0 d'Italia in modo da ottenere pi\u00f9 visibilit\u00e0 possibile e far s\u00ec che questo sport prenda piede. Milano e altre societ\u00e0 lombarde sotto questo punto di vista si stanno gi\u00e0 organizzando e l'intenzione \u00e8 che sia recepito anche in tutte le altre zone d'Italia.\nUtilizzando un sistema che funziona come quello della Major League si dovrebbe ottenere una squadra per regione militante nella IBL. Ognuna di queste squadre avr\u00e0 sotto di s\u00e9 altre squadre sempre della zona o regione, che saranno delle franchigie mandando i loro giocatori migliori alla squadra di vertice. Queste franchigie saranno numerose e svolgeranno dei campionati suddivisi in base al livello tecnico di ogni squadra, questi campionati saranno paralleli alla IBL e serviranno a far crescere il livello del baseball in Italia e soprattutto il numero di praticanti. Con gli aiuti della Major League e la passione degli organizzatori questo progetto potrebbe proporre al potenziale pubblico una nuova ed interessante struttura organizzativa e un conseguente interesse per la categoria.\nNegli anni si sono alternate problematiche sia a livello delle squadre di divisione II e U21 e anche nel campionato di prima divisione, in quanto non tutte sono state in grado di sostenere le spese che tale campionato comporta. Nel 2013 la seconda divisione si \u00e8 accorpata con alcune squadre della Serie A Federale, mentre nell'anno successivo si \u00e8 stabilita la Serie A Federale che assegnava un titolo a s\u00e9.\nNel 2018 il campionato \u00e8 stato denominato nuovamente Serie A1 e sono state reintrodotte le promozioni e le retrocessioni.\nCoppa Italia.\nDal 1967 \u00e8 stata istituita la Coppa Italia come torneo parallelo al campionato regolare. I detentori della coppa sono uno per ogni categoria, in quanto non si affrontano squadre di categorie differenti.\nLe categorie giovanili.\nIn Italia le categorie giovanili sono organizzate in tre categorie, che corrispondono a quelle delle competizioni internazionali: Under 12, Under 15, Under 18. Il titolo Under 21 \u00e8 stato assegnato fino al 2017 (ultimo titolo vinto dai New Black Panthers di Ronchi dei Legionari).\nI campionati iniziano da una fase regionale, procedono con fasi successive caratterizzati da concentramenti e infine si concludono con le Final Four, che si tengono nel mese di settembre. Dal 2017, le finali giovanili si giocano tutte lo stesso giorno sui tre diamanti di Modena.\nL'albo d'oro completo lo trovate qui.\nIl Baseball per ciechi in Italia.\nIl primo campionato italiano per ciechi \u00e8 stato organizzato dalla \"AIBXC Onlus\" nel 1997 anche se si giocava in forma amatoriale a partire dal 1994. Il campionato \u00e8 organizzato in una stagione regolare, una Coppa Italia e un torneo di fine stagione.\nDal 2019, frutto del sodalizio fra AIBxC e FIBS, \u00e8 nata la Lega Italiana Baseball per Ciechi e Ipovedenti (LIBCI)."}
{"id": "582767", "revid": "767487", "url": "https://it.wikipedia.org/wiki?curid=582767", "title": "L'implacabile (film 1987)", "text": "L'implacabile (\"The Running Man\") \u00e8 un film del 1987 diretto da Paul Michael Glaser.\nLiberamente tratto dal romanzo \"L'uomo in fuga\" di Stephen King (che lo pubblic\u00f2 con lo pseudonimo di Richard Bachman nel 1982), il film vede nel cast Arnold Schwarzenegger nel ruolo del protagonista Ben Richards e altri attori d'eccezione come il lottatore di wrestling Jesse Ventura, la leggenda del football americano Jim Brown, Richard Dawson in un'auto-parodia del suo ruolo pi\u00f9 famoso (presentatore del famoso show televisivo statunitense \"Family Feud\").\nTrama.\nNel 2017 l'economia globale \u00e8 collassata e gli Stati Uniti d'America sono diventati un regime totalitario che censura ogni attivit\u00e0 culturale. Il Governo ha pacificato la popolazione mandando in televisione un programma in stile gladiatorio chiamato \"Running Man\", guidato dal cinico Damon Killian, dove dei carcerati (chiamati \"Corridori\") vengono sottoposti a crudeli e disumane prove di sopravvivenza o a scontri sanguinolenti contro dei colorati serial killer professionisti (gli \"Sterminatori\"). Se sopravvivono e superano i quattro quadranti del gioco (ciascuno suddiviso in cento aree) entro tre ore, i vincitori vengono premiati con la libert\u00e0.\nDurante una pattuglia notturna sui cieli di Bakersfield al pilota militare Ben Richards viene ordinato di sparare sulla folla che preme per avere cibo; rifiutando di eseguire gli ordini viene tramortito dai suoi stessi commilitoni e, a massacro avvenuto, gli viene data tutta la colpa della strage grazie ad un falso video montato ad arte che lo vede come unica mente ed autore dell'attacco. Diciotto mesi pi\u00f9 tardi, nell'ottobre del 2019, Richards riesce ad evadere dal campo di lavoro forzato dove era stato imprigionato con l'aiuto dei suoi amici, William Laughlin e Harold Weiss, e si reca a Los Angeles da suo fratello dopo aver rifiutato ad unirsi alla resistenza contro il Governo. Ma Richards scoprir\u00e0 che suo fratello \u00e8 stato arrestato e il suo appartamento \u00e8 adesso occupato da Amber Mendez, un'annunciatrice del telegiornale di ICS, il canale che manda \"Running Man\". Richards tenta di fuggire alle Hawaii (che, in questo futuro, sono diventate uno Stato indipendente) portando in ostaggio Amber, ma viene catturato e condotto alla ICS dove Killian lo costringe ad essere il Corridore nella nuova puntata di \"Running Man\", con la minaccia che se non l'avesse fatto, avrebbe sottoposto al gioco Weiss e Laughlin. Prima dell'inizio della competizione, un furioso Richards scopre che i suoi due compagni sono stati lo stesso selezionati come Corridori e giura vendetta a Killian.\nI tre vengono attaccati dal primo Sterminatore, \"Sottozero\", un corpulento giocatore di hockey armato di bastone affilato. Sotto gli occhi di Killian, Richards riesce ad uccidere Sottozero squarciandogli la gola con del filo spinato. Ci\u00f2 sconvolge gli spettatori, che per la prima volta nella storia di \"Running Man\" hanno assistito alla morte di uno Sterminatore.\nLaughlin e Weiss, entrambi membri della resistenza, cercano di sfruttare la loro attuale situazione cercando il trasmettitore base della rete, di cui conoscono la posizione all'interno della zona di gioco. Intanto Amber scopre la vera natura corrotta dell'organizzazione dopo aver scoperto i dati falsificati dell'arresto di Richards, ma prima che possa fare qualsiasi cosa, viene catturata e mandata pure lei nella puntata di \"Running Man\", dove riesce a unirsi con il trio di Corridori. I quattro vengono separati da due Sterminatori: \"Buzzsaw\", un folle motociclista armato di motosega e \"Dynamo\", un baritono che indossa un'armatura lampeggiante capace di sparare potenti fulmini dalle mani. Laughlin viene ferito mortalmente da Buzzsaw, che viene per\u00f2 brutalmente eliminato da Richards. Weiss e Amber riescono a localizzare il sistema del trasmettitore con l'accesso ai codici, ma Weiss viene folgorato da Dynamo. Alle urla di Amber, Richards la soccorre e dopo uno spericolato inseguimento fa ribaltare il kart di Dynamo. Anzich\u00e9 uccidere lo Sterminatore in difficolt\u00e0, Richards lo risparmia limitandosi a bloccarlo all'interno del suo mezzo.\nPrima di morire, Laughlin rivela che la base della resistenza si trova nascosta all'interno di una zona del gioco. Intanto Killian, vedendo come il pubblico tifi per Richards anzich\u00e9 per gli Sterminatori, propone a Ben di diventare un nuovo Sterminatore, ma Richards rifiuta fermamente. Richards e Amber affrontano il prossimo Sterminatore, \"Fireball\", un gladiatore capace di volare con un jet pack e armato di lanciafiamme. Questo spinge Amber fino a una fabbrica abbandonata dove trova i corpi carbonizzati dei Corridori precedenti, scoprendo quindi che i vincitori della gara sono stati uccisi lo stesso. Prima che Fireball possa ucciderla, Richards la salva facendo esplodere lo Sterminatore lanciandogli un candelotto sulle sue bombole di gas. Frustrato dalle continue perdite, Killian trucca la puntata facendo credere al pubblico che Amber e Richards siano stati uccisi dallo scontro con il wrestler \"Captain Freedom\" (che in realt\u00e0 \u00e8 uno Sterminatore ritirato che si era pure rifiutato di combattere contro Richards). Catturati e portati alla base della resistenza, Richards e Amber vengono a conoscenza della loro falsificata \"morte\". Richards, dato che tutti lo credono morto, decide che \u00e8 arrivato il momento di agire.\nUsando i codici presi da Amber, la resistenza prende possesso del satellite della ICS mentre Richards porta i migliori soldati ribelli agli studi del canale, che conquistano riuscendo a trasmettere al pubblico i filmati che provano l'innocenza di Richards e di come i \"vincitori\" del gioco siano stati uccisi. Richards poi entra nella sala di presentazione di \"Running Man\", sconcertando il pubblico e telespettatori e prendendone il controllo dopo uno scontro a fuoco contro le forze di sicurezza. Intanto Amber viene attaccata da Dynamo, ma con un cieco colpo di pistola riesce ad innescare il sistema antincendio bagnando l'armatura elettrificata di Dynamo, che muore folgorato. Richards si confronta con l'impotente Killian, che viene abbandonato al suo destino pure dalla guardia del corpo. Il presentatore prova allora a farsi perdonare le sue azioni, spiegando che voleva solo soddisfare l'amore degli statunitensi verso la televisione. Richards ignora le scuse e uccide Killian, mandandolo su una slitta a razzo contro il suo cartellone pubblicitario.\nMentre il pubblico applaude alla fragorosa fine dello spietato conduttore, Richards e Amber si scambiano un bacio uscendo dallo studio."}
{"id": "582771", "revid": "599013", "url": "https://it.wikipedia.org/wiki?curid=582771", "title": "Edx", "text": ""}
{"id": "582772", "revid": "124838118", "url": "https://it.wikipedia.org/wiki?curid=582772", "title": "Spettroscopia EDX", "text": "Con il termine spettroscopia EDX (Energy Dispersive X-ray Analysis) o spettroscopia EDS (Energy Dispersive X-ray Spectroscopy) si indica una metodica analitica strumentale che sfrutta l'emissione di raggi X generati da un fascio elettronico accelerato incidente sul campione.\nDescrizione.\nLa strumentazione \u00e8 comunemente costituita da un microscopio elettronico a scansione tipo SEM-EDX. Schematicamente si pu\u00f2 descrivere il principio di funzionamento nel seguente modo: un emettitore costituito da un filamento di tungsteno, o di esaboruro di lantanio, pi\u00f9 costoso ma con migliore rendimento energetico con guadagno in termini di sensibilit\u00e0, che viene portato oltre i 1000\u00a0\u00b0C per riscaldamento elettrico, funge da sorgente di elettroni per effetto termoionico. Il fascio elettronico cos\u00ec generato viene dapprima accelerato da una differenza di potenziale di 0,3-30 kV e quindi passa prima attraverso un collimatore elettromagnetico per essere deflesso, in modo da generare la scansione, e finalmente collimato verso il piatto contenente il campione in esame. Tutto ci\u00f2 \u00e8 svolto sotto vuoto, a circa 10-5\u00a0mbar, per aumentare il libero cammino medio degli elettroni ed evitare fenomeni di diffusione a causa di interazioni aria-elettrone.\nIl rivelatore, che \u00e8 disposto in modo tale da ricevere il massimo livello di radiazione assorbibile, pu\u00f2 essere del tipo a \"dispersione di lunghezza d'onda (WDS)\" o a \"dispersione di energia (EDS)\", ognuno con rispettivi pro e contro:\nTutto l'apparato del microscopio presenta all'interno un vuoto di 10-4\u201310-6 mbar generato da una pompa ionica, in modo tale da ridurre le interazioni tra elettroni e molecole gassose, effetto spurio. Uno schermo fluorescente fornisce la classica immagine generata dal SEM.\nInterazione elettromagnetica.\nGli elettroni primari del fascio incidente danno luogo ad una serie di effetti:\nL'analisi EDX sfrutta l'emissione di raggi X di determinata lunghezza d'onda. Essendo di natura elettromagnetica, i raggi X obbediscono con buona approssimazione alla legge di Lambert-Beer.\nQuando un fascio di elettroni incide su un campione gli elettroni degli strati K o L vengono espulsi e il sistema assume configurazione ad alta energia. A seguito del rilassamento elettronico, avviene che un elettrone L cade in un orbitale libero dello strato K o un elettrone M torna nel guscio L occupando un orbitale vuoto; l'emissione di energia pu\u00f2 seguire due vie: pu\u00f2 essere emesso un fotone X alla lunghezza d'onda corrispondente, oppure pu\u00f2 essere emesso un elettrone per effetto Auger.\nAnalisi EDX e principali applicazioni.\nL'analisi EDX \u00e8 una metodica non distruttiva e molto veloce che permette di analizzare campioni solidi che abbiano le seguenti caratteristiche:\nLe applicazioni pratiche sono principalmente rivolte alla caratterizzazione qualitativa di sostanze solide e all'analisi elementare, con la possibilit\u00e0 di rilevare anche la presenza di elementi in tracce. Con l'ausilio di opportuno software \u00e8 anche possibile un approccio quantitativo sulla base della legge di Lambert-Beer. \nLa SEM-EDX \u00e8 poi uno strumento fondamentale, nell'ambito della scienza dei materiali, per la caratterizzazione quali-quantitativa delle leghe metalliche e per la determinazione della purezza dei metalli (ad es. si pensi alla necessit\u00e0 di verificare se del rame dichiarato ultrapuro ed oxygen free, per usi elettronici, sia effettivamente tale o debba essere dichiarato non conforme)."}
{"id": "582773", "revid": "124972098", "url": "https://it.wikipedia.org/wiki?curid=582773", "title": "Crazy for You (Madonna)", "text": "Crazy for You \u00e8 un brano musicale della cantante statunitense Madonna, scritto per la colonna sonora del film omonimo.\nIl titolo originale del film era \"Vision Quest\", ma il successo della canzone della colonna sonora fu tale da spingere i distributori europei a modificare il titolo originario del film in \"Crazy for You\".\nIl pezzo, una delle ballate pi\u00f9 famose della discografia di Madonna, ha visto due differenti pubblicazioni, a distanza di cinque anni una dall'altra: la prima nel 1985, all'interno dell'album che raccoglie la colonna sonora del film; la seconda nel 1990, all'interno della prima raccolta di successi di Madonna \"The Immaculate Collection\", dove furono inserite le versioni remixate e rimasterizzate da Shep Pettibone. Inoltre, questo brano \u00e8 stato inserito nella raccolta di ballate di Madonna \"Something to Remember\" uscita nel 1995 e in \"Celebration\" uscita nel 2009.\nI produttori Jon Peters e Peter Guber e il regista musicale Phil Ramone decisero di scegliere Madonna per la canzone della colonna sonora, dopo avere ascoltato i suoi singoli precedenti. Quindi contattatoro John Bettis e Jon Lind e a loro fu attribuito di comporre la canzone. Questi ultimi, dopo aver letto la sceneggiatura del film, crearono la canzone, immaginando la scena in cui i personaggi principali si incontrano in un nightclub. Le prime sessioni di registrazione non li impressionarono e temettero che la canzone \"Crazy for You\" sarebbe stata rimossa dalla colonna sonora del film. Tuttavia, dopo alcune modifiche e una nuova registrazione, gli autori rimasero soddisfatti della canzone.\nFu John \"Jellybean\" Benitez ad occuparsi della produzione della canzone. Era la prima volta che John \"Jellybean\" Benitez lavorava su una ballata, poich\u00e9, fino a quel momento, aveva lavorato alla produzione di brani pop dance.\nInizialmente, la Warner Bros. Records non voleva che la canzone fosse lanciata come singolo, credendo che avrebbe distolto l'attenzione dal secondo album in studio della cantante, \"Like a Virgin\". Alla fine, i funzionari Peters e Guber convinsero l'azienda a lanciare la canzone sul mercato.\n\"Crazy for You\" rappresentava una nuova direzione musicale per Madonna, la quale, fino ad allora, non aveva mai registrato ballate prima. Inoltre, \"Crazy for You\" rappresenta la prima ballata di Madonna ad essere rilasciata come singolo. In \"Crazy for You\" troviamo varie strumentazioni, tra cui un'arpa, un oboe, i sintetizzatori e un accordo di chitarra elettrica. Il testo della canzone descrive un amore estremo per l'altro e contiene dichiarazioni sul desiderio sessuale tra due amanti.\nIn generale \"Crazy for You\" ricevette pareri positivi da parte della critica e guadagn\u00f2 persino una nomination per i Grammy Awards del 1986 nella categoria miglior performance vocale femminile pop.\nInoltre la canzone \u00e8 stata inserita in numerose liste delle migliori canzoni della cantante. Dal punto di vista musicale, la canzone divent\u00f2 il secondo numero 1 di Madonna nella Billboard Hot 100, e la canzone raggiunse la stessa posizione in Australia e in Canada.\nRaggiunse il secondo posto nelle classifiche di Irlanda, Nuova Zelanda e Regno Unito. In quest'ultimo paese ricevette un disco d'oro assegnato dalla British Phonographic Industry (BPI).\nDescrizione.\n\"Crazy for You\" rappresent\u00f2 una nuova direzione musicale per la cantante, dal momento che non aveva mai registrato ballate prima. Rikky Rooksby, nel suo libro \"The Complete Guide to the Music of Madonna\", defin\u00ec la canzone sofisticata, se comparata alle canzoni precedenti. Per quanto riguarda gli strumenti, nell'introduzione si ritrovano strumenti a fiato e un accordo di chitarra elettrica, che scorre da un motivo ad un altro. Tra gli altri strumenti troviamo un'arpa, un sintetizzatore e una chitarra. Il ritmo completo della canzone non inizia fino a ch\u00e9 non si giunge al coro, nel quale la svolta della melodia permette a Madonna di allungarsi su note pi\u00f9 alte..\nSecondo la partitura pubblicata su Musicnotes.com da Alfred Publishing Co., Inc., \u00abCrazy for You\u00bb \u00e8 composta in 4/4 e possiede un \"tempo\" medio di 104 battiti al minuto. La canzone \u00e8 composta nella tonalit\u00e0 di \"mi\" maggiore e il registro vocale di Madonna si estende fino alla nota \"sol\"\u266f4 a \"do\"\u266f6.\nIl brano segue la progressione armonica mi-la-si-la.\nA differenza dei singoli precedenti, la sequenza di accordi non si ripete e il coro giunge lentamente all'acme della canzone. Il testo parla di un amore estremo per l'altro e fa riferimento alla canzone \"Then I Kissed Her\" dei The Crystals.\nSecondo Dave Marsh, il testo della canzone parla di un sincero desiderio sessuale tra due adolescenti e afferm\u00f2 che il verso \"I'm crazy for you; touch me once and you'll know it's true\" non era ambiguo e aiut\u00f2 Madonna a capitalizzare l'attenzione su tale disambiguazione.\nAccoglienza.\nIn generale, \"Crazy for You\" ricevette recensioni positive dai critici musicali. Rikky Rooksby, autore de \"The Complete Guide to the Music of Madonna\", defin\u00ec la canzone \"sofisticata\", e Stephen Thomas Erle wine, di AllMusic, defin\u00ec la canzone uno dei pi\u00f9 importanti successi di Madonna.\nIl biografo J. Randy Taraborrelli defin\u00ec la canzone \u00abaudace\u00bb e sostenne che la canzone diede prova del fatto che Madonna fosse vocalmente capace di realizzare una ballata seria.\nAllen Metz e Carol Benson, autori di \"The Madonna Companion: Two Decades of Commentary\" affermarono che la canzone suonava come una versione di una canzone di Connie Francis adolescente, che trasuda lo stile di una storia d'amore antica scritta a mano, in particolare nel verso: \"It's so brand new; I'm really crazy for you\" \u2014\"\u00e8 cos\u00ec nuovo; sono pazza di te\"\u2014\u00bb.\nDave Marsh, in \"The Heart of Rock &amp; Soul: The 1001 Greatest Singles Ever Made\", afferm\u00f3 che con la coda della canzone, la cantante trasform\u00f3 \"Crazy for You\" in una canzone d'amore per adulti, e William McKeen, di \"Rock and roll is here to stay: an anthology\", afferm\u00f3 che \u00aboffr\u00ec una sessualit\u00e0 aggressiva per le donne\u00bb.\nScott Kearnan di Boston.com, nel definire i trenta migliori singoli di Madonna, afferm\u00f2 che con \"Crazy for You\" Madonna ha dimostrato di potere colpire nel segno con una ballata di successo.\nAl contrario, Maria Raha, nel suo libro \"Cinderella's Big Score: Women of the Punk and Indie Underground\", afferm\u00f2 che \u00abMadonna ha portato un baule pieno di tesi banali nella lunga tradizione della musica pop\u00bb.\nIn una opinione meno positiva, Andrew Harrison, della rivista britannica \"Select\", defin\u00ec la canzone \u00abnoiosa\u00bb.\nEsecuzioni dal vivo.\n\"Crazy for You\" \u00e8 stata cantata dal vivo per la prima volta durante il \"The Virgin Tour\" del 1985. Durante l'esibizione Madonna indossava un top nero e una gonna lunga dello stesso colore. Portava i capelli legati e un crocifisso al collo. La performance era semplice: Madonna cantava seduta sulle scale del palcoscenico, procedendo nell'interpretazione della canzone. Paul Grein, direttore musicale di \"Billboard\", afferm\u00f2 che Madonna era al suo meglio in \"Crazy for You\" e che la cantante fece un buon uso delle qualit\u00e0 pi\u00f9 profonde e rauche della sua voce, che le permisero di riflettere l'approccio serio del testo. Robert Hilburn, del \"Los Angeles Times\", fece una recensione positiva del concerto di Costa Mesa, California e dichiar\u00f2 che \u00ab Madonna \u00e8 una cantante pop perfettamente adeguata, che mostra di essere brava in una canzone come \"Crazy for You\"\u00bb\nMadonna riport\u00f2 in scena \"Crazy for You\" durante il \"Re-Invention Tour\" del 2004. La popstar cantava la canzone nell'ultimo segmento del concerto, definito \"scozzese-tribale\". Per l'esibizione Madonna indossava un kilt e una T-shirt con delle epigrafi diverse nei vari concerti. In generale la maglietta portava la scritta \"Kabbalists Do It Better\" - (\"I Kabbalisti lo fanno meglio\"), ma negli spettacoli realizzati in Regno Unito e in Irlanda nella maglietta erano incise le frasi \"gli inglesi lo fanno meglio\" e \"gli irlandesi lo fanno meglio \", rispettivamente. Madonna, ad ogni concerto, dedicava la canzone ai suoi ammiratori. Kelefa Sanneh, del \"New York Times\", nella sua critica al concerto del 26 di Maggio del 2004 a Inglewood, California, Stati Uniti, descrisse come \u00abnostalgico\u00bb il momento in cui il pubblico cantava la canzone con Madonna. Al contrario, Joshua Klein, del \"Chicago Tribune\", afferm\u00f2 che la cantante era \u00abcompletamente ridicola\u00bb tanto nella interpretazione di \u00abPapa Don't Preach\u00bb come in quella di \u00abCrazy for You\u00bb. A differenza di altri canzoni interpretate nel concerto, \"Crazy for You\" non fu inserita nell'album \"I'm Going to Tell You a Secret\", pubblicato nel giugno del 2006.\nLa canzone \u00e8 stata interpretata anche durante alcune tappe del \"Rebel Heart Tour\". Il 25 febbraio 2016 Madonna cant\u00f2 \"Crazy for You\" a Manila per commemorare il 30\u00ba anniversario della rivoluzione EDSA. Prima di iniziare la performance disse al pubblico: \"Penso che 30 anni fa avete lottato per la libert\u00e0, ho ragione? [...] per la democrazia e la libert\u00e0! Questa \u00e8 la rivoluzione dell'amore. E questo \u00e8 il motivo per cui combatte un cuore ribelle. Quindi, in questa occasione molto speciale, voglio cantare questa canzone\".\nSuccesso commerciale.\nNegli Stati Uniti \"Crazy for You\" debutt\u00f2 alla posizione n\u00b0 54 nel marzo del 1985 e raggiunse la prima posizione 6 settimane dopo. Poi fu n\u00b0 1 in Canada, Australia (per 4 settimane consecutive), Giappone e Brasile. Negli Stati Uniti e in Australia fu tra i primi 10 singoli pi\u00f9 venduti del 1985.\nFu inoltre il primo vero successo di Madonna nella classifica Hot Adult Contemporary Tracks, dove raggiunse la posizione n\u00b0 2. \nIn Europa il successo fu minore, ad eccezione del Regno Unito e dell'Irlanda, dove raggiunse la posizione n\u00b0 2, della Danimarca, dove riusc\u00ec ad arrivare alla n\u00b0 3 e in Portogallo (n\u00b0 8).\nCover.\nNel 2014 il brano \u00e8 stato reinterpretato in chiave punk rock dalla cover band statunitense Me First and the Gimme Gimmes nell'album \"Are We Not Men? We Are Diva!\"."}
{"id": "582776", "revid": "287204", "url": "https://it.wikipedia.org/wiki?curid=582776", "title": "Gustavo Cisneros", "text": "Il New York Times considera Cisneros \"una delle figure latinoamericane pi\u00f9 potenti\" e dichiara che sia lui che sua moglie, Patricia Phelps de Cisneros, hanno la reputazione di essere \"una coppia latinoamericana di potere nell'ambito imprenditoriale e nello scenario sociale globale\".\nLa fortuna di Cisneros deriva dalle aziende massmediali, dell'intrattenimento, di sport, di telecomunicazioni e di prodotti di consumo che possiede. Il Cisneros Group of Companies \u00e8 una delle pi\u00f9 grandi aziende massmediali e dell'intrattenimento del mondo posseduta da un privato. Inoltre, Cisneros \u00e8 il principale azionista di Univisi\u00f3n, la rete televisiva in spagnolo pi\u00f9 importante degli Stati Uniti, ed \u00e8 proprietario di Venevision International, che produce e distribuisce a livello mondiale prodotti massmediali e d'intrattenimento. \u00c8 anche proprietario di Venevisi\u00f3n, la rete televisiva pi\u00f9 importante del Venezuela.\nCisneros ha dedicato diversi anni all'ampliamento delle sue operazioni fuori dal Venezuela e nel mercato oltremare, includendo gli Stati Uniti, la Spagna e recentemente la Cina.\nUno dei suoi traguardi pi\u00f9 importanti \u00e8 stato il notevole contributo dato allo sviluppo internazionale delle telenovela, melodrammi pieni di emozione basati sulle dure realt\u00e0 della vita latinoamericana, visti da circa 2.000 milioni di persone in tutto il mondo.\nIn omaggio al suo successo internazionale, Cisneros ha ricevuto un prestigioso riconoscimento dell'industria massmediale: \u00e8 stato nominato MIPCOM \"Personality of the Year\" nel 2005.\nLa Fundaci\u00f3n Cisneros (Fondazione Cisneros) svolge un'ampia gamma di programmi educativi e culturali che puntano a migliorare la vita dei latinoamericani.\nDopo il consolidamento del potere in Venezuela durante il governo del presidente Hugo Ch\u00e1vez, Cisneros si \u00e8 concentrato nelle attivit\u00e0 imprenditoriali del suo gruppo all'estero."}
{"id": "582788", "revid": "339392", "url": "https://it.wikipedia.org/wiki?curid=582788", "title": "Fiume Maule", "text": ""}
{"id": "582792", "revid": "721282", "url": "https://it.wikipedia.org/wiki?curid=582792", "title": "Lucio Pellegrini", "text": "Biografia.\nDal 1992 al 1998 lavora come autore in campo televisivo collaborando con MTV, Rai e Mediaset, dove si segnala come autore di trasmissioni come \"Target\" e \"Ciro, il figlio di Target\". Il suo esordio in campo cinematografico avviene nel 1999 con il film, \"E allora mambo!\". Nel 2000 \u00e8 la volta di un'altra commedia, \"Tandem\". Ha curato la realizzazione del cortometraggio \"Biodegradabile\" per Legambiente e TELE+, e di numerosi spot pubblicitari.\nDel 2003 \u00e8 il suo terzo film, \"Ora o mai pi\u00f9\", nel quale lancia i quasi esordienti Elio Germano e Riccardo Scamarcio, oltre a Edoardo Gabbriellini e Camilla Filippi. Il film \u00e8 in concorso al Festival di Locarno. Nel 2005, insieme a Gianni Zanasi, dirige \"La vita \u00e8 breve ma la giornata \u00e8 lunghissima\". Il film partecipa alla 62\u00aa Mostra internazionale d'arte cinematografica di Venezia, sezione \"Digitale\", dove vince la Menzione speciale della giuria e il Premio Pasinetti per il cast, composto, tra gli altri, da Thomas Trabacchi, Dino Abbrescia, Pierfrancesco Favino e Luciano Scarpa.\nNel 2007 collabora con il regista Marco Ponti allo sviluppo della serie televisiva di Italia 1 \"La strana coppia\", remake dell'omonima serie americana degli anni sessanta ispirata alla commedia di Neil Simon. Interpretata dalla celebre coppia Luca Bizzarri e Paolo Kessisoglu. Sempre nel 2007, con la Pupkin Production, societ\u00e0 di produzione di cui \u00e8 socio, produce \"Non pensarci\", con la regia di Gianni Zanasi e le interpretazioni di Valerio Mastandrea, Anita Caprioli e Beppe Battiston. Nel 2008 dirige la prima stagione de \"I liceali\", serie TV di Canale 5, prodotta dalla Taodue e interpretata, tra gli altri, da Giorgio Tirabassi, Claudia Pandolfi, Diane Fleri, Carolina Benvenga e Federico Costantini. Nel 2009 dirige la seconda stagione, sempre per Canale 5, con lo stesso cast.\nNell'autunno 2010 gira il suo quarto lungometraggio, \"Figli delle Stelle\", prodotto da Pupkin Production, Itc Movie e Warner Bros. Italia. Scritto insieme a Michele Pellegrini e Francesco Cenni, il film \u00e8 interpretato da, Pierfrancesco Favino, Fabio Volo, Claudia Pandolfi, Giuseppe Battiston, Paolo Sassanelli e Giorgio Tirabassi. Da quell'esperienza nasce anche l'omonimo libro scritto a quattro mani con lo scrittore Wilson Saba, edito da Bompiani. Sempre nel 2010 gira fra Kenya e Salento il film \"La vita facile\", con Pierfrancesco Favino, Stefano Accorsi e Vittoria Puccini.\nEsce nel marzo 2012, il suo sesto lungometraggio, \"\u00c8 nata una star?\", una commedia con Luciana Littizzetto e Rocco Papaleo tratta dall'omonimo romanzo di Nick Hornby.\nNel 2015/2016 dirige la serie di Rai 1 \"Tutto pu\u00f2 succedere\".\nNel 2017 dirige per Sky con Francesco Munzi e Niccol\u00f2 Ammaniti la serie \"Il Miracolo\", per cui riceve il Premio Flaiano per la regia.\nVita privata.\n\u00c8 stato sposato con l'attrice Camilla Filippi, con cui ha avuto due figli maschi, Bernardo e Romeo."}
{"id": "582798", "revid": "1573940", "url": "https://it.wikipedia.org/wiki?curid=582798", "title": "Ploceidae", "text": "Gli uccelli tessitori (Ploceidae ) sono una famiglia di piccoli uccelli passeriformi tipici soprattutto dell'Africa subsahariana, caratterizzati da colori vivaci e dall'abitudine di costruire nidi di grandi dimensioni e struttura complessa.\nDescrizione.\nSono uccelli passeriformi di dimensioni medio-piccole (11\u201324\u00a0cm di lunghezza), dotati di un becco corto e robusto. Nella maggior parte delle specie \u00e8 presente un marcato dimorfismo sessuale: i maschi hanno livree a colori molto vivaci mentre le femmine hanno un aspetto piuttosto dimesso.\nBiologia.\nAlimentazione.\nSono uccelli prevalentemente granivori e insettivori, la cui dieta si adatta alla disponibilit\u00e0 stagionale di risorse; alcune specie sono anche frugivore o nettarivore.\nRiproduzione.\nSono animali gregari e non di rado i loro nidi sono coloniali, spesso sospesi o dotati di estensioni tubolari, che in alcune specie possono raggiungere il diametro di 3 o 4\u00a0m. In molte specie \u00e8 il maschio a costruire il nido, attraendovi la femmina con rituali di corteggiamento anche molto complessi. Dopo l'accoppiamento, la femmina depone da 2 a 8 uova, il cui colore va dal bianco, all'azzurro o verde chiaro, a seconda della specie. In alcune specie entrambi i sessi si occupano della cova, in altre \u00e8 compito solo della femmina.\nDistribuzione e habitat.\nSono diffusi soprattutto nell'Africa subsahariana ma alcune specie si trovano anche in Asia e in Australia.\nTassonomia.\nSecondo il Congresso Ornitologico Internazionale (2018) la famiglia Ploceidae comprende i seguenti generi e specie:"}
{"id": "582804", "revid": "327773", "url": "https://it.wikipedia.org/wiki?curid=582804", "title": "Chiesa di Santa Sofia (Padova)", "text": "La chiesa di Santa Sofia \u00e8 un luogo di culto cattolico di origine altomedievale che si innalza in contr\u00e0 Altinate, a Padova. L'edificio, sorto su preesistenze pagane del III e IV secolo, rappresenta una delle pi\u00f9 importanti testimonianze del romanico veneto e della produzione architettonica adriatica tra X e XII secolo. Conserva ancora il titolo di prepositura.\nStoria.\nLa complessa storia dell'edificio \u00e8 pari all'intricata disposizione delle varie fasi edificatorie che lo caratterizzano, fasi che restano ancora in gran parte incomprese o interpretate in maniera discordante dagli esperti. La tradizione la vuole fondata da san Prosdocimo sulle rovine di un tempio pagano dedicato ad Apollo. La dedicazione a santa Sofia (\"Divin\u00e6 Sapient\u00e6\") evocherebbe un'origine bizantina.\nIl primo documento in cui \u00e8 citata la chiesa di Santa Sofia \u00e8 datato 19 febbraio 1123: il vescovo di Padova Sinibaldo intervenne per sollecitare i lavori di completamento della chiesa, lavori edificatori che perduravano da decenni, almeno dal 1109, in un cantiere colpito da importanti calamit\u00e0 come il terremoto del 1117. La difficile lettura della fabbrica si lega pure ai numerosi ritrovamenti archeologici (molti i reperti databili tra il II e il IV secolo d.C.) avvenuti nell'area sin dal medioevo, ritrovamenti che suggestionarono non poco i cronisti e la popolazione. Se l'abside \u00e8 secondo alcuni databile addirittura all'et\u00e0 carolingia, il rinvenimento negli anni '50 di una cripta sotto l'area presbiterale, con analogie riferibili al cantiere della basilica di San Marco, ha creato non pochi problemi alle datazioni.\nSicuramente l'abside monumentale fu frutto della prima fase del cantiere di santa Sofia, intrapresa per alcuni nel IX secolo e per altri tra il 1070 e il 1080, fase conclusasi verso il 1106. La seconda fase si apr\u00ec senza dubbio a seguito del 1117 e si concluse verso 1170 con soluzioni pi\u00f9 modeste e sbrigative, con massiccio uso di materiale di riporto.\nLa struttura sub\u00ec interventi di abbellimento verso la fine del XIV secolo ed adeguamenti a seguito delle riforme liturgiche approvate dal Concilio di Trento. Il diciassettenne Andrea Mantegna comp\u00ec il suo primo lavoro indipendente proprio per l'altare maggiore di questa chiesa, una pala raffigurante la \"Madonna con Bambino in sacra conversazione\" con santi; l'opera dispersa nel seicento era datata 1448.\nNella chiesa, gi\u00e0 con il vescovo Sinibaldo, si instaurarono i canonici portuensi agostiniani sostituiti in seguito (gi\u00e0 nel 1517) da una comunit\u00e0 di monache benedettine.\nNel XVI secolo ebbe il titolo di chiesa parrocchiale, poi fu elevata a prepositura da cui dipendevano la chiesa di San Gaetano, la chiesa dei Paolotti, la chiesa di San Mattia e la chiesa di San Biagio. In seguito alle legislazioni napoleoniche le monache furono allontanate (1806-1810) e il convento divenne propriet\u00e0 demaniale.\nTra il 1951 e il 1958 la struttura ha subito importanti interventi di restauro con l'intento di ripristinare l'aspetto primitivo della chiesa. Con questi lavori si \u00e8 perso gran parte del patrimonio manieristico e barocco conservato nella fabbrica.\nRecentemente \u00e8 stata nuovamente oggetto di importanti lavori di conservazione e pulitura delle pareti.\nOra la chiesa di Santa Sofia \u00e8 prepositurale, parrocchiale retta dal clero secolare della diocesi di Padova, inserita nel vicariato della cattedrale.\nDa Santa Sofia dipende la chiesa di San Gaetano e sino a non molto tempo fa, la chiesa di Santa Caterina, che \u00e8 divenuta indipendente.\nNella chiesa, sino al 1957, si veneravano i corpi incorrotti della beata Beatrice I d'Este (dal 1578) e della beata Elena Enselmini, quest'ultimo giunto dalla chiesa della Beata Elena nel 1810.\nVi \u00e8 sepolto il celebre letterato Ludovico Cortusio.\nNella chiesa si conserva, proveniente dalla chiesa di Santa Caterina, il fonte battesimale dove ricevettero il battesimo Livia e Gianvincenzo, figli di Galileo Galilei.\nDescrizione.\nEsterno.\nLa chiesa \u00e8 orientata da levante (abside) a ponente (facciata). La costruzione \u00e8 caratterizzata dall'attento uso della pietra e del cotto, che compone in larga parte la fabbrica.\nLa facciata e le fiancate.\nLa facciata a salienti \u00e8 piombata verso settentrione, a causa di un cedimento delle fondamenta avvenuto intorno all'epoca di costruzione. Mossa da nicchie, arcate cieche e archetti pensili, si ricollega forse al cantiere di Torcello ed \u00e8 databile alla prima met\u00e0 del XII secolo. All'interno di alcune nicchie, a settentrione, sono visibili lacerti di affresco trecentesco. La bifora al vertice \u00e8 opera di un ripristino novecentesco mentre il grande oculo \u00e8 trecentesco frutto di alcuni interventi promossi dal vescovo Stefano da Carrara per abbellire la struttura.\nLungo le navate, semplici e disadorne si aprono aperture di varie epoche: monofore e bifore della costruzione romanica, oculi gotici e finestroni quadrangolari cinquecenteschi. I finestroni alla palladiana aperti nel seicento furono tamponati gi\u00e0 nell'Ottocento.\nL'abside.\nLa parte pi\u00f9 antica \u00e8 l'abside, mossa da archi ciechi e da una galleria, tutto convergente alla grande nicchia centrale (ricomposta nel 1852). L'imponente costruzione, che alcuni datano addirittura al X secolo o addirittura al VII (Pietro Selvatico), sembra evocare la tradizione ottoniana e bizantina, con un ricercato uso cromatico della pietra e del cotto, per la raffinata disposizione delle aperture e degli equilibri. Alcuni studiosi vi hanno visto parte di una rotonda incompiuta, altri simiglianze con il cantiere di Santa Maria e Donato a Murano\nIl campanile.\nIl campanile romanico gotico, datato 1296, si erge su una delle volte della grande abside. Nella cella, concerto di campane alla veronese.\nInterno.\nIl suggestivo interno \u00e8 frutto dei radicali interventi degli anni '50 del novecento che hanno ridonato all'aula un aspetto severo ed armonico, precedentemente stravolto dagli abbellimenti cinquecenteschi e seicenteschi. I pilastri e le colonne sostengono le numerose arcate che convergono all'imponente catino absidale, pure sostenuto da arcate. La copertura a volte a crociera intonacata risale al periodo degli interventi tardo trecenteschi promossi dal vescovo Stefano da Carrara. Le navate laterali concludono in una sorta di deambulatorio, interrotto dalla grande nicchia in testa all'abside, dove \u00e8 stato posto il tabernacolo.\nLe colonne e i capitelli che si alternano ai pilastri e le decorazioni lapidee sono materiale di riporto di et\u00e0 romana e bizantina, alcuni lavorati finemente a niello. Lungo le pareti sono individuabili affreschi duecenteschi e trecenteschi, questi di scuola giottesca.\nEntrando, sulla destra vi \u00e8 un piccolo lapidario. Segue l'altare della Beata Beatrice D'Este che ne conserv\u00f2 il corpo incorrotto sino agli anni '50. L'altare seguente mostra una pala con san Francesco da Paola e suoi miracoli, proveniente dalla chiesa dei Paolotti. Dirimpetto, sulla navata sinistra, altare con pregevolissima \"Piet\u00e0\" di Egidio da Wiener Neustadt sopra le volte a crociera proseguono con affreschi gotici. Poi, acquasantiera ricavata da un capitello di et\u00e0 imperiale incompiuto.\nIl complesso abside \u00e8 mosso da nicchie-sedile che convergono al nicchione centrale che reca, sull'arco, un affresco trecentesco con Vergine in trono e Sante. Sospeso sul catino, un crocefisso ligneo quattrocentesco.\nSotto il presbiterio si estende la cripta, incompiuta.\nIn controfacciata \u00e8 posto il monumento sepolcrale di Ludovico Cortusio."}
{"id": "582805", "revid": "6066", "url": "https://it.wikipedia.org/wiki?curid=582805", "title": "I secolo d.C.", "text": ""}
{"id": "582810", "revid": "768068", "url": "https://it.wikipedia.org/wiki?curid=582810", "title": "Aidan Dodson", "text": "Laureatosi nel 1985 presso l'Universit\u00e0 di Liverpool in archeologia del Mediterraneo orientale ha poi conseguito il dottorato di ricerca presso l'Universit\u00e0 di Cambridge specializzandosi nello studio delle architetture egizie nel Terzo periodo intermedio.\nDodson si \u00e8 anche occupato di archeologia medievale inglese collaborando anche a due campagne di scavo."}
{"id": "582813", "revid": "4553258", "url": "https://it.wikipedia.org/wiki?curid=582813", "title": "Batraci", "text": ""}
{"id": "582814", "revid": "124401498", "url": "https://it.wikipedia.org/wiki?curid=582814", "title": "Seminario maggiore di Padova", "text": "Il Seminario Vescovile di Padova fu fondato nel 1566 a seguito del decreto del Concilio di Trento del 1563 che stabiliva i criteri di formazione dei sacerdoti.\nStoria.\nLa fondazione del primo \"Seminarium\"\nIl primo atto della costituzione di un \"seminarium\" a Padova fu la nomina, in obbedienza al Concilio di Trento, di quattro commissari deputati a quest\u2019incarico da parte del vescovo Girolamo Vielmi, ausiliare del cardinale Alvise Pisani \u2013 titolare della diocesi ma per lo pi\u00f9 assente \u2013 nel Sinodo diocesano del 17 agosto 1566. Segu\u00ec una serie di provvedimenti per dotare l\u2019istituto di risorse economiche adeguate, finch\u00e9 il 29 dicembre 1569 il cardinale Pisani e i commissari scelsero quaranta chierici da accogliere nell\u2019istituto, con un praeceptor incaricato della loro formazione: fu l\u2019inizio effettivo del seminario tridentino nella diocesi di Padova, tra i primi in Italia, ad appena tre anni dalla conclusione del Concilio.\nGli alunni\nI primi alunni furono individuati sulla base di informazioni fornite dall\u2019arciprete del Capitolo e dai maestri di coro, di grammatica e di canto della Cattedrale, cio\u00e8 da coloro che da pi\u00f9 di un secolo si occupavano di educare i chierici nella chiesa del vescovo, la quale continu\u00f2 ad avere il proprio gruppo di candidati al sacramento dell\u2019Ordine, talora con maestri in comune con il Seminario. I nomi dei primi seminaristi assegnano gran parte di loro a famiglie della borghesia o di origine oscura, in ossequio al dettato conciliare che pensava a un istituto aperto soprattutto per i poveri, avendo i figli delle classi elevate i propri precettori.\nIl fatto che si chiedesse al praeceptor di dedicarsi a quest\u2019incarico a tempo pieno dice l\u2019importanza attribuita alla formazione di questi giovani, che trovavano cos\u00ec nel Seminario non solo una scuola che trasmetteva loro contenuti e nozioni ma un luogo dove erano educati, sia pur ancor giovani e lontani dalla meta, al \u00abministero del santo sacerdozio\u00bb secondo l\u2019ideale tridentino.\nI primi alunni cominciarono assai presto la loro vita comune, se gi\u00e0 il 20 febbraio 1570 \u00e8 registrata la notizia che i deputati per il Seminario fecero \u00ablavorar le vesti per gli chierici\u00bb e provveder \u00abdelle cose necessarie per i vestimenti\u00bb; d\u2019altra parte, numerosi provvedimenti di spesa furono dedicati negli anni successivi al Seminario e ai suoi chierici, segno che, per quanto appena nato, il nuovo istituto non era affatto ai margini della vita della diocesi.\nAlcuni dei primi allievi li ritroviamo sacerdoti negli anni successivi: spesso i loro nomi sono accompagnati nei documenti dalla qualifica \u00abalunno del Seminario\u00bb, chiaro segno di appartenenza a un gruppo ben identificato. D\u2019altra parte, il ruolo dell\u2019istituto e la qualit\u00e0 della formazione che vi era impartita erano riconosciuti con chiarezza, tanto da concedere ufficialmente ai presbiteri che vi erano stati educati un titolo di accesso privilegiato per concorrere alle parrocchie rimaste vacanti.\nProvvisoriamente alloggiati all\u2019inizio in una casa presa in affitto, i chierici si stabilirono nel 1579 in un nuovo edificio nei pressi del Palazzo vescovile, dove ora sorge Casa Pio X, acquistato e ampliato per lo scopo dal vescovo Federico I Corner.\nLa vita in Seminario\nPoco ancora sappiamo della vita che si conduceva in seminario; nessuna relazione di visita da parte dei vescovi ci \u00e8 pervenuta. Possediamo invece il resoconto succinto di una rapida ispezione del cardinale Agostino Valier, vescovo di Verona e visitatore apostolico nella nostra diocesi, che l\u201911 novembre 1583 vi si rec\u00f2 con largo seguito di canonici e sacerdoti. Egli dedic\u00f2 al Seminario parole ammirate e annot\u00f2 che vi erano educati trentadue chierici, in una casa di almeno due piani, con annesso oratorio, giudicata \u00abspaziosa\u00bb.\n\u00c8 pur vero che la maggior parte dei sacerdoti padovani continuava, e avrebbe continuato ancora per lungo tempo, a giungere all\u2019ordinazione senza passare per il Seminario, ma ci\u00f2 non si deve a un\u2019intrinseca insufficienza di questo istituto; \u00e8 invece un dato generale e diffuso ovunque, dipendente, fra l\u2019altro, dal fatto che il Concilio aveva ordinato ai vescovi di aprire i seminari ma non aveva obbligato i chierici a frequentarli: a Padova, come altrove, il Seminario rappresentava la via di formazione pi\u00f9 adatta, non la pi\u00f9 percorsa.\nUn altro aspetto merita di essere evidenziato: gli alunni, che dovevano avere almeno dodici anni per poter essere accolti, secondo quanto stabilito a Padova potevano rimanere in Seminario solo fino ai diciassette; cinque anni al massimo, dunque. Molto probabilmente, fino al raggiungimento dell\u2019et\u00e0 canonica per il presbiterato (ventiquattro anni) essi, gi\u00e0 insigniti degli ordini minori, erano impegnati fuori dell\u2019istituto in una sorta di tirocinio pratico, di carattere soprattutto liturgico, nella Cattedrale e nelle altre chiese.\nLa rifondazione del Barbarigo\nIl primo secolo di vita del seminario pass\u00f2 in sordina fino all'arrivo come vescovo di Padova di Gregorio Barbarigo. Era il 1664 quando il cardinale venne trasferito a Padova, dalla diocesi di Bergamo dove era vescovo dal 1657. La preoccupazione di questo zelante pastore per la situazione in cui si trovava la chiesa affidata alle sue cure emerse ben presto, come esprimono queste sue parole: \u00abInfinito \u00e8 il rammarico che proviamo nell\u2019animo nostro riflettendo allo scarso numero di ecclesiastici zelanti di s\u00ec sacrosanto ministerio, i quali cerchino con purit\u00e0 d\u2019intenzione d\u2019abilitarsi ed esercitarsi nel guidare le anime al Cielo [\u2026]. Ah, quanto bisogna pensare a fare i preti! [\u2026]. Due cose mi sono trattenuto per me solo, perch\u00e9 so di averne a rendere a Dio strettissimo conto, l\u2019imposizione delle mani e la collazione delle parrocchie [cio\u00e8 le nomine dei parroci]. \u00c8 troppo lo strapazzo che in questi tempi si fa di un ministero s\u00ec alto e grande\u2026\u00bb.\nIl Seminario, al suo arrivo, funzionava a Padova da quasi cent\u2019anni, ma in esso venivano educati pochi ragazzi (circa una trentina): vi apprendevano alcuni rudimenti essenziali di latino e di cultura ecclesiastica e vi rimanevano \u2013 questo \u00e8 il punto \u2013 solo fino al compimento dei 17 anni di et\u00e0; il resto della formazione \u2013 lo studio della teologia, quindi \u2013 veniva lasciato all\u2019iniziativa dei singoli (una ridottissima minoranza), che frequentavano i corsi dell\u2019Universit\u00e0. La gran parte s\u2019impratichiva nel ministero semplicemente affiancando qualche sacerdote nelle parrocchie. La straordinaria intuizione di san Gregorio, quella che gli fece scrivere al padre \u00abio vado pensando di farmi degli operai a modo mio\u00bb, fu quella d\u2019introdurre un nuovo ordine di alunni, quello che egli chiam\u00f2 \u00abdei chierici adulti\u00bb, per un corso di studi corrispondenti all\u2019attuale Seminario maggiore, che fino ad allora non c\u2019era, finalizzato a preparare sacerdoti destinati al servizio pastorale. I giovani, educati anche nella vita morale e interiore, erano cos\u00ec accompagnati fino all\u2019ordinazione. L\u2019esecuzione di quest\u2019ardito progetto domandava una sede nuova per un istituto nuovo; il vescovo la trov\u00f2 nel monastero di Santa Maria in Vanzo, appartenuto alla soppressa congregazione veneziana dei Canonici di S. Giorgio in Alga, acquistato il 30 marzo 1669 per la considerevole somma di 3.500 scudi che egli raggranell\u00f2 vendendo perfino l\u2019argenteria del suo palazzo. In appena 18 mesi il complesso fu sistemato e il 4 novembre 1670 \u2013 350 anni or sono \u2013 il nuovo Seminario fu aperto: vi fecero il loro ingresso, quel giorno, 106 alunni, che divennero in breve 150.\nDalla sua apertura nella sede dove tuttora si trova, il cardinale non smise mai di seguire da vicino la vita del suo Seminario, occupandosi personalmente e con scrupolo di tutto, dal reperimento dei mezzi per il suo sostentamento alla scelta dei superiori e dei professori, che faceva venire perfino dall\u2019estero. Il primo rettore, Cristoforo Astori, lo condusse con s\u00e9 da Bergamo, ed era un uomo di sua fiducia. Solo qualche anno pi\u00f9 tardi fu in grado di scegliere come guida un padovano, e la scelta cadde sul parroco di Dolo, Sebastiano de Grandis, che resse l\u2019istituto per venticinque anni. Il primo prefetto degli studi fu addirittura un inglese, Thomas Nicholson, cui succedette un diocesano, Marc\u2019Antonio Ferrazzi, distinto per la grande dottrina e l\u2019instancabile attivit\u00e0.\nLe nuove regole\nA un anno esatto dall\u2019apertura, il 4 novembre 1671, il vescovo pose in mano a superiori e alunni le nuove regole dell\u2019istituto, in tre parti, ch\u2019egli trasse da quelle in vigore a Milano e promulgate un secolo prima da san Carlo Borromeo, e che present\u00f2 cos\u00ec: \u00abCredo sia un progresso da poco l\u2019aver ampliato l\u2019edificio del Seminario, aumentato il numero delle vocazioni e provveduti i professori [\u2026] se poi [\u2026] lasciano a desiderare le riforma nei costumi e nella piet\u00e0, l\u2019osservanza fedele della disciplina, lo zelo delle anime non disgiunto dall\u2019amore per quella cristiana sapienza che sta alla base di ogni attivit\u00e0 ecclesiastica\u00bb. Questo testo, che san Gregorio volle rivedere minuziosamente, rappresenta, congiuntamente al piano degli studi (la Ratio studiorum, che comparve solo nel 1690), l\u2019anima del Seminario da lui rifondato: ne coordina i mezzi al fine, ne regola la vita, ne determina la fisionomia e l\u2019efficacia formativa, secondo l\u2019ideale del santo: \u00abI seminari sono stati eretti perch\u00e9 vi si formino buoni e operosi operai per la cura di quelle anime che Cristo ha redento col suo preziosissimo sangue e perch\u00e9 gli adolescenti [\u2026] vi acquistino quella perfezione di vita che deve risplendere nei futuri maestri del popolo. Ora due cose specialmente si esigono nel sacerdote e nel pastore d\u2019anime, la santit\u00e0 e la dottrina. Bisogna quindi procurarsele nel seminario\u00bb.\nSotto la guida del Cardinale Gregorio Barbarigo il seminario fu considerato uno dei migliori d'Europa.\nUn anno esatto dopo l\u2019apertura del Seminario nella sua nuova sede, il 4 novembre 1671, Gregorio Barbarigo ne promulg\u00f2 il regolamento: era quello che Carlo Borromeo aveva adottato a Milano un secolo prima, con alcune leggere modifiche. Non sappiamo quali fossero le norme su cui si reggeva il Seminario padovano prima dell\u2019arrivo del cardinale, ma \u00e8 molto probabile \u2013 dati gli stretti rapporti intercorsi tra la nostra Diocesi e quella ambrosiana nel corso del Cinquecento e il grandissimo, universale influsso esercitato da san Carlo \u2013 che l\u2019impianto disciplinare fosse gi\u00e0 quello borromaico: il Barbarigo volle per\u00f2 curarne l\u2019applicazione, ribadendone la validit\u00e0, \u00abavendo avuto sempre opinione che al mondo vi sia pi\u00f9 bisogno di ezecutione che di legge\u00bb, com\u2019egli stesso amava ripetere.\nLa vera novit\u00e0, gi\u00e0 lo sappiamo, che ci autorizza a parlare di una \u201crifondazione\u201d da parte di san Gregorio, cio\u00e8 di un nuovo Seminario, fu di averlo voluto come un luogo in cui i futuri presbiteri avrebbero potuto trovare una formazione specializzata per il loro ministero, pensata per accompagnarli fino all\u2019ordinazione: un Seminario \u201cmaggiore\u201d, come oggi diremmo. Ecco perch\u00e9 l\u2019elemento di svolta va cercato nel percorso di studi voluto dal Barbarigo ed ecco ancora perch\u00e9, se le norme disciplinari \u2013 gi\u00e0 collaudate \u2013 apparvero subito, l\u2019ordina-mento degli studi fu promulgato ben diciannove anni pi\u00f9 tardi, nel 1690: si voleva dar vita a qualcosa di nuovo e, soprattutto, si voleva sperimentarne l\u2019efficacia.\nLa Ratio studiorum\nLa celebre Ratio studiorum che preparava i religiosi della Compagnia di Ges\u00f9 fu senza dubbio il testo ispiratore, ma con alcune rilevanti peculiarit\u00e0. Come gli aspiranti gesuiti, anche i seminaristi padovani, dopo gli studi di grammatica, umanit\u00e0 e retorica (corrispondenti all\u2019incirca alla formazione letteraria delle scuole medie e superiori) e quelli filosofici \u2013 in cui trovavano spazio anche le discipline scientifiche \u2013 pressappoco a diciannove anni cominciavano i corsi \u00absuperiori\u00bb (oggi diremmo \u00abaccademici\u00bb), di natura filosofico-teologica, cio\u00e8 di logica, filosofia superiore (teoretica), sacra Scrittura, teologia dogmatica e morale (seguendo la Summa di san Tommaso d\u2019Aquino), storia civile ed ecclesiastica. In pi\u00f9, gli alunni del Seminario di Padova dovevano cimentarsi nello studio della giurisprudenza, del canto sacro e soprattutto delle lingue orientali (ebraico, arabo, siriaco, turco e persiano).\nMa non a tutti era richiesto di affrontare l\u2019intero (e impegnativo) percorso. I meno dotati scolasticamente, ma giudicati adatti alla cura delle anime, dopo una rapida infarinatura di logica e dialettica (propedeutiche alla \u00abrettorica ecclesiastica\u00bb, a dire quanta im-portanza venisse riconosciuta, nel ministero pastorale, alla capacit\u00e0 di predicare efficacemente), si applicavano nell\u2019apprendimento del Catechismo tridentino (per conoscere la base della dottrina della fede) e dei \u00abcasi di coscienza\u00bb (per poter amministrare il sacra-mento della Penitenza). La formazione liturgica, che pure aveva giusto rilievo, avveniva invece pi\u00f9 sul versante pratico-rituale che su quello teorico.\nIn questo modo il Barbarigo intendeva fornire ai parroci una preparazione basilare di adeguato \u2013 dati i tempi, direi persino considerevole \u2013 livello, non privando la Chiesa, nel contempo, di sacerdoti esperti nella sacra Scrittura, nella teologia, nelle scienze sacre e profane, a servizio di una societ\u00e0 che si vo-leva saldamente cattolica (contro ogni possibile deriva di natura protestante); preti ca-paci di annunciare efficacemente il vangelo in tutti gli strati della societ\u00e0 (anche presso i dotti), abili e sicuri nelle dispute, pronti ad assumersi l\u2019impegno missionario presso i po-poli dell\u2019Oriente (ecco spiegata l\u2019importanza riconosciuta allo studio di quelle lingue, oltre al posto occupato dall\u2019ebraico per lo studio dell\u2019Antico Testamento).\nNon \u00e8 difficile scorgere in questo progetto di formazione del clero lo spirito di una rinnovata riforma (e controriforma) cattolica, come evidente appare l\u2019influsso degli ideali della Compagnia di Ges\u00f9 per un\u2019evangelizzazione della societ\u00e0 attraverso le vie della conoscenza e della cultura. Forte di questo ideale, il Seminario di Padova forgi\u00f2 non solo teologi e biblisti, ma anche orientalisti, storici, antichisti di somma erudizione (Jacopo Facciolati), matematici e uomini di scienza, grecisti e \u2013 soprattutto \u2013 latinisti (la fama del lessicografo Egidio Forcellini \u00e8, giustamente, internazionale).\nBiblioteca.\nIl seminario ospita un'importante biblioteca. La Sezione Antica conserva una prestigiosa raccolta di manoscritti, incunaboli e libri stampati dei secoli XVI-XIX. La Sezione Moderna raccoglie prevalentemente testi del XX e XXI secolo. "}
{"id": "582817", "revid": "339392", "url": "https://it.wikipedia.org/wiki?curid=582817", "title": "N.U.U.", "text": ""}
{"id": "582820", "revid": "1573940", "url": "https://it.wikipedia.org/wiki?curid=582820", "title": "Pterodroma madeira", "text": "Il petrello di Madera (Pterodroma madeira ) \u00e8 un uccello della famiglia dei Procellariidae, endemico dell'isola di Madera.\n\u00c8 considerata una specie in pericolo: secondo un censimento effettuato nel 2012 ne sopravvivono circa 200 esemplari.\nIl suo nome in inglese \u00e8 \"Zino's Petrel\", da Paul Alexander Zino, l'ornitologo che per primo ha iniziato le campagne per la sua protezione.\nDescrizione.\n\u00c8 un piccolo uccello, con 80\u00a0cm di apertura alare.\nBiologia.\nSi nutre soprattutto di organismi planctonici e, in misura minore, di piccoli pesci."}
{"id": "582826", "revid": "1610933", "url": "https://it.wikipedia.org/wiki?curid=582826", "title": "Petrello di Madeira", "text": ""}
{"id": "582827", "revid": "17654", "url": "https://it.wikipedia.org/wiki?curid=582827", "title": "Petrello di Madera", "text": ""}
{"id": "582828", "revid": "1610933", "url": "https://it.wikipedia.org/wiki?curid=582828", "title": "Berta di Madera", "text": ""}
{"id": "582829", "revid": "4711", "url": "https://it.wikipedia.org/wiki?curid=582829", "title": "Francisco Ram\u00f3n Lojacono", "text": ""}
{"id": "582830", "revid": "1610933", "url": "https://it.wikipedia.org/wiki?curid=582830", "title": "Berta di Madeira", "text": ""}
{"id": "582835", "revid": "83495955", "url": "https://it.wikipedia.org/wiki?curid=582835", "title": "Doppio gioco (disambigua)", "text": ""}
{"id": "582836", "revid": "1543377", "url": "https://it.wikipedia.org/wiki?curid=582836", "title": "Jamboree On The Internet", "text": "Il Jamboree On The Internet, pi\u00f9 conosciuto con l'acronimo JOTI, \u00e8 un'attivit\u00e0 scout internazionale tenuta annualmente. I partecipanti, con l'uso delle chat e dei sistemi internet, possono mettersi in contatto con scout di tutto il mondo. I metodi comuni di comunicazione includono ScoutLink (IRC), le E-mail e il VOIP. Questo evento \u00e8 un'occasione per vivere la fratellanza e il carattere internazionale dello scautismo.\nL'evento si tiene il terzo fine settimana di ottobre insieme con il Jamboree On The Air (JOTA).\nStoria.\nNel 1957 era stato creato il Jamboree On The Air (JOTA), che sfruttava la radio per mettere in contatto scout di tutto il mondo. Il successo di questo evento port\u00f2 per analogia alla nascita di un primo informale \"Jamboree On The Internet\" su vari siti di chat, ed in particolare sui canali IRC gestiti da Scoutlink.\nNel novembre 1996 il comitato mondiale scout, notando la gi\u00e0 massiccia presenza dello scautismo su Internet e visto che gi\u00e0 allora si teneva un informale Jamboree su internet, decise che lo JOTI si sarebbe dovuto trasformare in un evento scout internazionale ufficiale e che si sarebbe dovuto tenere nello stesso fine settimana del Jamboree On The Air. Da allora, l'evento \u00e8 gestito dall'Organizzazione Mondiale del Movimento Scout (OMMS)\nDi conseguenza, il Jamboree On The Internet si tiene ogni anno nel terzo fine settimana di ottobre, cominciando alle ore 00:00 (ora locale) del sabato e terminando 48 ore dopo alle 24:00 della domenica.\nIl numero di partecipanti al JOTA e al JOTI si aggira ogni anno fra 500.000 e 1.000.000.\nScoutLink.\nScoutLink Italia nasce come sezione italiana di \"Global ScoutLink\" nel 1997. Lo scopo \u00e8 quello di mettere in comunicazione tra loro scout e guide di tutto il mondo con l'uso di \"internet\"; per supportare Scoutlink e per gestire dei servizi il 2 dicembre 2005 \u00e8 stata registrata l'associazione Scoutlink Italia, che ha sede legale a Stanghella (PD)."}
{"id": "582838", "revid": "38120", "url": "https://it.wikipedia.org/wiki?curid=582838", "title": "JOTI", "text": ""}
{"id": "582839", "revid": "38120", "url": "https://it.wikipedia.org/wiki?curid=582839", "title": "Joti", "text": ""}
{"id": "582843", "revid": "119144066", "url": "https://it.wikipedia.org/wiki?curid=582843", "title": "Torre Perret (Grenoble)", "text": "La Torre Perret (in francese \"Tour Perret\"), chiamata anche torre d'orientamento (in francese \"Tour d'Orientation\"), \u00e8 una torre d'osservazione in cemento armato che si trova al centro del Parco Paul Mistral di Grenoble. \u00c8 la pi\u00f9 antica torre in cemento armato d'Europa. Dal 1998 \u00e8 riconosciuta tra i Monumenti storici francesi.\nCostruita dai fratelli Auguste e Gustave Perret nel 1925 per l'Esposizione Internazionale della \"Houille Blanche\" come torre d'osservazione per permettere al pubblico di orientarsi durante l'Esposizione internazionale e ammirare le montagne circostanti, \u00e8 stato a lungo un punto panoramico accessibile a tutti, oggi chiuso per degrado. La torre \u00e8 attualmente in restauro e dovrebbe riaprire alla fine del 2022. La torre ha un'altezza di 95 metri ed \u00e8 di forma ottagonale."}
{"id": "582844", "revid": "1073227", "url": "https://it.wikipedia.org/wiki?curid=582844", "title": "Alan Bates", "text": "Biografia.\nNato ad Allestree, un sobborgo di Derby, Bates si diplom\u00f2 alla Royal Academy of Dramatic Art di Londra, dove studi\u00f2 prima di arruolarsi nella Royal Air Force. Nel 1956 esord\u00ec in teatro nel West End come protagonista in \"Ricorda con rabbia\" di John Osborne, un ruolo che ne fece una \"star\". Quattro anni pi\u00f9 tardi recit\u00f2 ne \"Gli sfasati\" (1960), il suo primo ruolo cinematografico. Negli anni seguenti la sua carriera cominci\u00f2 a decollare e apparve in molti film di successo internazionale come \"Zorba il greco\" (1964), \"Georgy svegliati!\" (1966), \"Via dalla pazza folla\" (1967) e nel film di John Frankenheimer \"L'uomo di Kiev\" (1968), che gli frutt\u00f2 una candidatura al premio Oscar come migliore attore. \nNel 1969 raggiunse l'apice del successo con \"Donne in amore\" di Ken Russell, film che suscit\u00f2 molto scalpore per la celebre scena in cui Bates e il coprotagonista Oliver Reed lottano nudi davanti a un caminetto. Negli anni settanta la sua carriera prosegu\u00ec con \"Messaggero d'amore\" (1971) di Joseph Losey, \"Una donna tutta sola\" (1978) di Paul Mazursky e \"L'australiano\" (1978) di Jerzy Skolimowski, una delle sue performance pi\u00f9 convincenti. L'attore preferiva concentrarsi su ruoli significativi piuttosto che accettare tutto ci\u00f2 che gli veniva proposto; nel ventennio successivo lavor\u00f2 soprattutto con registi di alto livello, come James Ivory in \"Quartet\" (1981), Michael Winner in \"L'avventuriera perversa\" (1983), Andrei Konchalovsky in \"Duet for One\" (1986), Claude Chabrol in \"Doctor M.\" (1990), Franco Zeffirelli in \"Amleto\" (1990), Sam Shepard in \"Silent Tongue\" (1994), Robert Altman in \"Gosford Park\" (2001). La sua ultima apparizione sul grande schermo fu in \"The Statement - La sentenza\" (2003), di Norman Jewison, girato poco prima della sua morte. \nIn televisione i suoi ruoli spaziarono da personaggi classici come \"The Mayor of Casterbridge\" (1978) a \"Guy Burgess\" in \"An Englishman Abroad\" (1983), al narratore nella versione del 2000 de \"Le mille e una notte\".\nAcclamato interprete teatrale, sul palcoscenico Bates ebbe un rapporto preferenziale con le opere di Simon Gray, recit\u00f2 in \"Butley\", \"Otherwise Engaged\", \"Stage Struck\", \"Melon\", \"Life Support\" e \"Simply Disconnected\"; lavor\u00f2 anche nel film \"Butley\" e nella serie televisiva di Gray \"Unnatural Pursuits\". Vinse due Tony Award (l'analogo teatrale del Premio Oscar) come \"Migliore attore protagonista\", il primo nel 1973 per il suo ruolo in \"Butley\" e il secondo 29 anni pi\u00f9 tardi per \"Fortune's Fool\", solo un anno prima della sua dipartita. \nFu nominato \"Commendatore dell'Impero Britannico\" (CBE) nel 1996 e successivamente \"Cavaliere (\"KBE\")\" nel 2003.\nBates interpret\u00f2 il personaggio di Antonio Agrippa nella miniserie di History Channel \"Spartaco - Il gladiatore\" che venne trasmessa nel 2004, dopo la sua morte. L'opera fu dedicata alla sua memoria e a quella di Howard Fast, l'autore del romanzo originale che ispir\u00f2 il film \"Spartacus\" di Stanley Kubrick.\nVita personale.\nLa vita privata di Bates fu segnata da drammi familiari. Sua moglie Victoria Ward, attrice con la quale era sposato dal 1970, mor\u00ec nel 1992 per un sospetto attacco cardiaco, conseguenza di una grave malattia; la coppia ebbe due figli gemelli, Benedick Bates e Tristan Bates, che divennero entrambi attori. Tristan mor\u00ec all'et\u00e0 di 19 anni nel 1990, per un attacco d'asma a Tokyo (forse causato da un'overdose d'eroina); Bates ne fu devastato. Nel corso della sua vita ebbe anche diverse relazioni con uomini, in particolare con il campione olimpico John Curry (che nel 1994 mor\u00ec di AIDS fra le braccia di Bates) e con l'attore Nickolas Grace. Negli ultimi anni di vita fu compagno dell'attrice Joanna Pettet, fino alla sua morte prematura nel 2003 per un cancro al pancreas, all'et\u00e0 di 69 anni.\nBibliografia.\nDonald Spoto, \"Otherwise Engaged: The life of Alan Bates\", Arrow Books, 2008"}
{"id": "582845", "revid": "224230", "url": "https://it.wikipedia.org/wiki?curid=582845", "title": "Hindenburg", "text": ""}
{"id": "582846", "revid": "254059", "url": "https://it.wikipedia.org/wiki?curid=582846", "title": "Eochaid Buide", "text": "Biografia.\nEra il figlio pi\u00f9 giovane di \u00c1ed\u00e1n mac Gabr\u00e1in, che lo scelse come erede al trono alla morte del fratello pi\u00f9 vecchio. Negli ultimi due anni di potere sembra aver regnato assieme a Connad Cerr, che per\u00f2 mor\u00ec prima di lui. A Eochaid succedette il figlio Domnall Brecc.\nAltri suoi figli menzionati dal \"Senchus fer n-Alban\" (cio\u00e8 \"La storia degli uomini di Scozia\") sono Conall Crandomna, Failbe (che mor\u00ec nella battaglia di Fid Eoin), C\u00fa-cen-m\u00e1thair (la cui morte \u00e8 ricordata negli Annali dell'Ulster per il 604), Conall Bec, Connad o Conall Cerr (che potrebbe essere lo stesso Connad Cerr che mor\u00ec a Fid Eoin), Failbe, Domangart e Domnall Donn (da non confondere con re Domnall Donn di fine VII secolo)\nSecondo il \"Fled D\u00fain na nG\u00e9d\", Eochaid Buide era il nonno di Congal C\u00e1ech. Ma la questione \u00e8 controversa, perch\u00e9 questo racconto presenta alcuni anacronismi."}
{"id": "582847", "revid": "26891", "url": "https://it.wikipedia.org/wiki?curid=582847", "title": "Lakehurst (New Jersey)", "text": ""}
{"id": "582853", "revid": "483325", "url": "https://it.wikipedia.org/wiki?curid=582853", "title": "Ara ambiguus", "text": "L'ara verde (Ara ambiguus ) \u00e8 un pappagallo originario del Centro e Sudamerica diffuso in Nicaragua, Costa Rica, Panama, Colombia ed Ecuador.\nNe vengono riconosciute due sottospecie allopatriche, quella nominale, diffusa dall'America Centrale alla Colombia settentrionale, e la \"guayaquilensis\", diffusa nell'Ecuador occidentale e, forse, anche nella Colombia sud-occidentale.\nTassonomia.\nIl vecchio nome scientifico, \"A. ambigua\", \u00e8 stato recentemente cambiato nel pi\u00f9 corretto \"A. ambiguus\", in accordo col genere.\nDescrizione.\nCon i suoi 85\u201390\u00a0cm di lunghezza e 1,3\u00a0kg di peso, l'ara verde \u00e8 il pappagallo di maggiori dimensioni che si incontra nelle zone in cui vive. Quasi completamente verde, ha la fronte rossastra e la parte inferiore del dorso, il groppone e le penne del lato superiore della coda color azzurro chiaro. La coda \u00e8 rosso brunastra con l'estremit\u00e0 di un azzurro molto chiaro. La zona glabra della faccia \u00e8 segnata da linee di piccole piume scure, le quali assumono un colore rossastro nelle femmine e negli esemplari pi\u00f9 vecchi.\nConservazione.\nL'ara verde si trova in pericolo di estinzione e proprio allo scopo di proteggere questa ed altre specie in Costa Rica \u00e8 stata proposta l'istituzione di un nuovo Parco Nazionale, quello di Maquenque. Tuttavia gi\u00e0 altre zone dell'areale di questo uccello si trovano all'interno di riserve naturali e di altre aree protette.\nAvicoltura.\nL'ara verde viene allevata come animale da compagnia, ma, pur avendo un temperamento pi\u00f9 tranquillo della maggior parte delle altre are, in cattivit\u00e0 \u00e8 rarissima."}
{"id": "582854", "revid": "1543377", "url": "https://it.wikipedia.org/wiki?curid=582854", "title": "Campionati del mondo di ciclismo su strada 2006", "text": "I Campionati del mondo di ciclismo su strada 2006 (en. \"2006 UCI Road World Championships\") furono disputati a Salisburgo in Austria tra il 19 ed il 24 settembre 2006.\nOrganizzazione.\nL'organizzazione di questa edizione venne attribuita a Salisburgo dal comitato direttore dell'UCI il 6 ottobre del 2003."}
{"id": "582863", "revid": "1573940", "url": "https://it.wikipedia.org/wiki?curid=582863", "title": "Ara tricolor", "text": "L'ara rossa di Cuba (Ara tricolor ) \u00e8 una specie estinta di pappagallo originaria di Cuba e dell'Isola della Giovent\u00f9, un'isola al largo delle coste occidentali di Cuba.\nLunga circa 45\u201350\u00a0cm, era una delle pi\u00f9 piccole specie del genere \"Ara\". \u00c8 stata l'ultima specie di ara originaria delle isole dei Caraibi ad essersi estinta. In alcuni musei se ne conservano alcune spoglie, ma nessun uovo \u00e8 giunto fino a noi.\nA partire dal 1760 ne venne allevata una coppia presso la \"menagerie\" reale del Castello di Sch\u00f6nbrunn, a Vienna (Austria).\nDescrizione.\nL'ara rossa di Cuba era lunga circa 45\u201350\u00a0cm. Aveva una fronte rossa che sfumava prima in arancione e poi in giallo sulla nuca. Attorno agli occhi presentava un'area di pelle glabra bianca; il becco era marrone scuro, pi\u00f9 chiaro all'estremit\u00e0, e l'iride gialla. Faccia, mento, petto, addome e cosce erano arancioni. Le zampe erano marroni. La parte superiore del dorso era rosso brunastra, ma vi si trovavano anche delle penne verdi. Il groppone, il sottocoda e la parte inferiore del dorso erano azzurri. Le penne delle ali erano marroni, rosse e azzurro violacee. La faccia superiore della coda era di un rosso scuro che si faceva azzurro all'estremit\u00e0, mentre quella inferiore era rosso brunastra. I maschi e le femmine adulti erano identici nell'aspetto.\nEstinzione.\nAttorno al 1800 l'ara rossa di Cuba era piuttosto comune a Cuba e probabilmente viveva anche sull'Isola della Giovent\u00f9 (chiamata in passato Isola dei Pini). Agli inizi del XIX secolo la popolazione umana dell'isola aument\u00f2 notevolmente di numero e ci\u00f2 port\u00f2 ad una susseguente deforestazione su larga scala. Questo uccello veniva anche cacciato a scopo alimentare, nonostante la sua carne avesse un sapore sgradevole, e i suoi nidi venivano danneggiati o saccheggiati per catturare esemplari immaturi da tenere come animali da compagnia. Fino al 1849 la specie sembrava cavarsela piuttosto bene almeno in alcune aree remote, ma in seguito la sua popolazione collass\u00f2 e un suo recupero divenne impossibile. Ne rimangono solamente 19 esemplari impagliati, l'ultimo dei quali venne abbattuto nel 1864 a La Vega, nelle vicinanze della Palude di Zapata, area che sembra essere stata l'ultima roccaforte della specie. Una serie di avvistamenti non confermati fanno presumere che questo uccello sia sopravvissuto almeno fino al 1885."}
{"id": "582865", "revid": "1305772", "url": "https://it.wikipedia.org/wiki?curid=582865", "title": "3B", "text": ""}
{"id": "582867", "revid": "88740", "url": "https://it.wikipedia.org/wiki?curid=582867", "title": "Tessitore", "text": ""}
{"id": "582870", "revid": "404449", "url": "https://it.wikipedia.org/wiki?curid=582870", "title": "Varese Antoni", "text": "Biografia.\nTrasferitosi gi\u00e0 nell'infanzia alla Spezia, fu membro del Partito Comunista Italiano, del CLN e tra gli amministratori eletti dal comitato per la giunta di Liberazione del comune della Spezia, presieduta da Agostino Bronzi.\nFu nominato assessore alle finanze della Giunta Prosperi, dal 1946 al 1951, distinguendosi per alcune riforme tra le quali la municipalizzazione di alcune aziende (acqua e gas).\nFu Sindaco della Spezia dal 1951 al 1957, subentrando al dimissionario Osvaldo Prosperi, per poi ricoprire la carica di primo cittadino altre due volte: dal giugno 1971 all'aprile 1972 e dal gennaio 1973 al maggio 1976.\nNel 1976 venne eletto alla Camera dei deputati nella VII legislatura, ricopr\u00ec l'incarico di deputato dal 5 luglio 1976 al 19 giugno 1979.\nIn qualit\u00e0 di deputato fu componente della VI Commissione Finanze e Tesoro, Rappresentanza italiana all'Assemblea parlamentare del Consiglio d'Europa e della Commissione parlamentare per il parere al Governo sulle norme delegate relative alla riforma tributaria.\nVenne riconfermato deputato, nelle Elezioni politiche italiane del 1979 nella VIII Legislatura, rieletto nella IX Legislatura.\nFu presidente dell'ANPI spezzina fino alla sua scomparsa, avvenuta nella sua casa della Spezia, dopo una lunga malattia."}
{"id": "582873", "revid": "78273", "url": "https://it.wikipedia.org/wiki?curid=582873", "title": "Italo americani", "text": ""}
{"id": "582874", "revid": "108155313", "url": "https://it.wikipedia.org/wiki?curid=582874", "title": "Coro Voci Roveretane", "text": "Il Coro Voci Roveretane \u00e8 un coro polifonico con sede a Rovereto, fondato nel 1997.\nStoria.\nIl Coro Polifonico \"Voci Roveretane\" si costituisce a Rovereto (TN) alla fine del 1997, sotto la guida del maestro Enrico Miaroma. Sin dai primi anni di attivit\u00e0, collabora con gruppi strumentali e solisti proponendo, fra l'altro, opere di non frequente ascolto, quali la \"Misa Criolla\" di Ramirez e il \"Romancero Gitano\" di Castelnuovo-Tedesco.\nTra il 1998 e il 2001 viene premiato due volte al Concorso Nazionale Corale di Vittorio Veneto e vince il primo premio al Concorso Corale di Esecuzione Polifonica di Quartiano.\nNel periodo seguente, il Coro intraprende un'intensa attivit\u00e0 concertistica, nell'ambito della quale si ricordano la partecipazione, con l'Orchestra regionale \"Haydn\", alla prima esecuzione moderna del Salmo \"Dixit Dominus\", per soli, coro e orchestra, di Domenico Cimarosa (incisa su CD) e alla terza Sinfonia di Gustav Mahler, con l'Orchestra di MusicaRivaFestival, sotto la guida del maestro Isaac Karabtchevsky. Nel 2003 e 2006 le \"Voci Roveretane\" partecipano al Concorso Nazionale Polifonico \"Guido d'Arezzo\", aggiudicandosi rispettivamente il 2\u00ba e 3\u00ba premio sempre sotto la guida di Enrico Miaroma.\nNel 2004 il Coro organizza a Rovereto il Festival \"Polyphonia\" e viene premiato fra i migliori interpreti dei brani vincitori del Concorso Internazionale di Composizione Corale di Trento.\nNel 2005, nell'ambito del Festival di Musica Sacra di Trento e Bolzano, partecipa all'esecuzione della Messa in Do maggiore per soli coro e orchestra di Ludwig van Beethoven con l'Orchestra \"I Filarmonici\" di Trento.\nNel 2007 un concerto del Coro \u00e8 inserito nella prestigiosa Stagione della Filarmonica di Rovereto.\nIl 10 novembre 2007 le \"Voci Roveretane\" hanno festeggiato i loro primi dieci anni di attivit\u00e0 con una serata musicale alla quale hanno partecipato strumentisti e maestri, collaboratori del Coro a vario titolo.\nSi \u00e8 trattato anche del primo concerto diretto dall'attuale Maestro Rudy Parisi.\nSono della primavera 2008 le partecipazioni dei giovani del Coro all'opera \"Le Betulle di Satov\" di Fabio Conti al Teatro Sociale di Trento, e della sezione maschile ne \"La Cenerentola\" di G.Rossini per la Stagione Teatrale del Comune di Rovereto.\nNell'ambito della Stagione Teatrale roveretana 2008, il coro prende parte allo spettacolo \u201cLa variante di L\u00fcneburg\u201c con Milva e nel 2009 \u00e8 impegnato nella messa in scena dell'operetta \u201cLa vedova allegra\u201d di Lehar. L'excursus del coro nella musica lirica si ripete nel 2010 con la partecipazione alle opere \u201cMadama Butterfly\u201d di Puccini e \u201cMelenis\u201d di Zandonai. Nell'ottobre del 2011 si aggiudica il 3\u00ba premio al Concorso Nazionale di Stresa.\nIl maestro Rudy Parisi.\nSi \u00e8 diplomato in \"Strumentazione per banda\" ed in \"Armonia, Contrappunto, Fuga e Composizione\" al \"Conservatorio Bonporti\" di Trento.\nHa seguito corsi di direzione con J.Cober e J.Panula, e di composizione con F.Cesarini.\nHa frequentato la classe di \"Musica corale e Direzione di coro\" al Conservatorio Bonporti di Trento con Lorenzo Donati e la \"Scuola superiore per direttori di coro\" di Arezzo con Lorenzo Donati, Gary Graden, Peter Neumann, Giorgio Mazzuccato, Carl Hogset, Luigi Marzola e Roberto Gabbiani.\nInsegna alla Scuola Musicale Alto Garda.\n\u00c8 attivo come organista in varie formazioni corali e strumentali."}
{"id": "582875", "revid": "33689", "url": "https://it.wikipedia.org/wiki?curid=582875", "title": "Editor di livelli", "text": "Un editor di livelli (in \"level editor\") \u00e8 un software che permette di creare o modificare livelli, scenari o mappe per videogiochi tramite un'apposita interfaccia. Possono essere creati da fan oppure pubblicati ufficialmente dall'autore del gioco, spesso inclusi con il gioco stesso.\nI game designer professionali utilizzano editor creati dalle aziende stesse nello sviluppo dei videogiochi, per facilitare la composizione di livelli, grafica ed effetti sonori. Questi stessi editor a volte vengono successivamente adattati per poter essere utilizzati da utenti esterni, anche semplici giocatori, e pubblicati come prodotti a s\u00e9 stanti o come parte del videogioco.\nGi\u00e0 presenti in alcuni videogiochi dei primi anni ottanta, ad esempio \"Magic Mushrooms\" della Acornsoft, gli editor si sono evoluti da semplici ambienti per la creazione di livelli di gioco, come ad esempio percorsi per i videogiochi a piattaforme, fino a complessi sistemi per la creazione di ambientazioni, nuovi elementi come armi e armature, nuove grafiche tridimensionali, sequenze di intermezzo, comprensivi di script per la programmazione di eventi e relazioni causa-effetto. Un editor di livelli pu\u00f2 anche arrivare a consentire il modding.\nGli editor sono sempre pi\u00f9 orientati alla facile usabilit\u00e0 da parte di utenti con diversi livelli di esperienza, dai novizi che si limitano a disporre elementi predefiniti, ai pi\u00f9 esperti che modificano e introducono nuovi elementi nel gioco. Caratteristiche tipiche degli editor sono la filosofia WYSIWYG, la possibilit\u00e0 di inserire e spostare oggetti nello scenario tramite drag and drop, e complessi men\u00f9 per accedere alle funzioni avanzate.\nSebbene un tempo fosse una caratteristica originale e insolita, la pubblicazione di un editor di livelli ufficiale \u00e8 ormai divenuta una prassi comune. La pubblicazione di un efficace editor rappresenta un vantaggio indiretto per il produttore stesso, dato che i giocatori creeranno e diffonderanno molti pi\u00f9 livelli di quelli originariamente disponibili, aumentando la longevit\u00e0 e la vita commerciale del videogioco.\nEsistono anche titoli nei quali l'editor, molto flessibile e in grado di ridefinire praticamente tutto il gioco, rappresenta il suo principale punto di interesse; questi vengono a volte definiti construction set e considerati alla stregua di un genere. Il capostipite di questa categoria \u00e8 \"Pinball Construction Set\" del 1983. Caratteristica fondamentale dei construction set \u00e8 la semplicit\u00e0 di utilizzo e l'immediatezza, mentre quando il software \u00e8 complesso e richiede una certa conoscenza della programmazione, si tratta piuttosto di un vero e proprio ambiente di sviluppo."}
{"id": "582876", "revid": "125769244", "url": "https://it.wikipedia.org/wiki?curid=582876", "title": "Anodorhynchus glaucus", "text": "L'ara glauca (Anodorhynchus glaucus ) \u00e8 un grosso pappagallo sudamericano.\nQuesta ara \u00e8 gravemente minacciata e potrebbe essere gi\u00e0 estinta. \u00c8 strettamente imparentata con l'ara indaco (\"A. leari\") e con l'ara giacinto (\"A. hyacinthinus\"). In guaran\u00ed veniva chiamata \"guaa-obi\" per il suono che emette.\nDescrizione.\nL'ara glauca \u00e8 lunga 70\u00a0cm. \u00c8 ricoperta quasi completamente da penne di colore azzurro-turchese chiaro ed ha una grossa testa grigiastra. Il termine \"glauco\" indica infatti un colore azzurro chiaro tra il verde e il celeste. Ha una coda relativamente lunga ed un becco massiccio. Ha un anello perioculare glabro di colore giallo e dei lembi di pelle a forma di mezzaluna bordano la mandibola.\nDistribuzione e declino della specie.\nQuesto uccello era originario dell'Argentina settentrionale, del Paraguay meridionale, dell'Uruguay nord-orientale e del Brasile. Durante il XIX secolo \u00e8 divenuto sempre pi\u00f9 raro a causa delle catture e della distruzione dell'habitat e in tutto il XX secolo \u00e8 stato avvistato con certezza solamente due volte. Varie spedizioni di ornitologi nel Paraguay sud-occidentale compiute negli anni '90 non hanno riscontrato alcuna prova che potesse confermare la sopravvivenza della specie. Inoltre, solo gli abitanti pi\u00f9 anziani della regione conoscono questa ara, dato che gli ultimi avvistamenti ritenuti attendibili risalgono agli anni '60. \u00c8 molto probabile che la scomparsa dell'uccello sia collegata all'abbattimento estensivo delle palme Yatay (\"Syagrus yatay\"), le cui noci sembra abbiano costituito il cibo principale della specie. Tuttavia, un habitat idoneo alla sua esistenza \u00e8 protetto all'interno del Parco nazionale di El Palmar, nella provincia argentina di Entre R\u00edos, e le continue voci sulla sopravvivenza dell'uccello nell'area necessitano di ulteriore conferma."}
{"id": "582879", "revid": "110157", "url": "https://it.wikipedia.org/wiki?curid=582879", "title": "Viaggi (libro)", "text": "Viaggi (\"Travels\") \u00e8 una raccolta di episodi autobiografici di Michael Crichton pubblicato nel 1988.\nTrama.\nIl libro inizia narrando i corsi iniziali di medicina dell'autore fino al periodo di gavetta di Crichton e al raggiungimento del posto da medico in un importante ospedale. Ben presto per\u00f2 l'autore inizia a disinteressarsi al lavoro e abbandona medicina.\nL'autore, insieme prima a sua moglie e poi, dopo il divorzio, con la sua nuova fidanzata, organizza affascinanti viaggi negli angoli pi\u00f9 sperduti del pianeta. Visita Bangkok, Bonaire, Pahang, scala il monte Kilimanjaro, visita ancora l'Irlanda, Londra, il Baltistan, la Giamaica, i poli terrestri, la Nuova Guinea e altrettanti magnifici posti. Inoltre l'autore affronta anche i viaggi mistici e quelli della mente, narrando alcune sedute magiche e addirittura un piccolo esorcismo subito dall'autore.\nL'autore non fa mistero di aver visitato, a Bangkok, un \"bordello di bambine\" (pag. 140 dell'edizione Garzanti, serie Elefanti, 2006), insieme ad un amico; non partecipa ma neanche sembra disapprovare molto, o denunciare l'amico per pedofilia."}
{"id": "582880", "revid": "287204", "url": "https://it.wikipedia.org/wiki?curid=582880", "title": "Lubos Kubik", "text": ""}
{"id": "582883", "revid": "1750468", "url": "https://it.wikipedia.org/wiki?curid=582883", "title": "Gianni Fantoni", "text": "Biografia.\nDiplomatosi ragioniere, lavora per qualche anno nel campo dell'informatica, occupandosi di programmazione, formazione e vendita: questa \u00e8 rimasta una grande passione, confermata dal fatto che cura in maniera diretta e con competenza il contenuto del proprio sito web. Inizia i primi spettacoli di cabaret gi\u00e0 a 15 anni, in giro per le Feste dell'Unit\u00e0 della provincia ferrarese, proponendo imitazioni vocali e cantate, intervallandole con battute surreali frutto di una passione per il repertorio di Enzo Jannacci, Cochi e Renato e Renzo Arbore.\nTelevisione.\nDopo una prima apparizione come concorrente imitatore di Paolo Villaggio a \"Stasera mi butto\", programma di Rai 2 del 1990 condotto da Gigi Sabani - finisce al \"Maurizio Costanzo Show\" su Canale 5 nella primavera del 1991, distinguendosi per la vena surreale della propria comicit\u00e0: l'imitazione degli oggetti basata perlopi\u00f9 sull'uso di efficaci smorfie facciali.\nNell'estate del 1991 sar\u00e0 la trasmissione \"Tig\u00ec delle Vacanze\", una striscia serale di Canale 5 condotta dal trio comico napoletano I Trettr\u00e9, a dargli la grande popolarit\u00e0: ospite fisso in tutte le 90 puntate, ogni sera propone le proprie performance in un siparietto della durata di soli 30 secondi, che saranno sufficienti a far divertire il pubblico e guadagnarsi la fiducia di Antonio Ricci, che gli offrir\u00e0 la conduzione di \"Striscia la notizia\" in coppia con Claudio Bisio gi\u00e0 l'anno dopo, nel giugno del 1992.\nNell'estate del 1992 ha condotto con Moana Pozzi lo show di seconda serata \"Magico David\". Nel 1994 ha partecipato al variet\u00e0 del sabato sera di Canale 5 \"Avanti un altro\". Numerose le sue partecipazioni come comico, tra le pi\u00f9 riuscite l'imitazione del cantante Zucchero Fornaciari nei programmi \"Ciro\" e \"Super Ciro\" per Italia Uno nel 1999 e nel 2004. Nel 2007 \u00e8 tra gli autori e protagonisti delle candid camera di \"Balls of Steel\", programma di Rai 2 condotto da Marco Mazzocchi e Maddalena Corvaglia.\nNel febbraio del 2010 torna in televisione come monologhista a Zelig, su Canale 5, proponendo al grande pubblico brani scelti dal suo storico repertorio cabarettistico. Il 12 dicembre 2011 d\u00e0 l'avvio, in diretta, assieme a Red Ronnie al nuovo canale televisivo web Roxy Bar TV. 100.000 utenti unici si sono collegati alla piattaforma Streamit per seguirlo. Dal 2 gennaio 2012 sullo stesso canale conduce un nuovo programma, \"In diretta mondiale\", chiamato Gi\u00f9-Bocs, un contenitore con ospiti familiari al pubblico televisivo, collegati via Skype da casa loro. Nel 2016 recita in un episodio (\"Il segreto di Paolo\") della decima stagione di \"Un medico in famiglia\" dove interpreta l'idraulico Leone.\nRadio.\nSempre dosato nelle sue apparizioni televisive, ottiene notevoli consensi anche come voce radiofonica: saranno oltre 200 le puntate da lui condotte e scritte de \"I Fantoni Animati\" tra il 2001 e il 2003 per Radio Due: una mezz'ora di vari personaggi tutti interpretati da lui stesso alternati freneticamente con intonazioni e caratteri, il tutto in diretta. Qui nasce forse una delle invenzioni pi\u00f9 riuscite: il \"Gioco deficiente\", nel quale all'ascoltatore che chiama in diretta viene proposto sul momento un personaggio da interpretare dai tratti surreali, con cui interagire con il comico ferrarese.\nCome monologhista per cabaret si \u00e8 sempre distinto per la sottile ironia delle battute, a volte fin troppo colte, in cui spesso si coglie la passione per l'alta tecnologia. Nell'estate 2007 ha inaugurato, sempre per Radio2, il programma intitolato \"A piedi nudi\", condotto in coppia con Elena Pandolfi, a cui in agosto \u00e8 subentrata Federica Cifola, che rester\u00e0 anche nelle edizioni successive.\nNell'estate 2009, il format di \"A piedi nudi\" diventa \"A piedi news\", con particolare attenzione e commento alle notizie del giorno, con raffiche di battute e imitazioni all'impronta del poliedrico Fantoni: tra le altre, oltre alle \"classiche\" di Roberto Vacca, Piergiorgio Odifreddi e Antonio Di Pietro, debuttano e risultano particolarmente efficaci quelle di Pier Luigi Bersani e Roberto Castelli, un'anteprima assoluta. Particolarmente seguito, il programma ha sempre avuto come autori gli stessi conduttori, coadiuvati da Marco Terenzi.\nIl 14 marzo 2016 inaugura Radio Zelig, emittente web diretta emanazione della fortunata trasmissione televisiva di Canale 5, con il programma di variet\u00e0 comico \"Qui una volta era tutta campagna\", in coppia con Chiara Rivoli.\nCinema e scrittura.\nCome attore di cinema \u00e8 stato diretto, tra gli altri, da Lucio Pellegrini in \"E allora mambo!\" e da Pupi Avati in \"Ma quando arrivano le ragazze?\" e in \"Gli amici del bar Margherita\". Ha recitato anche in un cameo in \"Fantozzi 2000\", come operatore dell'agenzia di viaggi cui Ugo e Pina si rivolgono per organizzare il capodanno. Si \u00e8 proposto anche come scrittore umoristico. Per Zelig Editore ha pubblicato \"Breve, ma utile, guida alla pigrizia\" (1995), \"Breve, ma utile, guida a Tokyo\" (2004), \"Novella Duecentomila\" (2006), \"Quel deficiente del mio padrone\" (2009); per i tipi di Baldini &amp; Castoldi Dalai Editore \"La casa dalle finestre che spifferano\" (2010).\nNel 2012 realizza autonomamente \"Anche Gianni Fantoni nel suo piccolo s'incazza\", una raccolta delle battute e dei cambiamenti d'umore pubblicati quotidianamente sui propri profili di Facebook e Twitter. Nel 2014 faranno seguito \"Anche Gianni Fantoni nel suo piccolo s'incazza - volume secondo, \"la riedizione in solo formato elettronico di \"Quel deficiente del mio padrone\" e \"Le (ben poco) mirabolanti avventure di Ciccio\", una raccolta di racconti apparsi sul mensile linus e sul settimanale Il Ruvido.\nMusica.\nHa partecipato al disco \"Il bello d'esser brutti\" di J-Ax, pubblicato nel 2015. Fantoni, assieme a Tatiana Berrinzaghi, interviene nel brano numero 6, \"Sono di moda\", anche se nel libretto viene erroneamente riportato essere nella traccia 4, \"Sopra la media\", in cui imita vocalmente Fantozzi.\nTeatro.\nLe sue pi\u00f9 significative esperienze teatrali iniziano nel 1999 con \"Tutto Shakespeare minuto per minuto\" di e con Daniele Formica. Dal 2006 collabora con Massimo Navone che lo diriger\u00e0 in \"Non siamo mica gli americani\" e, nel 2009, in \"John Belushi l'ultima notte.\" Nel dicembre del 2011 partecipa alla versione italiana de \"Il vizietto\" e nel 2012 \u00e8 nel cast di \"The Full Monty\", entrambi per la regia di Massimo Romeo Piparo. Nel 2013 e 2014 \u00e8 in tourn\u00e9e con Le Sorelle Marinetti in \"Risate sotto le bombe\", di cui \u00e8 coautore assieme a Giorgio Umberto Bozzo.\nNel corso della stagione 2017/2018 \u00e8 previsto il debutto come protagonista e coautore della versione teatrale di \"Fantozzi\", di cui si \u00e8 aggiudicato i diritti."}
{"id": "582886", "revid": "22356", "url": "https://it.wikipedia.org/wiki?curid=582886", "title": "Bison bonasus hungarorum", "text": "Il bisonte dei Carpazi (Bison bonasus hungarorum ) era una sottospecie di bisonte europeo che abitava i Carpazi, la Moldavia e la Transilvania. Il suo areale, forse, si estendeva anche alle odierne Ucraina e Ungheria.\nIl suo declino inizi\u00f2 un centinaio di anni prima di quello del suo stretto cugino, il bisonte del Caucaso, probabilmente a causa del suo areale, troppo vicino all'Europa centrale, quasi completamente urbanizzata. L'ultimo esemplare venne abbattuto in Transilvania nel 1790 e al giorno d'oggi la sottospecie \u00e8 completamente estinta."}
{"id": "582889", "revid": "1873126", "url": "https://it.wikipedia.org/wiki?curid=582889", "title": "Microrganismo patogeno", "text": "I microrganismi patogeni, chiamati anche agenti patogeni, sono agenti biologici responsabili dell'insorgenza della condizione di malattia nell'organismo ospite. \nDescrizione.\nSi distinguono in:\nLa patogenicit\u00e0, ovvero la capacit\u00e0 generica di determinare uno stato morboso, \u00e8 definita da due fattori:\nL'invasivit\u00e0, a sua volta, dipende da fattori quali:\nTipi di patogeni.\nLa malattia infettiva appare quindi la conseguenza dell'interazione tra il patogeno ed i sistemi di difesa specifici (risposta immunitaria) ed aspecifici (infiammazione) dell'ospite; sulla base di questo concetto \u00e8 possibile riconoscere:"}
{"id": "582892", "revid": "110157", "url": "https://it.wikipedia.org/wiki?curid=582892", "title": "Superga (azienda)", "text": "Superga \u00e8 uno storico marchio registrato di calzature, prevalentemente sportive, che nacque a Torino, in Piemonte, il 3 ottobre 1911, quando la prima fabbrica, denominata \"Societ\u00e0 Anonima per Azioni Walter Martiny\", inizi\u00f2 a produrre articoli in gomma, dalle camere d'aria per biciclette ai giocattoli. Le prime calzature con suola in gomma vulcanizzata furono chiamate \"Superga\", in onore dell'omonima basilica torinese che svetta sull'omonima e nota collina di Torino.\nStoria.\nNel 1903, un giovane imprenditore torinese, \"Walter Martiny\", cerc\u00f2 di investire le proprie finanze nella costruzione di una piccola fabbrica per la produzione di vari articoli in gomma, specializzandosi successivamente nella massiccia distribuzione di stivali impermeabili, al fine di migliorare le condizioni di lavoro nei campi e nelle risaie di un'Italia ancora prevalentemente agricola. Rilev\u00f2 quindi un ex capannone di vernici di propriet\u00e0 dei fratelli Pio e Angelo \"Albesiano\", nell'isolato di via Verolengo-via Luini-Via Orvieto del quartiere Borgata Vittoria. Inizi\u00f2 una prima catena produttiva che, nel 1907 port\u00f2 all'edificazione del complesso industriale e, nel 1911, alla costituzione della Societ\u00e0.\nSoltanto due anni dopo, nel 1913, la fiorente attivit\u00e0 cambi\u00f2 la denominazione in societ\u00e0 \"Fabbriche Riunite Industria Gomma Torino\" (F.R.I.G.T.), specializzata, oltre che in stivali, tacchi, camere d'aria per biciclette e giocattoli, anche in pneumatici per il nascente comparto automobilistico.\nLungo gli anni venti, la societ\u00e0 volle indirizzarsi soltanto nel settore delle calzature, allargando il mercato ai prodotti per il tempo libero. Nel 1929 infatti, inizia la produzione di calzature in tela con il fondo in gomma vulcanizzata, il cui marchio viene dedicato, appunto, alla nota collina torinese. Nel 1934, il nascente marchio \"Superga\" annoverer\u00e0 gi\u00e0 decine di modelli di calzature, destinate a varie pratiche sportive (tennis, pallacanestro, yachting, ginnastica).\nDurante la seconda guerra mondiale, la ormai nota ditta \"Superga\" produce anche le maschere antigas, tuttavia, verso la fine del conflitto, la sede di Torino verr\u00e0 seriamente bombardata; ricostruita nell'immediato dopoguerra, riprende velocemente la produzione, e si concentra nuovamente nella fabbricazione di calzature. Nel 1951, la fusione con Pirelli S.p.A., socio di maggioranza, fa aumentare la produzione in maniera vertiginosa: tra il 1952 e il 1975 le paia di scarpe prodotte passano da 2 a ben 12 milioni.\nDal 1975, risentendo della nuova crisi che colpisce il mercato italiano, Superga si specializza anche nel mercato di articoli sportivi e, nel 1981, debutta ufficialmente nel campo dell'intero abbigliamento sportivo. Tuttavia, nel 1993 Superga si stacca da Pirelli S.p.A., e confluisce nel gruppo So.PA.F., una societ\u00e0 di affari che poi risulter\u00e0 in fallimento. Per l'azienda sono anni molto difficili, anche per l'incrementale competizione sul mercato, ormai diventato globale.\nDalla fine del ventesimo secolo.\nNegli anni novanta lo stabilimento storico di via Verolengo 28 cess\u00f2 la produzione interna, limitandosi esclusivamente alla commercializzazione dei prodotti che venivano realizzati all'estero. Vennero quindi costituiti, per volont\u00e0 dell'amministratore delegato Franco Bosisio, ex Swatch, dei punti vendita diretti: a Milano in corso Vercelli e in via San Pietro all'Orto (ex show room Harley - Davidson di Carlo Talamo di Castelnuovo importatore ufficiale e appassionato motociclista), a Roma in via Borgognona. In via Verolengo a Torino rimase la direzione generale dell'azienda e tutte le altre funzioni aziendali fino al 1997. La sede della Superga venne infatti trasferita a Rivoli in provincia di Torino. L'antica struttura di via Verolengo verr\u00e0 demolita definitivamente negli anni duemila. Nel 2001 il Tribunale di Torino ne dichiara il Fallimento. Dal febbraio 2004, il marchio \"Superga\" fu ceduto, dalla curatela fallimentare, alla multinazionale Basic Net al prezzo di circa 13 milioni di euro, che possiede la licenza mondiale per produrre e distribuire i prodotti ed \u00e8 proprietaria totale del marchio dal 2007. Tutti i negozi monomarca e gli stabilimenti di vendita italiani furono chiusi.\nNel 2011, Basic Net sigl\u00f2 un importante accordo con Steve Madden, celebre stilista di scarpe statunitense (il cui gruppo \u00e8 quotato all'American Stock Exchange), diventando distributore esclusivo per il mercato statunitense, canadese e messicano del marchio..\nIn seguito i prodotti \"Superga\" hanno trovato maggior mercato sulla vendita web online, mentre i negozi italiani del marchio sono stati riaperti, tuttavia in misura molto pi\u00f9 ridotta rispetto al passato."}
{"id": "582895", "revid": "889336", "url": "https://it.wikipedia.org/wiki?curid=582895", "title": "Jos\u00e9 Bonaparte", "text": "Biografia.\nI suoi studi hanno contribuito moltissimo alla conoscenza attuale sugli animali argentini del mesozoico, e hanno contribuito a formare un'intera nuova generazione di paleontologi argentini, tra cui Rodolfo Coria.\nMolti dei dinosauri descritti da Bonaparte (a volte insieme ad altri paleontologi) si evolsero indipendentemente nel Gondwana, e sono molto diversi dalle loro controparti dei continenti settentrionali. Tra questi, \"Abelisaurus\" e \"Carnotaurus\" (entrambi nel 1985), due grandi teropodi molto particolari; \"Noasaurus\" (1980), un ceratosauro aberrante; \"Kritosaurus\" \"australis\" (1984), il dinosauro a becco d'anatra meglio conosciuto del Gondwana; i giganteschi \"Andesaurus\" e \"Argentinosaurus\" (1991 e 1993), tra i dinosauri di maggiori dimensioni; gli strani sauropodi \"Amargasaurus\" e \"Agustinia\" (1991 e 1998); il minuscolo \"Mussaurus\" (1979), noto solo attraverso esemplari neonati; il sauropode corazzato \"Saltasaurus\" (1980); il bizzarro teropode (forse un uccello) \"Alvarezsaurus\" (1991); il tetanuro primitivo \"Piatnitzkysaurus\" (1979).\nOltre ai dinosauri, Bonaparte ha descritto altri vertebrati degni di nota, tra cui lo pterosauro simile a un fenicottero \"Pterodaustro\" (1970), alcuni mammaliformi mesozoici sudamericani (multibercolati o Gonwanotheri) e ha contribuito a studiare altri dinosauri, tra cui il gigantesco \"Giganotosaurus\"."}
{"id": "582898", "revid": "374181", "url": "https://it.wikipedia.org/wiki?curid=582898", "title": "Hexolobodon phenax", "text": "Hexolobodon phenax (Miller, 1929) era un roditore diffuso nell'isola di Santo Domingo e nell'isola di Gon\u00e2ve (Haiti), attualmente estinto."}
{"id": "582899", "revid": "585241", "url": "https://it.wikipedia.org/wiki?curid=582899", "title": "Brodo", "text": "Il brodo \u00e8 un preparato alimentare in forma liquida, formato da acqua in cui \u00e8 stata fatta bollire carne, verdura o pesce, con l'eventuale aggiunta di sale, spezie e aromi.\nIl brodo pu\u00f2 essere consumato da solo o, pi\u00f9 frequentemente, viene utilizzato per preparare diversi piatti come, ad esempio, minestre, salse o risotti.\nNella terminologia culinaria italiana, la cottura degli alimenti in un brodo denso pu\u00f2 essere chiamata \u00abin umido\u00bb o \u00abin guazzetto\u00bb, per esempio: seppie in umido, agnello in guazzetto... Quando il brodo \u00e8 ottenuto dalla cottura in poca acqua risulta pi\u00f9 concentrato e si parla di \"brodo ristretto\" o, utilizzando un termine francese, di \"consomm\u00e9\".\nBrodo di carne.\nIl brodo pu\u00f2 essere preparato usando diversi tipi di carne. Solitamente si usano tagli di carne non eccessivamente magri e di un solo tipo, in genere manzo o pollame, ma in altri casi possono anche essere mescolati. Nel caso in cui si utilizzi un solo tipo di carne si parla di \"brodo di prima\", nel caso in cui se ne utilizzino due di \"brodo di seconda\" e cos\u00ec via.\nBrodo di pesce.\nIl brodo di pesce \u00e8 utilizzato come base per diverse preparazioni. Solitamente viene preparato con pesci misti freschi: saraghi, gallinelle, scorfani. Possono essere usate anche parti di scarto di pesci come lische e teste, unite con verdure.\nBrodo vegetale.\nIl brodo di verdura \u00e8 pi\u00f9 facilmente digeribile del brodo di carne, ed \u00e8 infatti utilizzato come primo alimento nello svezzamento dei neonati. Si ottiene dalla cottura di diverse verdure: sedano, carota, cipolla, zucchina e talvolta patata cotte in acqua calda. Possono essere utilizzati, in aggiunta agli ingredienti indicati, anche cannella e altre spezie, chiodi di garofano, pepe, aglio, pomodori pelati e alghe. "}
{"id": "582900", "revid": "63945", "url": "https://it.wikipedia.org/wiki?curid=582900", "title": "Provincia ferrarese", "text": ""}
{"id": "582902", "revid": "339392", "url": "https://it.wikipedia.org/wiki?curid=582902", "title": "Arcieparchia armena di Alep", "text": ""}
{"id": "582903", "revid": "78273", "url": "https://it.wikipedia.org/wiki?curid=582903", "title": "Arcieparchia maronita di Alep", "text": ""}
{"id": "582904", "revid": "161374", "url": "https://it.wikipedia.org/wiki?curid=582904", "title": "Eparchia di Alep", "text": ""}
{"id": "582906", "revid": "287204", "url": "https://it.wikipedia.org/wiki?curid=582906", "title": "Jos\u00e8 Bonaparte", "text": ""}
{"id": "582907", "revid": "1605525", "url": "https://it.wikipedia.org/wiki?curid=582907", "title": "Marta Franceschini", "text": "Ha vissuto in Gran Bretagna, Stati Uniti e India, dove ha svolto l'attivit\u00e0 di corrispondente free-lance per diverse riviste italiane.\nIl suo primo romanzo, \"La discesa della paura\", ha vinto l'edizione 2001 del Festival del Primo Romanzo di Cuneo, ed \u00e8 stato tradotto in tedesco dalla Goldmann Verlag.\nNel 2005 ha pubblicato il racconto \"Voli senza rete\" nel volume \"L'immaginazione al podere. Che cosa resta delle eresie psichedeliche\", curato da Antonio Castronuovo e Walter Catalano, e pubblicato da Stampa Alternativa.\nNel 2006 ha curato i testi dello spettacolo teatrale \"La donna imperfetta\" (regia di Tita Ruggeri) e, nel 2007, del documentario \"Ero nato per volare\" (regia di Enza Negroni) per il Museo della Memoria di Bologna."}
{"id": "582912", "revid": "26891", "url": "https://it.wikipedia.org/wiki?curid=582912", "title": "LZ 127", "text": ""}
{"id": "582913", "revid": "1610933", "url": "https://it.wikipedia.org/wiki?curid=582913", "title": "Ara glauca", "text": ""}
{"id": "582917", "revid": "125943863", "url": "https://it.wikipedia.org/wiki?curid=582917", "title": "Talamone", "text": "Talamone \u00e8 una frazione del comune italiano di Orbetello, nella provincia di Grosseto, in Toscana.\nGeografia fisica.\nIl paese di Talamone sorge su un promontorio roccioso, che si trova sul confine meridionale del Parco naturale della Maremma, in posizione dominante su tutto il tratto di costa che da Talamone arriva al Monte Argentario, il cosiddetto golfo di Talamone. Il territorio circostante \u00e8 caratterizzato dalla presenza della vegetazione tipica della macchia mediterranea e da lunghe spiagge sabbiose, costeggiate da pinete.\nTalamone dista circa 25\u00a0km da Grosseto e poco pi\u00f9 di 20\u00a0km dal capoluogo comunale.\nStoria.\nAntica e fiorente citt\u00e0 gi\u00e0 in epoca etrusca, vide combattere nel 225 a.C. sul suo territorio una decisiva battaglia tra romani e celti diretti verso Roma. Sin dalle epoche pi\u00f9 remote \u00e8 conosciuta dagli etruschi come \"Tlamun\", dai latini come \"Talamo\", e ancor prima, dai greci, come \"Telam\u00f2n\" (\u0398\u03b7\u03bb\u03b1\u03bc\u03ce\u03bd) o \"Thalam\u00f2n\" (\u0398\u03b1\u03bb\u03b1\u03bc\u03ce\u03bd). Talamone fu poi rasa al suolo da Silla per l'appoggio che i suoi cittadini diedero a Gaio Mario nel suo tentativo di marciare contro Roma al ritorno dal suo esilio africano. \"Portu Talamonis\" \u00e8 menzionato poi nell'Itinerarium Maritimum, tra i porti e gli approdi del tragitto marittimo che da Roma conduceva in Provenza.\nDominio degli Aldobrandeschi in epoca altomedievale, i quali costruirono l'imponente rocca nel corso del XIII secolo, pass\u00f2 ai senesi nella prima met\u00e0 del secolo successivo. Tuttavia, le condizioni insalubri della Maremma e la malaria portarono Talamone a vivere secoli di degrado e abbandono, nonostante alcuni tentativi di recupero delle fortificazioni del borgo. Nel 1559 fu ceduto alla Spagna, entrando a far parte dello Stato dei Presidii, ma neanche questo riusc\u00ec a risollevare le sorti della decadente Talamone. Dopo il 1646 si verific\u00f2 anche un grande spopolamento delle campagne, in seguito all'occupazione francese. Nel corso del XVIII secolo inizi\u00f2 una lenta ripresa: la localit\u00e0 \u00e8 stata una tappa della spedizione in Egitto dell'ammiraglio Horatio Nelson, che part\u00ec nel 1798 da Tolone per Napoli, sostando a \u00abla rade de Tagliamon sur les c\u00f4tes de Toscane\u00bb, come ha scritto Napoleone nelle sue \"Memoires\".\nTuttavia, il nome della citt\u00e0 \u00e8 sicuramente legato all'impresa di Giuseppe Garibaldi e i suoi Mille, che qui fecero scalo nel 1860 per rifornirsi di acqua ed armi e per sbarcare trecentotredici garibaldini repubblicani. La casa dove soggiorn\u00f2 il patriota italiano, distrutta da alcuni bombardamenti, \u00e8 stata recentemente ricostruita e vi \u00e8 stata apposta una targa in ricordo dell'evento. Oggi Talamone \u00e8 una rinomata localit\u00e0 balneare del litorale maremmano e della Costa d'Argento, che vede nel turismo la sua principale risorsa.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Talamone. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nMusei.\nTalamone ospita presso l'ex palestra delle scuole elementari di via Nizza l'Acquario della Laguna di Orbetello, che documenta la flora e la fauna dell'area lagunare del comune orbetellano. Presso la struttura \u00e8 situata anche una delle porte del Parco naturale della Maremma e in pi\u00f9 qui si trova uno dei centri del Tartanet, ambulatorio veterinario per il recupero e la cura delle tartarughe marine. L'acquario \u00e8 inserito nel sistema museale provinciale \"Musei di Maremma\".\nCinema.\nLa localit\u00e0 \u00e8 stata anche usata come set per produzioni cinematografiche e televisive: si ricordano \" Ulisse\" (1954), Mi faccio la barca (1980) \" Viuuulentemente mia\" (1982), \"Il tuffo\" (1993), \"007 \u2013 Quantum of Solace\" (2008) e la miniserie RAI \"Il commissario Manara\"."}
{"id": "582918", "revid": "111781043", "url": "https://it.wikipedia.org/wiki?curid=582918", "title": "Court bouillon", "text": "Il court bouillon, \u00e8 un liquido aromatico nel quale vengono cotti pesci o crostacei.\nIl nome deriva dai termini francesi \"court\" (corto) e \"bouillon\" (brodo), e indica che la bollitura deve essere breve.\nComunemente si prepara aromatizzando dell'acqua salata con sedano, carota e cipolla.\nNella cucina professionale gli ingredienti e le tecniche di preparazione variano in base al tipo e alle dimensioni del pesce da cuocere. Se il pesce da cuocere \u00e8 di piccole dimensioni (sotto il chilogrammo) e quindi necessiter\u00e0 di una cottura breve (circa trenta minuti), il \"court bouillon\" verr\u00e0 preparato in anticipo con tutti gli aromi e conservato in frigorifero (o congelato) fino all'uso.\nIn ogni caso per lessare in \"court bouillon\" si partir\u00e0 sempre dal liquido freddo.\nNel caso il pesce vada servito freddo, lo si lascer\u00e0 freddare nel suo brodo, riducendo adeguatamente il tempo di cottura."}
{"id": "582921", "revid": "125953915", "url": "https://it.wikipedia.org/wiki?curid=582921", "title": "Gianfranco Ferr\u00e9", "text": "Biografia.\nMostr\u00f2 da giovanissimo il suo talento, quando vinse, non ancora diciassettenne, il concorso nazionale di pittura indetto, nel 1960, dall'associazione culturale \"Famiglia Legnanese\", con un dipinto ad olio. Dopo una laurea in Architettura al Politecnico di Milano nel 1969, Ferr\u00e9 fece il suo ingresso nel settore della moda negli anni settanta, ottenendo riscontri come creatore di bigiotteria e accessori. Inizi\u00f2 da allora a collaborare con Walter Albini e Christane Baily. Seguirono il viaggio in India, dove visse e lavor\u00f2 per diversi anni, con ricerche, ideazione e produzione della collezione \"Ketch\", la nascita del \"pr\u00eat-\u00e0-porter\" femminile e la fondazione della societ\u00e0 che porta il suo nome, il lancio dell'abbigliamento maschile e la creazione di una gamma di accessori e prodotti realizzati su licenza avvenuta nel 1989 per la linea femminile di \"Haute Couture\", \"pr\u00eat-\u00e0-porter\" e \"Fourrure\" e la creazione della linea di conformato femminile \"FORMA O BY GFF\".\nNel 1978 fond\u00f2 la sua \"maison\", la \"Gianfranco Ferr\u00e9 Spa\" e nel 1989 assunse la direzione artistica della casa francese Christian Dior. Nel 1982 cre\u00f2 la linea di abbigliamento e accessori uomo \"Gianfranco Ferr\u00e9\". Nel 1984 cre\u00f2 il primo profumo femminile. Nel 1986 la prima fragranza maschile e la prima collezione \"Gianfranco Ferr\u00e9 Couture\". In questi anni fu creata la linea \"Gianfranco Ferr\u00e9 Jeans\" e siglato con la Italiana Manifatture SpA di San Benedetto del Tronto un accordo di licenza per la produzione e distribuzione delle linee Gianfranco Ferr\u00e9 Jeans (uomo, donna), Gianfranco Ferr\u00e9 Junior e successivamente le linee Gianfranco Ferr\u00e9 Fans e Gianfranco Ferr\u00e9 Rhinosaurex. Sempre con la Italiana Manifatture SpA sigl\u00f2 una co-branding nel settore moda con il marchio Oaks by Ferr\u00e9. Nel 1991 usc\u00ec sul mercato il profumo \"Ferr\u00e9 by Ferr\u00e9\".\nNel 2000 usc\u00ec la linea per bambini alla quale segu\u00ec un preliminare accordo tra Gianfranco Ferr\u00e9 Spa con la IT Holding di Tonino Perna, ora in amministrazione controllata, per l'acquisizione del 90% della societ\u00e0 milanese da parte del gruppo molisano, concretizzata nel 2002. Il 15 giugno 2007, in seguito ad un'emorragia cerebrale fu ricoverato nel reparto di terapia intensiva dell'Ospedale San Raffaele di Milano, dove mor\u00ec il 17 giugno alle 21. I funerali si svolsero nella Basilica di San Magno a Legnano. La salma venne tumulata nella tomba di famiglia nel cimitero monumentale di Legnano.\nFatturato.\nIl fatturato globale nel 1998 era pari a 1.520 miliardi di lire.\nArchivio.\nLa documentazione \u00e8 stata prodotta dalla societ\u00e0 Gianfranco Ferr\u00e9 dal 1978 fino al giugno 2007, con antecedenti dal 1944 per le foto personali. Dal 2008 l'Archivio Gianfranco Ferr\u00e9 \u00e8 conservato dalla Fondazione Gianfranco Ferr\u00e9.\nCuriosit\u00e0.\nNon ha mai conseguito la patente di guida."}
{"id": "582922", "revid": "1610933", "url": "https://it.wikipedia.org/wiki?curid=582922", "title": "Ara di Buffon", "text": ""}
{"id": "582923", "revid": "1610933", "url": "https://it.wikipedia.org/wiki?curid=582923", "title": "Ara verde", "text": ""}
{"id": "582924", "revid": "14480", "url": "https://it.wikipedia.org/wiki?curid=582924", "title": "Incorporated Engineer", "text": ""}
{"id": "582940", "revid": "6558", "url": "https://it.wikipedia.org/wiki?curid=582940", "title": "Chiesa dell'Unificazione", "text": ""}
{"id": "582941", "revid": "768068", "url": "https://it.wikipedia.org/wiki?curid=582941", "title": "Fondo di cottura", "text": "Il fondo di cottura \u00e8 ci\u00f2 che rimane nella padella o nella pentola, dopo aver cotto gli alimenti. Il fondo di cottura \u00e8 un avanzo ed \u00e8 molto importante non confondere il fondo di cottura con il fondo di cucina, perch\u00e9 sono due cose molto diverse. (Il fondo di cucina \u00e8 una riduzione di liquido, fatto apposta, composta da acqua e da pi\u00f9 elementi nutritivi e pi\u00f9 elementi aromatici.)\nSi raccoglie il fondo di cottura, si tolgono i grassi e se \u00e8 una crosticina attaccata al fondo della padella scioglierla aggiungendo un po' d'acqua a fuoco moderato, poi si addensa il liquido ottenuto con un roux e si serve questa salsina come condimento dell'alimento dal quale si \u00e8 partiti."}
{"id": "582950", "revid": "77358", "url": "https://it.wikipedia.org/wiki?curid=582950", "title": "Mistico", "text": ""}
{"id": "582956", "revid": "287204", "url": "https://it.wikipedia.org/wiki?curid=582956", "title": "Audrey Mestre", "text": "I suoi interessi accademici per la biologia marina la portano a incontrare nel 1996 il grande esponente dell'apnea Francisco \"Pip\u00edn\" Ferreras, il quale diventer\u00e0 suo marito tre anni dopo. Al fianco di Pipin, Audrey Mestre si avvicina all'apnea agonistica diventando in breve tempo un'atleta di livello mondiale.\nNel 2000 scende a -125 metri stabilendo il primato femminile della sua specialit\u00e0, per poi scendere un anno dopo a -130 metri migliorandosi ulteriormente.\nNell'ottobre del 2002, sotto la supervisione di un team guidato dal marito, Audrey Mestre si prepara a superare i primati maschili della specialit\u00e0. Il 4 ottobre scende a -166 metri. Otto giorni pi\u00f9 tardi tenta la discesa a -171 metri, ma un problema al pallone di risalita le impedisce un corretto ritorno in superficie. La sua permanenza in acqua si prolunga fino a otto minuti e mezzo (in apnea) e a nulla valgono i tentativi estremi dei sub di soccorso e dello stesso Pipin. Audrey Mestre viene recuperata priva di sensi e dichiarata deceduta poco dopo in ospedale.\nMolte accuse saranno mosse all'organizzazione del tentativo di discesa e in particolare a Pipin, ritenuto da alcuni colpevole di aver spinto la moglie verso limiti estremi. Le cause e circostanze della disgrazia non verranno comunque mai completamente chiarite.\nLa storia di Pipin e Audrey Mestre, della loro vita insieme nell'amore per il mare sino al tragico evento \u00e8 raccontata nel libro \"Nel blu profondo: una storia di amore e ossessione\" edito da Mondadori nel 2005 (ISBN 88-04-53013-8).\nRecentemente il tragico evento \u00e8 stato ripreso da Carlos Serra, ex socio e amico di Pipin, in una ricostruzione minuziosa dei fatti, in verit\u00e0 molto diversa da quelli descritti da Pipin, nel libro \"The Last Attempt\" pubblicato da XLIBRIS nel 2007 (ISBN 1-4257-3839-7) al momento disponibile solo in lingua Inglese.\nA gennaio del 2015 viene annunciato The Dive, un film sulla sua storia diretto da Francis Lawrence e prodotto da James Cameron nel quale l'attrice americana Jennifer Lawrence interpreter\u00e0 Audrey."}
{"id": "582961", "revid": "1573940", "url": "https://it.wikipedia.org/wiki?curid=582961", "title": "Chiesa della Confraternita della Santissima Trinit\u00e0 e Sant'Evasio", "text": "La chiesa della Confraternita della Santissima Trinit\u00e0 e Sant'Evasio \u00e8 una chiesa cattolica in stile barocco piemontese, situata nel rione San Paolo, in via Cavour ad Asti.\nLa costruzione.\nCostruita a fianco del vecchio ospedale di Sant'Evasio, sono distinguibili due fasi della chiesa: la prima databile tra il XVI/XVII secolo sulla primitiva costruzione medievale, con interventi rivolti principalmente all'interno, e la seconda, quella barocca (1755/1760), su progetto di Giovanni Antonio Guggia, principalmente concentrata al rifacimento della facciata.La facciata venne rimaneggiata ancora una volta nel 1851 dall'architetto Colla.\nL'architettura.\nL'interno \u00e8 ad una sola navata, con soffitto a botte e con due cappelle laterali. La volta e le pareti sono state affrescate dai fratelli Giovannini e M. Milocco tra il 1758 /1760.Il ciclo pittorico comprende:\nL'altare \u00e8 opera dei fratelli Diamante e Giacomo e Tommaso Pelegatta con botteghe a Casale Monferrato.Il coro \u00e8 stato costruito da \"Giuseppe Giacinto Salario\", stesso autore del coro della Cattedrale di Asti, finanziato con la vendita dell'antico coro del 1688, venduto alla Confraternita della Santissima Trinit\u00e0 di Magliano Alfieri, e di due putti venduti ai Cistercensi della Consolata di Asti, ancora oggi presenti sulla facciata di questa chiesa.\nAll'interno della chiesa della Santissima Trinit\u00e0, inoltre, sono conservati il gonfalone del 1611 opera di Bartolomeo Pelizza, e la pala d'altare raffigurante la Santissima Trinit\u00e0, sant'Evasio, san Francesco, san Carlo Borromeo, eseguita probabilmente nel 1669, ma riadattata nella forma (da rettangolare ad ovale) nel 1755.\nSono inoltre presenti la statua processionale del Redentore (1720/1740) attribuita al Bonzanigo, il Cristo ligneo crocifisso del XVI secolo, gli argenti del tesoro della Confraternita.\nLa facciata \u00e8 stata pi\u00f9 volte rimaneggiata ed \"arricchita\" nei secoli. Dai disegni dell'incisa del 1801, si pu\u00f2 notare che il timpano era curvilineo, con in cima una croce, ancora presente e due putti laterali reggenti delle torce.\nOra il timpano \u00e8 triangolare con al centro una colomba raggiata, a rappresentare l'iconografia tradizionale della Santissima Trinit\u00e0. Ai lati della finestra ovale centrale due stucchi raffiguranti segni della dignit\u00e0 clericale, paramenti ed arredi sacri.\nLa Confraternita.\nLa chiesa \u00e8 tuttora la sede della Confraternita detta dei battuti rossi, l'unica ancora attiva ad Asti. Alla Confraternita, nata prima del 1570, era affidato anche l'attiguo ospedale dei Pellegrini di Sant'Evasio ed una piccola chiesetta fuori le mura detta Santa Maria Vergine della neve.La prima partecipazione documentata della Confraternita al Palio risale al 1648. Ha riportando otto vittorie.A ricordo di questa antica tradizione, nel periodo del Palio (prima domenica di settembre), viene esposto un quadro ex voto datato 1677, che rappresenta la pi\u00f9 antica raffigurazione iconografica della \"corsa alla lunga\"."}
{"id": "582962", "revid": "63945", "url": "https://it.wikipedia.org/wiki?curid=582962", "title": "Inferno-canto XXVI", "text": ""}
{"id": "582967", "revid": "6558", "url": "https://it.wikipedia.org/wiki?curid=582967", "title": "Unification Church", "text": ""}
{"id": "582969", "revid": "3115", "url": "https://it.wikipedia.org/wiki?curid=582969", "title": "Guida alpina", "text": "La guida alpina (detta anche \"guida di montagna\") \u00e8 la figura professionale che ha il compito di guidare escursionisti e alpinisti lungo i sentieri e le vie di montagna e ricopre il ruolo di alpinista professionista, con approfondite conoscenze di arrampicata, di attraversamento di nevai e ghiacciai e di tutte quelle attivit\u00e0 legate alla montagna, anche d'emergenza. \nTali conoscenze sono anche impartite sul campo agli escursionisti. Allo stesso tempo la guida alpina si assicura che gli escursionisti stiano scalando in piena sicurezza, quindi al riparo da tutti i pericoli (ambientali e fisiologici) tipici dell'andar per monti. Le varie associazioni nazionali delle guide alpine fanno parte di una federazione internazionale detta Union Internationale des Associations de Guides de Montagnes (UIAGM).\nStoria.\nLa nascita della professione della guida alpina viene fatta coincidere con la prima ascensione del Monte Bianco effettuata da Jacques Balmat e Michel Gabriel Paccard nel 1786. L'anno successivo a quell'ascensione infatti Balmat calca nuovamente la vetta del rilievo in compagnia dello scienziato Horace-B\u00e9n\u00e9dict de Saussure dando inizio alle prime gloriose ascensioni con guida sulle tracce dei pionieri.\nIn realt\u00e0 gli albori del mestiere non sono assolutamente databili con precisione, e fin dall'anno mille giunge notizia di giovani valligiani, i cosiddetti \u201cmarrons\u201d, che accompagnavano i pellegrini nell'attraversamento dei valichi alpini di maggior transito come il Colle del Gran San Bernardo. D'altronde la conoscenza dei valichi, dei passi e del territorio alpino in generale era fondamentale per le transumanze, o per la caccia, e si sono rivelate economicamente fruttuose nel momento in cui tra l'alta borghesia del XIX secolo, esplose la \"moda\" dell'andar per monti.\nDal XIX secolo le guide alpine si sono radunate in associazioni. Nel 1821 nasce la prima associazione del genere a Chamonix, la Compagnie des guides de Chamonix. La seconda associazione nasce nel 1850 in Italia e riguarda la Societ\u00e0 Guide Alpine Courmayeur.\nDiscipline.\nAlcune discipline e materie in cui una guida alpina \u00e8 tipicamente esperta:\nIn virt\u00f9 di queste conoscenze una guida alpina pu\u00f2 di conseguenza accompagnare i clienti in vari sport di montagna come l'escursionismo, il freeride, il torrentismo e le vie ferrate.\nLa guida alpina in Italia.\nIn Italia la materia \u00e8 stata regolamentata con la legge 2 gennaio 1989 n. 6, sull'\"Ordinamento della professione di guida alpina.\" La guida alpina diviene l'unica figura professionale abilitata a insegnare e accompagnare tutte le attivit\u00e0 dell'alpinismo e sci alpinismo.\nA livello amministrativo la legge ha previsto la creazione dei Collegi Regionali e del Collegio Nazionale delle guide alpine, e di una Commissione tecnica per elaborare i corsi di formazione e aggiornamento.\nPer divenire guida \u00e8 necessario seguire un percorso formativo, tenuto su base regionale ogni due anni, costituito da:"}
{"id": "582970", "revid": "2075278", "url": "https://it.wikipedia.org/wiki?curid=582970", "title": "Weekly Sh\u014dnen Jump", "text": ", conosciuta anche semplicemente come Sh\u014dnen Jump, \u00e8 una delle pi\u00f9 longeve testate settimanali di manga pubblicate in Giappone da Sh\u016beisha, con una tiratura di oltre tre milioni di copie. Edizioni mensili della rivista sono pubblicate anche nel Nord America e in Europa.\nSh\u014dnen Jump \u00e8 rivolto principalmente ai ragazzi, come indica il termine . Al suo interno sono pubblicati manga di azione e avventura, spesso aventi ragazzi come protagonisti. Sulla rivista sono stati pubblicati molti manga Shueisha di fama internazionale e di successo mondiale, tra cui:\n\"Kochikame\", \"Dr. Slump\", \"Capitan Tsubasa\", \"Ken il guerriero\", \"\", \"Dragon Ball\", \"City Hunter\", \"Saint Seiya - I Cavalieri dello zodiaco\", \"Le bizzarre avventure di Jojo\", \"Slam Dunk\", \"Yu degli spettri\", \"Kenshin - Samurai Vagabondo\", \"Yu-Gi-Oh!\", \"One Piece\", \"Hunter \u00d7 Hunter\", \"Naruto\", \"Bleach\", \"Death Note\", \"Haikyu!! - L'asso del volley\", \"Assassination Classroom\", \"My Hero Academia\", \"Black Clover\", \"Demon Slayer - Kimetsu no yaiba\", \"The Promised Neverland\", \"Dr. Stone,\" \"Jujutsu kaisen - Sorcery Fight\" e \"Chainsaw Man\".\nLa rivista fu lanciata dalla casa editrice Sh\u016beisha nel 1968 per competere con le pubblicazioni di successo \"Weekly Sh\u014dnen Magazine\" e \"Weekly Sh\u014dnen Sunday\", nate entrambe nel 1959. Nel periodo di maggiori vendite, come per esempio durante la serializzazione di \"Dragon Ball\", lo \"Sh\u014dnen Jump\" raggiunse una tiratura di oltre 6 milioni di copie. I titoli pubblicati su di essa sono stati tradotti e distribuiti in molti altri paesi.\nAlcuni videogiochi sono stati basati proprio sulla testata: per il suo ventesimo anniversario negli anni novanta uscirono due giochi chiamati \"Famicom Jump\" per NES e pi\u00f9 tardi, anche \"Jump Super Stars\" e \"Jump Ultimate Stars\" per Nintendo DS e infine \"Jump Force\" per PS4, Xbox One, PC e Nintendo Switch che \u00e8 uscito nel 2019.\nI manga della rivista, quando raggiungono abbastanza capitoli (generalmente intorno ai dieci), vengono collezionati in \"tank\u014dbon\" sotto l'etichetta Jump Comics.\nStruttura della rivista.\n\"Weekly Sh\u014dnen Jump\" segue ogni settimana lo stesso schema: si ha all'inizio la copertina della rivista, dedicata ogni settimana a uno dei maggiori titoli presenti all'interno. Talvolta la copertina pu\u00f2 essere dedicata a tutte le serie all'interno della rivista. Questo capita quando \"Sh\u014dnen Jump\" esce come doppia uscita: ci\u00f2 per\u00f2 non va inteso come una presenza doppia delle serie presenti al momento, ma dipende dal fatto che in quella determinata settimana la rivista non pu\u00f2 essere pubblicata, a causa di varie ricorrenze annuali. Nel corso dell'anno \"Sh\u014dnen Jump\" esce come doppia uscita quattro volte, con i numeri 03-04 e 05-06, in quanto coincidenti con la settimana di Natale e capodanno. Generalmente Sh\u016beisha tende a fare uscire questi due numeri con uscite normali, prendendosi successivamente una pausa di due settimane a inizio gennaio. La pausa successiva si ha con le uscite 22-23, in quanto coincide con la settimana della Golden Week. Infine si ha l'uscita 36-37 che coinvolge la prima settimana di agosto.\nDopo la copertina la rivista inizia con le pubblicit\u00e0 inerenti alle serie al suo interno, nelle quali annuncia la produzione o l'uscita di determinati videogiochi ispirati ai manga. Successivamente iniziano i capitoli, partendo dalla serie esposta nella copertina; tale serie presenta anche delle pagine a colori, inserite subito prima delle altre pagine del capitolo, in mezzo alle pubblicit\u00e0.\nI capitoli sono stampati tutti su carta riciclata di bassa qualit\u00e0 e di vario colore, in quanto lo scopo primario della rivista \u00e8 quello di testare il gradimento del pubblico per determinate serie in vista della loro raccolta in tank\u014dbon.\nVerso met\u00e0 rivista ci sono le pagine dedicate alle versioni anime dei manga serializzati: \u00e8 qui che vengono date informazioni circa la produzione di una serie, le date della messa in onda e delle colonne sonore presenti. \u00c8 qui inoltre che vengono date informazioni riguardanti l'uscita in DVD degli episodi animati.\nInfine si ha l'indice della rivista, con indicate le pagine extra e le serie con alcune pagine a colori nei loro capitoli. Nella pagina dell'indice ci sono anche dei commenti degli addetti alla realizzazione di \"Sh\u014dnen Jump\" e anche degli stessi mangaka. Dopo l'indice vi sono alcune pagine che presentano informazioni riguardanti i manga pubblicati la settimana successiva o le nuove serie in procinto di essere serializzate nella rivista.\nOrdine delle serie all'interno della rivista.\nDiversamente da come si potrebbe pensare l'ordine all'interno della rivista dei vari capitoli non \u00e8 casuale; esso \u00e8 dettato da un sondaggio effettuato settimanalmente in tutto il Giappone, grazie al quale si viene a conoscenza di quanto un determinato capitolo \u00e8 piaciuto all'interno della rivista in una determinata settimana. Le votazioni influenzano l'ordine dei capitoli in uscita otto settimane dopo quel giudizio, e in questo modo gli stessi autori vengono a conoscenza del gradimento delle loro idee nelle serie.\nOltre a ci\u00f2 esiste un ulteriore elemento che influenza l'ordine nella rivista: come dichiarato dal mangaka Eiichir\u014d Oda in un volume della sua opera \"One Piece\" spetta al direttore di Weekly Shonen Jump avere la scelta finale per l'ordine dei capitoli, anche se al momento non si conosce quanto questa scelta influenzi il voto dei lettori.\nLa vera importanza di questo ordine sta nel permettere a chi lavora nella rivista di sapere quali sono le serie che piacciono di pi\u00f9 al pubblico; lo stesso metodo \u00e8 fondamentale per capire quali siano le serie che piacciono di meno e che, per questo motivo, rischiano l'eliminazione dalla rivista. Succede infatti, anche pi\u00f9 volte l'anno, che certe serie vengano del tutto interrotte da Shueisha a causa del basso interesse mostrato dal pubblico.\nOpere pubblicate.\nDal 1968, anno della fondazione della rivista, \"Sh\u014dnen Jump\" ha serializzato un numero enorme di manga differenti.\nIl primo titolo fu , opera di Sachio Uemoto, assieme a di Hiroshi Kaizuka. Da allora si sono succeduti molti mangaka e manga, sempre fedeli al genere sh\u014dnen, ma con tematiche ogni volta differenti. Nel 1976 ebbe inizio una delle serie pi\u00f9 famose della rivista, \"Kochikame\" di Osamu Akimoto, opera mai pubblicata fuori dal Giappone ma famosissima e importantissima per i giapponesi.\nIl 1984 fu uno degli anni pi\u00f9 importanti sia per la rivista che per i manga e la loro apertura al mondo intero. In quell'anno infatti inizi\u00f2 la produzione di \"\", famoso manga, amato da molti giapponesi e di \"Dragon Ball\", celeberrima opera di Akira Toriyama che otterr\u00e0 un successo planetario che dura tutt'oggi. La serie, che dur\u00f2 fino al 1995, sar\u00e0 colei che per pi\u00f9 di un decennio sorregger\u00e0 le vendite di \"Sh\u014dnen Jump\" garantendole primato e notoriet\u00e0.\nDue anni dopo il termine di \"Dragon Ball\" ebbe inizio un'altra serie ugualmente importante e ugualmente famosa in tutto il mondo: \"One Piece\" di Eiichir\u014d Oda. Tale opera, grazie al talento dell'autore, e soprattutto grazie a un mondo pieno di pirati mai esplorato prima nei manga, divenne la serie che garant\u00ec la notoriet\u00e0 che con il tempo si \u00e8 creata attorno a questa rivista, essendo sin dall'inizio della sua serializzazione ai massimi vertici d'importanza di pubblicazione. Nel 1998 inizi\u00f2 la pubblicazione di \"Hunter \u00d7 Hunter\" di Yoshihiro Togashi, altra opera di grande successo ma con cadenza irregolare. Nel 1999 inizi\u00f2 la pubblicazione di una nuova serie, cio\u00e8 \"Naruto\" di Masashi Kishimoto, che fin dall'inizio della sua pubblicazione ebbe grande successo. Nel 2001 ha invece inizio un altro manga, \"Bleach\" di Tite Kubo, che con il tempo diventer\u00e0 famosissimo a livello nazionale e internazionale e una delle testate pi\u00f9 importanti della rivista.\nCi sono attualmente ventuno serie regolarmente serializzate su \"Weekly Shonen Jump\" (\"Hunter \u00d7 Hunter\" ha una serializzazione irregolare a partire dal 2006 e \"Burn the Witch\" \u00e8 in pausa in attesa dell'inizio della \"seconda stagione\").\nRiviste minori.\n\"Jump NEXT!\".\n \u00e8 una rivista bimestrale precedentemente conosciuta con il nome di . La rivista, dalla sua nascita, ha sempre avuto una periodicit\u00e0 trimestrale, per poi cambiare periodicit\u00e0 dal 2014. All'interno della rivista sono presenti per lo pi\u00f9 capitoli autoconclusivi di autori emergenti che, se otterranno un discreto successo, avranno anche la possibilit\u00e0 di essere pubblicati sulla rivista principale \"Shonen Jump\". Oltre i capitoli degli autori emergenti sono presenti anche storie di autori gi\u00e0 affermati o storie spin-off delle serie pubblicate su \"Shonen Jump\".\nMasashi Kishimoto, Akira Amano e Kentar\u014d Yabuki hanno inizialmente pubblicato le loro storie proprio su \"Akamaru Jump\" e, grazie al successo ottenuto, hanno avuto la possibilit\u00e0 di diventare mangaka professionisti di \"Sh\u014dnen Jump\" con, rispettivamente, \"Naruto\", \"Tutor Hitman Reborn!\" e \"Black Cat\".\n\"Jump VS\".\n \u00e8 una rivista speciale uscita il 22 marzo 2013 al prezzo di 400 Yen. La rivista contiene storie autoconclusive tutte d'azione, un poster disegnato da Takeshi Obata e uno disegnato da Akira Amano, una doppia intervista a Masashi Kishimoto e Mitsutoshi Shimabukuro e i dettagli su un nuovo gioco riguardante i protagonisti dei manga pi\u00f9 famosi di \"Shonen Jump\", il \"J-Stars Victory VS\". Anche questa rivista contiene uno spazio dedicato ai sondaggi, dove l'acquirente potr\u00e0 votare per le tre storie che ha ritenuto migliori. La migliore classificata avr\u00e0 la possibilit\u00e0 di essere pubblicata su \"Shonen Jump\".\n\"Jump Live\".\n \u00e8 una rivista digitale scaricabile via smartphone da agosto 2013 al costo di 250 Yen. La rivista, oltre ad avere alcuni capitoli speciali riguardanti le serie pubblicate sulla rivista madre, contiene anche la nuova serie di Akira Amano: \"\u0113lDLIVE\".\nLa sua mascotte \u00e8 Liveman, disegnato da Kenta Shinohara, che ha realizzato sullo stesso personaggio anche una miniserie di cinque capitoli pubblicata su Jump Live.\n\"Sh\u014dnen Jump+\".\nSh\u014dnen Jump+ \u00e8 una rivista digitale lanciata da Shueisha il 22 settembre 2014 sul solo mercato giapponese tramite un'app disponibile sia per sistemi iOS sia per Android. La rivista permette la lettura gratuita di diversi manga provenienti dalle varie riviste sh\u014dnen di Shueisha, oltre alla lettura delle serie presenti sulla rivista cartacea \"Weekly Sh\u014dnen Jump\" tramite abbonamenti. Al lancio sono state rese disponibili molte storie, tra le quali \"Mochizuki-ke no o-tsukimi Kishibe Rohan wa ugokanai\" di Hirohiko Araki, la saga di Majin Bu di \"Dragon Ball\" di Akira Toriyama e \"\u0113lDLIVE\" di Akira Amano. Prima del lancio Akira Toriyama, Eiichir\u014d Oda, Hirohiko Araki, e Akira Amano hanno pubblicato alcune illustrazioni sul sito di Shonen Jump per promuovere la rivista. Il 28 gennaio 2019 la Shueisha ha lanciato \"Manga Plus\", versione ampliata e globale di \"Jump+\": la rivista digitale \u00e8 disponibile sotto forma di sito web e applicazione in tutto il mondo, eccetto Cina e Corea del Sud, e consente la lettura dei manga, tradotti in spagnolo e in inglese, in contemporanea con il Giappone.\nConcorsi per autori esordienti.\n\"Sh\u014dnen Jump\", assieme alle altre riviste Sh\u016beisha, tiene concorsi con cadenze varie per premiare i nuovi mangaka o i migliori autori di capitoli autoconclusivi.\nJump Treasure.\nJump Treasure \u00e8 un concorso per nuovi autori a cadenza mensile indetto su \"Weekly Shonen Jump\" dal luglio del 2007. Il concorso funge da trampolino di lancio per gli autori esordienti che vi partecipano. Le storie verranno valutate sia dalla redazione della rivista sia da un autore gi\u00e0 serializzato (che cambia ogni mese), decidendo poi il vincitore e le varie menzioni. Il vincitore, oltre ad avere diritto a un premio in denaro, vedr\u00e0 la sua storia pubblicata sulla homepage del sito ufficiale di \"Shonen Jump\".\nGold Future Cup.\nLa Gold Future Cup \u00e8 un concorso a cadenza annuale a cui prendono parte un numero di autori esordienti che varia dai quattro ai sette. Questo concorso \u00e8 iniziato nel 2004 ed \u00e8 tuttora in prosecuzione.\nPremio Tezuka.\nIl \"Premio Tezuka\", cos\u00ec chiamato in onore del pioniere dei manga Osamu Tezuka, \u00e8 un concorso semestrale aperto a tutti i diversi tipi di storie non comiche indetto da \"Weekly Shonen Jump\". Molti mangaka di \"Sh\u014dnen Jump\" hanno iniziato la loro carriera vincendo o facendosi notare durante questo concorso.\nPremio Akatsuka.\nIl \"Premio Akatsuka\", in onore del creatore di manga Fujio Akatsuka, \u00e8 un concorso semestrale simile al \"Premio Tezuka\" per manga commedia o basati su gag indetto da \"Weekly Shonen Jump\". Autori come Takeshi Okano e Kyosuke Usuta hanno partecipato a questo concorso prima di essere serializzati.\nIl regolamento prevede che il manoscritto mandato alla Shueisha sia composto da 15, 19 o 31 pagine. Il vincitore otterr\u00e0 un premio di 2.000.000 Yen, un trofeo, una targa commemorativa e la possibilit\u00e0 di vedere la propria storia pubblicata su \"Shonen Jump\" come episodio autoconclusivo. Per il secondo posto invece il premio \u00e8 di 1.000.000 Yen pi\u00f9 la targa commemorativa e la possibilit\u00e0 di pubblicare l'episodio autoconclusivo sulla rivista. Inoltre c'\u00e8 anche la possibilit\u00e0 che ad alcuni degli altri autori partecipanti venga data una menzione d'onore, che comporta anche una vincita di 500.000 Yen e la targa commemorativa.\nPremio Shogakukan.\nData l'importanza che le serie pubblicate in \"Sh\u014dnen Jump\" hanno in Giappone, \u00e8 capitato pi\u00f9 volte che le stesse abbiano ottenuto vari successi anche nelle premiazioni di altre case editrici nipponiche. Nello \"Shogakukan Manga Award\" infatti le premiazioni annuali ai migliori manga sh\u014dnen vedono spesso la vittoria di \"Sh\u014dnen Jump\", proprio a testimonianza dell'importanza nazionale e mondiale della rivista e delle serie in essa pubblicate.\nIn questo concorso l'ultima serie di \"Sh\u014dnen Jump\" ad avere ottenuto una vittoria \u00e8 stata \"Chainsaw Man\" nel 2020."}
{"id": "582974", "revid": "287204", "url": "https://it.wikipedia.org/wiki?curid=582974", "title": "Weekly Shonen Jump", "text": ""}
{"id": "582976", "revid": "599013", "url": "https://it.wikipedia.org/wiki?curid=582976", "title": "Antonio Sabato (calciatore)", "text": "Carriera.\nClub.\nEmigrato da giovane dalla Sicilia, inizi\u00f2 a giocare nell', con cui esord\u00ec in Serie A il 7 novembre 1976 contro il . A 19 anni fu dato in prestito al , in Serie C. Da titolare condusse la squadra romagnola al mantenimento della categoria, che frutt\u00f2 il passaggio in Serie C1, dove Sabato fu ancora protagonista.\nNel 1979-80 esordisce in Serie B con la maglia della Sambenedettese. Non \u00e8 un'annata fortunata sul piano delle presenze (appena 16), ma gli vale la chiamata del in Serie A. Per un biennio \u00e8 titolare inamovibile. L'Inter si accorge di lui e lo fa rientrare. Anche con i nerazzurri Sabato si conferma nell'undici titolare e viene premiato per la sua umilt\u00e0 dai tecnici Marchesi, Radice e Castagner.\nNel 1985-86 passa al Torino, contro cui aveva esordito in Serie A, perch\u00e9 incompatibile con Liam Brady. Rimane in Piemonte per quattro stagioni, per poi passare all', che accompagna nel ritorno in Serie B dopo i fasti degli anni ottanta. Chiude la carriera nell'Alessandria in Serie C.\nIn totale ha giocato 283 partite (con 14 reti) in Serie A, 46 (e 2 gol) in Serie B e 58 partite (3 i gol) in Serie C.\nNazionale.\nAntonio Sabato viene lanciato in nazionale da Azeglio Vicini, selezionatore dell'Under-21, che lo fa esordire il 6 ottobre 1982 nell'1-1 contro l'Austria. A fine stagione anche Cesare Maldini, commissario tecnico della nazionale olimpica, ha preso in considerazione il centrocampista, facendogli giocare le qualificazioni e portandolo con s\u00e9 ai giochi di Los Angeles 1984, in cui l'Italia arriva quarta alle spalle della Jugoslavia.\nIl 3 marzo 1984 ha modo anche di esordire nella nazionale maggiore, nel 2-1 imposto alla Turchia, subentrando a Giuseppe Dossena. Gioca anche contro Canada (2-0), Stati Uniti (0-0) e Svizzera (1-1), disputando solo quest'ultima gara da titolare (peraltro sostituito al 77' da Ubaldo Righetti).\nIn totale, Sabato ha disputato 4 partite con la nazionale A, 11 con l'Olimpica e 1 con l'Under-21.\nDopo il ritiro.\n\u00c8 stato opinionista per la trasmissione \"Diretta stadio... ed \u00e8 subito goal!\" dell'emittente 7 Gold. Attualmente, lavora come osservatore per l'agenzia di calciatori dell'ex compagno di squadra Silvano Martina."}
{"id": "582980", "revid": "125628832", "url": "https://it.wikipedia.org/wiki?curid=582980", "title": "Tomino (formaggio)", "text": "Il tomino \u00e8 un formaggio tipico del Piemonte.\nProduzione.\nFormaggio fatto di latte di capra o con latte vaccino oppure misto.\nProdotto con le due mungiture della giornata. Portato a riscaldare con l'aggiunta del caglio, viene fatto raffreddare per poi essere tagliato e frantumato sottilmente.\nNella Val Chisone viene messo a sgocciolare in piccoli contenitori di terracotta su stuoie di paglia.\nAspetto.\nSe fresco, la pasta si presenta morbida, umida e bianca.\nSe stagionato la crosta \u00e8 sottile e la pasta leggermente paglierina.\nConsumo.\nSi trova fresco, conservato sott'olio con spezie o stagionato. In Piemonte una ricetta tradizionale sono i tomini con il \"bagnet verd\".\nUtilizzo in cucina.\nStagionato ha un profumo penetrante e persistente, se scaldato in padella o pietra ollare.\nFresco, \u00e8 ottimo come spuntino.\nUna specialit\u00e0 piemontese sono i \"tomini elettrici\", ricetta a base di tomini e peperoncino.\nRiconoscimenti.\nLa regione Piemonte ha inserito nell'elenco dei prodotti agroalimentari tradizionali italiani 11 varianti di tomino:"}
{"id": "582988", "revid": "78273", "url": "https://it.wikipedia.org/wiki?curid=582988", "title": "Antichi Egizi", "text": ""}
{"id": "582990", "revid": "305524", "url": "https://it.wikipedia.org/wiki?curid=582990", "title": "Bleed like me", "text": ""}
{"id": "582991", "revid": "76069", "url": "https://it.wikipedia.org/wiki?curid=582991", "title": "O Cebreiro", "text": ""}
{"id": "582993", "revid": "767487", "url": "https://it.wikipedia.org/wiki?curid=582993", "title": "Terry Ellis", "text": "\u00c8 il cofondatore della casa discografica Chrysalis Records nel 1969, noto soprattutto per il suo lavoro al fianco della band inglese dei Jethro Tull nel corso di diversi anni.\nNato in Inghilterra, nell'Hertfordshire, si \u00e8 laureato nell'Universit\u00e0 di Newcastle upon Tyne con una laurea ad honorem in Matematica e Metallurgia.\nNel 1967 inizi\u00f2 ad organizzare concerti in collegi finch\u00e9, nello stesso anno, entr\u00f2 in affari con Chris Wright formando la Ellis-Wright Agency. Nel 1968 i due allargarono le loro attivit\u00e0 fino a diventare manager: mentre Terry si occupava dei Jethro Tull, Chris faceva lo stesso con i Ten Years After e i Procol Harum.\nLa casa discografica da loro fondata fu poi rilevata interamente da Chris Wright nel 1985 il quale la vendette alla EMI nel 1991."}
{"id": "582995", "revid": "767487", "url": "https://it.wikipedia.org/wiki?curid=582995", "title": "Cantone di Mesvres", "text": "Il Cantone di Mesvres era una divisione amministrativa dell'Arrondissement di Autun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "583001", "revid": "228587", "url": "https://it.wikipedia.org/wiki?curid=583001", "title": "Helvetica", "text": "Helvetica \u00e8 un carattere tipografico creato nel 1957 da un'idea di Eduard Hoffmann, direttore della fonderia Haas di M\u00fcnchenstein (Basilea), in Svizzera, e disegnato da Max Miedinger.\nStoria.\nNel 1957 Max Miedinger lo disegna per la fonderia Haas, sviluppando quindi un nuovo carattere senza grazie per salvare l'azienda dall'imminente fallimento che di l\u00ec a poco sarebbe stato causato dal successo globale del carattere \"Akzidenz Grotesk\", della concorrente stamperia H. Berthold AG. Incaric\u00f2 Miedinger, un ex impiegato commerciale della Haas, e ora disegnatore \"freelance\", di disegnare un set di caratteri senza grazie da aggiungere alla loro linea.\nIl risultato fu dapprima denominato \"Neue Haas Grotesk\", ma il nome fu successivamente cambiato in \"Helvetica\" (derivato da \"Helvetia\", il nome latino per la Svizzera), quando le societ\u00e0 tedesche Stempel e la Linotype introdussero sul mercato la serie completa di caratteri nel 1961.\nIntrodotto nel bel mezzo di un'onda rivoluzionaria nel campo del lettering, la popolarit\u00e0 del carattere svizzero fece presto breccia nelle agenzie di pubblicit\u00e0, molte delle quali vendettero questo nuovo stile di disegno ai loro clienti; l'Helvetica cos\u00ec comparve rapidamente nei marchi aziendali, nel \"signage\" per i sistemi di trasporto, nelle stampe d'arte ed in altri innumerevoli campi della comunicazione d'impresa.\nNel dicembre 1989, grazie all'intervento di Massimo Vignelli, l'Helvetica divenne il carattere tipografico ufficiale per l'intera segnaletica della citt\u00e0 di New York, dalla metropolitana ai treni, dai cartelli stradali alle mappe della citt\u00e0, vincendo la sfida contro l'allora preferito \"Standard\" (\"Akzidenz Grotesk\").\nL'inclusione, nel 1984, nei caratteri di sistema Macintosh conferm\u00f2 la sua diffusione anche nella grafica digitale.\nUtilizzo.\nL'Helvetica ha riscontrato un particolare successo nel mondo della grafica e degli anni settanta. Caratteristica di questo carattere \u00e8 la sua eleganza, unita ad un elevato grado di neutralit\u00e0 e di tecnicismo molto apprezzati dai grafici della scuola svizzera per le sue essenzialit\u00e0, alta leggibilit\u00e0 e risolutezza formale.\nUna vasta serie di aziende multinazionali e di marchi internazionali utilizzano l'Helvetica come carattere nel proprio logo (in alcuni casi con lievi variazioni). Tra queste sono da citare:\nViene inoltre largamente impiegato nell'industria chimica e farmaceutica, ed \u00e8 stato scelto anche dalla NASA per la dicitura \"United States\" sullo Space Shuttle e dalle Forze dell'Ordine italiane per le diciture \"Polizia\" sulle divise e \"Carabinieri\" sulle divise e sugli automezzi.\nHa ispirato il grafico italiano Bob Noorda per la realizzazione del carattere \"Noorda\" utilizzato per la Segnaletica e allestimento della Metropolitana Milanese.\nCritiche e apprezzamenti.\nNel corso degli anni, l'Helvetica ha ricevuto critiche. In particolare i designer di fama internazionale Erik Spiekermann, Stefan Sagmeister e David Carson, accusano il carattere di essere noioso, freddo, impersonale, e ormai troppo inflazionato nel campo del design.\nTuttavia il carattere ha ricevuto apprezzamenti dalla maggior parte degli addetti ai lavori. Uno dei suoi pi\u00f9 grandi estimatori \u00e8 Wim Crouwel, il quale ricorda cos\u00ec la sua prima impressione alla comparsa del carattere nei primi anni sessanta: \u00abHelvetica fu un grande salto dal XIX secolo... Ci impression\u00f2 molto per la sua neutralit\u00e0, parola che amavamo molto. Perch\u00e9 in alcuni casi il carattere deve essere neutrale, non deve portare un significato intrinseco nel suo aspetto. Il significato deve uscire dal testo, non dal carattere tipografico\u00bb"}
{"id": "583003", "revid": "404449", "url": "https://it.wikipedia.org/wiki?curid=583003", "title": "Riserva naturale Diaccia Botrona", "text": "La riserva naturale Diaccia Botrona \u00e8 un'area naturale protetta caratterizzata da un ambiente tipico palustre che occupa una parte della pianura tra la citt\u00e0 di Grosseto e la localit\u00e0 costiera di Castiglione della Pescaia.\nStoria.\nL'area protetta \u00e8 ci\u00f2 che rimane dell'antico lago Prile o lago Preglio (lat: \"Lacus Prelius\" et \"Lacus Prilius\" vel \"Lacus Prilis\"), vastissimo bacino lacustre che, nei secoli scorsi, occupava quasi interamente la pianura e che \u00e8 stato quasi completamente prosciugato a seguito delle grandi opere di bonifica iniziate dai Lorena nel Settecento attraverso lavori di canalizzazione delle acque per eliminare definitivamente la malaria.\nL'area \u00e8 stata dichiarata zona umida di valore internazionale secondo la Convenzione di Ramsar del 1971 e rientra fra i biotopi di rilevante interesse vegetazionale meritevoli di conservazione in Italia censiti dal \"Gruppo di lavoro per la conservazione della natura\" della Societ\u00e0 Botanica Italiana e dal Programma di Ricerca Territoriale sulle Aree Naturali da Proteggere eseguito dal CNR e dal Ministero dei lavori pubblici. Inoltre, la Riserva rientra nel SIC n\u00ba 111 e nella ZPS 111B individuata come \"area a grandissima importanza per la sosta, lo svernamento e la nidificazione dell'avifauna acquatica\". Fra i siti ICBP negli ultimi anni \u00e8 risultata la zona umida pi\u00f9 importante della Toscana per lo svernamento di anatidi; di grande importanza anche per la nidificazione di ardeidi e \"Circus aeroginosus\".\nSIR Diaccia Botrona.\nFra le zone umide toscane, il SIR Diaccia Botrona \u00e8 quello che ospita il maggior numero di uccelli acquatici svernanti, inoltre ha popolamenti floristici caratteristici con numerose specie igrofile rare. \nL'area viene tutelata in quanto area di grandissima importanza per la sosta, lo svernamento e la nidificazione dell'avifauna acquatica, in particolare fra i siti ICBP negli ultimi anni \u00e8 risultata la zona umida pi\u00f9 importante della Toscana per lo svernamento degli anatidi e di grande importanza anche per la nidificazione degli ardeidi e \"Circus aeroginosus\".\nIl SIR fa fronte a numerosi elementi di criticit\u00e0 interni al sito. I principali sono:\nNel SIR i principali obiettivi di conservazione sono: \nTerritorio.\nLa Riserva \u00e8 situata nella parte centrale della Provincia di Grosseto, lato mare ad una distanza di circa 5\u00a0km in linea d'aria da Grosseto.\nIl territorio si presenta come l'ultimo lembo del Padule di Castiglione, inizialmente occupato da un seno marino (Porto Traiano dei Romani) e poi lago e laguna: la Riserva naturale include la vasta zona palustre compresa tra il fiume Bruna ed il tratto di pineta lungo la strada Castiglione-Marina di Grosseto, oltre alla pineta stessa.\nLa palude \u00e8 divisa nelle due zone, di diversa ampiezza, della Diaccia e della Botrona dall'argine che congiunge \"Casa Ximenes\" ai Ponti di Badia, presso l\"'Isola Clodia\".\nLa zona pi\u00f9 vicina al fiume Bruna ha meglio conservato le caratteristiche di palude d'acqua dolce, mentre la parte restante si \u00e8 nel tempo trasformata in una laguna salmastra, con conseguenti modificazioni nella vegetazione e nella fauna ospitata.\nGeologicamente appare quindi di recente formazione per l'apporto naturale dei sedimenti e per successive bonifiche di colmata risalenti al periodo Lorenese iniziate da Pietro Leopoldo nel 1766 e definitivamente abbandonate solo nel 1952. Attualmente le litologie che interessano l'area sono i limi argillosi del Padule Aperto e di Castiglione, la Formazione a Macigno che costituisce l'Isola Clodia e un altro piccolo rilievo 500\u00a0m pi\u00f9 a Nord-Ovest e il cordone sabbioso che costituisce il Tombolo di Castiglione.\nParte dell'Area Contigua, lato mare, rientra nel SIC 112 dove \"Oltre che per il loro valore paesaggistico e per le loro funzioni protettive e ricreative, le pinete rivestono una notevole importanza in quanto ospitano alcune specie ornitiche fortemente minacciate (\"Coracias garrulus\") o molto rare in Italia (\"Clamator glandarius\").\nClima.\nIl clima appartiene al tipo sub-umido asciutto con piovosit\u00e0 media di 600\u00a0mm e temperatura media annua di 14,5\u00a0\u00b0C con temperature pi\u00f9 alte d'agosto e precipitazioni minime di luglio con massimi a novembre: le temperature medie giornaliere non scendono mai sotto gli 0\u00a0\u00b0C.\nFlora.\nLa vegetazione risulta diversificata in dipendenza della zona e soprattutto delle modifiche sia naturali che artificiali: esiste una tendenza all'aumento delle zone a Scirpi, a Canneto e dei prati a graminacee. \nIl \"Phragmites australis\", che originariamente copriva l'intera estensione della palude, ha notevolmente ridotto le sue dimensioni, sostituito in gran parte da vegetazione alofila (pi\u00f9 adatta all'avvenuto aumento di salinit\u00e0 dell'acqua), con giunchi, salicornie e limonio. Nella Palude si riscontrano pi\u00f9 di 200 specie e sottospecie appartenenti a 134 famiglie con piante rare come la \"Crypsis aculeata\" e \"Juncus subulatus\".\nIn diminuzione anche le statici, i prati umidi e i boschi igrofili.\nImportanti sono anche i residui della vegetazione arborea igrofila, con frassini ossifilli, olmi, salici e tamerici e pioppo bianco.\nLa pineta risulta localizzata sul tombolo sabbioso ed \u00e8 costituita da maestose piante di pino domestico, con un fitto sottobosco di macchia mediterranea, nel quale fioriscono cisti e rosmarino. Nel sottobosco si trovano anche altre specie sclerofille come il mirto, la fillirea angustifolia, il lentisco, l'erica arborea e multiflora, il ginepro licio e macrocarpa, il leccio e la roverella.\nTra palude e pineta si estendono prati periodicamente allagati.\nFra la pineta ed il mare riscontriamo una vegetazione a scelofille sempreverdi con filliree, ginepri, erica, rosmarino, mirto, cisti e smilace con sporadici pini marittimi.\nFra il mare e la vegetazione della duna fissa ritroviamo invece una vegetazione erbacea di tipo psammo-alofilo (resistente alla salsedine e capace di vegetare su sabbia pura) rappresentata da \"Anthemis marittimus\", \"Medicago marina\", \"Ammophila arenaria\" ed altre specie tipiche in via di scomparsa sia in Toscana che in Italia.\nDa segnalare la presenza di cordoni litoranei di vegetazione dunale (Ammofileto o Crucinelleto).\nNel SIR si segnala la brasca nodosa (\"Potamogeton nodosus\"): in Toscana la specie \u00e8 presente come relitto in alcune aree umide, quali il Lago di Chiusi, la Diaccia Botrona, il Padule di Bientina e il Lago di Montepulciano.\nFauna.\nAnche se il gi\u00e0 citato aumento di salinit\u00e0 ha ridotto la nidificazione delle specie legate al canneto (tarabuso, airone rosso e falco di palude), la Riserva mantiene una grande importanza faunistica per la presenza di numerose specie di uccelli.\nTra questi, vi svernano in gran numero fenicotteri, oche selvatiche, anatre (soprattutto germani reali, alzavole e fischioni), ma anche aironi bianchi maggiori, gru, falchi pescatori e albanelle reali, mentre i prati periodicamente allagati sono frequentati da beccaccini, pettegole e altri limicoli.\nNelle zone aperte nidificano cavaliere d'Italia e occhione, mentre la pineta, oltre alla grande garzaia con aironi cenerini e garzette, ospita specie di notevole interesse quali ghiandaia marina e cuculo dal ciuffo.\nNei canali si rinvengono poi specie ittiche di assoluto pregio come l'anguilla, la spigola, la sogliola e varie specie di muggini.\nFra i mammiferi si rinvengono roditori e mustelidi (ratti, arvicole, istrice, nutria, lepre, riccio, donnola, martora) e diversi rettili come la testuggine, biacco, cervone, biscia dal collare, ramarro, orbettino. Motivo di protezione speciale della zona (ZPS) \u00e8 la presenza di molte specie di anfibi come la raganella, la rana verde minore, il rospo smeraldino e il \"Triturus carnifex\".\nTra le specie animali del SIR ci sono: \nPunti di interesse.\nNel cuore della riserva naturale, in localit\u00e0 Isola Clodia, si trovano i resti dell'Abbazia di San Pancrazio al Fango di origini medievali.\nCasa Rossa Ximenes.\nAll'estremit\u00e0 occidentale della Diaccia Botrona, appena fuori dall'abitato di Castiglione della Pescaia, spicca la caratteristica \"Casa Rossa\", fatta costruita dal matematico e ingegnere gesuita Leonardo Ximenes nel XVIII secolo per i lavori di bonifica dell'intera zona.\nAttivit\u00e0.\n\u00c8 possibile visitare l'area palustre della Diaccia Botrona su un'apposita imbarcazione di propriet\u00e0 dell'Ufficio Conservazione della Natura della Provincia di Grosseto.\nStrutture ricettive.\nIl Centro Visite a servizio della riserva naturale provinciale Diaccia Botrona \u00e8 stato realizzato nell'edificio di interesse storico comunemente conosciuto come Casa Ximenes. \nOggi, funge da luogo di accoglienza per tutti coloro che si vogliono recare in visita nella Riserva Diaccia Botrona.\nAl suo interno \u00e8 possibile usufruire di un sistema multimediale per l'osservazione di flora e fauna, non solo quella presente nella riserva naturale provinciale Diacca Botrona, ma anche di quella presente nelle altre numerose riserve naturali presenti nella nostra Provincia di Grosseto.\nIl Centro Visite \u00e8 strutturato in modo tale da garantire l'osservazione da pi\u00f9 punti e consente l'accesso ai percorsi naturalistici realizzati."}
{"id": "583006", "revid": "124406654", "url": "https://it.wikipedia.org/wiki?curid=583006", "title": "Bolladello", "text": "Bolladello (\"Buladel\" in dialetto varesotto) \u00e8 una frazione di Cairate. Fino al 1869 fu comune autonomo.\nTerritorio.\nIl paese \u00e8 sito alle pendici di colline, un tempo coltivate a vigneti e oggi coperte da boschi misti. Il nucleo antico dell'abitato ricalcherebbe l'assetto urbanistico romano ed \u00e8 oggi riconoscibile nelle vie Cavour e Indipendenza (un tempo chiamate Contrada Lunga e via dei Ronchi) e le vie Pace e Magnoni. Le odierne vie Cavour e Azimonti erano attraversate, fin all'inizio del XIX secolo, da piccoli canali che convogliavano l'acqua delle sorgenti boschive.\nLa superficie \u00e8 di circa 3,69\u00a0km\u00b2 e il paese \u00e8 posto tra Cassano Magnago, Cairate, Peveranza e Bergoro.\nStoria.\nEtimologia.\nIl toponimo \u00e8 citato nel XIII secolo nel \"Liber Notitiae Sanctorum Mediolani\", attribuito a Goffredo da Bussero, in tre differenti dizioni: \"Bolaelo\", \"Bollate\", \"Bollaello\".\nSecondo Dante Olivieri il nome potrebbe derivare dalle verifiche commerciali ivi poste in essere in et\u00e0 antica: il termine \"bolla\" viene in questo caso inteso come un'operazione di controllo sulle merci trasportate. Altre ipotesi, invece, vogliono un'alterazione da \"Betullate\", derivante da betulla, albero piuttosto comune nel territorio, oppure da \"bolla\", voce lombarda con la quale si indica un corso d'acqua sorgivo. La presenza di una sorgente ormai esaurita nei pressi del santuario della Madonna di San Calimero avvalorerebbe quest'ultima ipotesi.\nMedioevo.\nAbbiamo poche testimonianze riguardo all'epoca longobarda, vale tuttavia la pena di sottolineare una singolarit\u00e0: nel Medioevo, su tutto il territorio bolladellese sono presenti chiese e altari con i nomi di santi orientali: Calimero, Calogero, Abdon e Sennen. Questa particolarit\u00e0 \u00e8 forse spiegabile tramite l'ipotesi di un incontro tra missionari orientali e parte del clero cittadino che, durante le persecuzioni longobarde al cattolicesimo, si era rifugiato a Genova.\nErano presenti tre chiese, delle quali solo due si sono conservate: Sant'Ambrogio, costruita sui resti di un'antica fornace romana e il santuario della Madonna di San Calimero, sito sulla collina che sovrasta il paese. Della terza chiesa, di San Giacomo, abbiamo notizia dal \"Liber\" (\"Bollaello ecclesia sancti iacobi zebedei\"), dal Catasto Teresiano e dalla presenza nella toponomastica del XIX secolo di via S. Giacomo, oggi via Azimonti.\nSi ritiene che una via pedemontana medievale Novara (\"Novaria\") - Castelseprio - Como (\"Comum\") attraversasse il paese, poich\u00e9 l'attuale piazza Primo Maggio, era gi\u00e0 \"Contrada dei Pellegrini\".\nL'importanza strategica dell'abitato era testimoniata dalla presenza, fino a pochi anni fa, di quelli che si riteneva i resti di un edificio militare romano all'inizio di via Garibaldi, oggi scomparso.\nLa chiesa di San Calimero fu ristrutturata nel 1470 dalla famiglia Martignoni. Questa rappresentava una stirpe presente nel territorio da diversi secoli, di antica nobilt\u00e0 longobarda, che avr\u00e0 un ruolo centrale nella vita del paese fino al 1791 quando Andrea Azimonti, parroco della chiesa di Sant'Ambrogio, ne limit\u00f2 l'influenza negando loro lo juspatronato sulla chiesa di San Calimero, che i Martignoni pretendevano di aver costruito nel 1470 ma che in realt\u00e0, essendo gi\u00e0 citata nel \"Liber Notitia Sanctorum Mediolani\", preesisteva a questa data.\nEt\u00e0 moderna.\nCome attestano i documenti delle visite pastorali avvenute tra il XV e il XVI secolo in fondo a vicolo Magnoni vi era un monastero degli umiliati e lungo via Cavour un piccolo convento, entrambi oggi adibiti ad abitazioni private. Sul torrente Tenore era altres\u00ec presente un ponte medievale, andato oggi distrutto con la costruzione della strada provinciale che collega Gallarate al tradatese.\nI registri parrocchiali ci forniscono inoltre i battesimi e i decessi avvenuti nel paese durante questo periodo: le cause delle morti naturali non sono segnalate fino agli inizi del XIX secolo; \u00e8 tuttavia ipotizzabile che i picchi nei decessi siano stati causati dalle epidemie infantili, dalle malattie infettive, come la manzoniana peste che ha flagellato il milanese intorno al 1630, e alle numerose infezioni dovute alla scarsa e inadeguata alimentazione.\nDurante il periodo della Lombardia austriaca, gli appezzamenti di terreno pi\u00f9 grandi erano di propriet\u00e0 di enti religiosi (la Cappella del Rosario di Brusimpiano, le monache di Santa Caterina in Brera, la basilica di Sant'Ambrogio a Milano) e di nobili (il marchese Ottavio Carnelli, Gerolamo Martignoni, Ottaviano Pusterla e Giovanni Visconti), ma non mancano neppure i piccoli proprietari terrieri con cognomi presenti ancor oggi in paese: Bossi, Carnelli, Crosti, Macchi, Magnoni e Mazzucchelli.\nDal Catasto Teresiano si desume che la chiesa parrocchiale era isolata e il suo sagrato era erboso; l'attuale piazza Primo Maggio era adibita a pascolo e, l\u00e0 dove oggi \u00e8 presente il monumento ai caduti, vi era la cappella della Beata Vergine. Le case e i cortili della via Cavour e delle vie limitrofe si sono, in alcuni casi, conservati cos\u00ec com'erano allora.\nEt\u00e0 contemporanea.\nLe carte catastali ottocentesce non mostrano mutamenti significativi. Pochi anni prima dall'accorpamento con Cairate fu costruito un municipio in piazza Primo Maggio, che in seguito fu usato come scuola e oggi ospita la Polizia Locale. In et\u00e0 napoleonica si registra la prima, transitoria abolizione dell'autonomia comunale, a causa dell'annessione a Cassano Magnago.\nNella piazza \u00e8 presente, accanto al vecchio edificio municipale, la cappella di San Rocco, costruita nei primi decenni dell'Ottocento per sostituire una cappella votiva dedicata alla Madonna posta fino alla fine del XVIII secolo al centro della piazza stessa, ove ora \u00e8 posizionato il monumento ai caduti.\nLe epidemie, dovute alle scarse condizioni igieniche e a un'alimentazione insufficiente, furono una delle principali cause di morte: nel 1848 il vaiolo colp\u00ec parte della popolazione, tra il 1854 e il 1855 un'epidemia di colera spinse il \"Convocato generale dei possessori estimati\", assemblea pubblica dei possidenti, a istituire un fondo straordinario per l'acquisto di farmaci e per le misure di profilassi. A causa di queste epidemie (e in previsione di future) venne quasi raddoppiata l'area del cimitero, che da 263,44 m2 passa a 420 m2.\nVengono inoltre posti in essere (al pari della vicina Cassano Magnago) i lavori di copertura dei corsi d'acqua che scorrono all'interno del centro abitato.\nNel 1896, quando l'amministrazione statale decise l'incorporamento di Bolladello a Cairate i cittadini, gelosi della propria autonomia, posero sotto assedio il municipio per impedire al messo di portare a Cairate i documenti per l'incorporazione. Soltanto la notte, con il calare delle tenebre, quest'ultimo riusc\u00ec a consegnare da una finestra le carte a un proprio uomo di fiducia, che le trasport\u00f2 fino al municipio di Cairate, ponendo fine al Comune di Bolladello.\nNella seconda met\u00e0 dell'Ottocento venne creata a Bolladello la societ\u00e0 operaia di mutuo soccorso, avente come fine \"il miglioramento materiale, morale e intellettuale delle classi lavoratrici\". Nel 1941 viene invece costituito il \"Mutuo sodalizio per il bestiame\", associazione che aveva come scopo l'assicurare i bovini di et\u00e0 superiore ai sei mesi posseduti dai soci.\nNel XX secolo, grazie alla vicinanza con i poli industriali di Gallarate e Cassano Magnago, il paese fu oggetto di una forte immigrazione dapprima dal Veneto, quindi dal Mezzogiorno e oggi dall'estero. Per far fronte a questi cambiamenti sono stati costruiti nuove abitazioni e attivit\u00e0 produttive, una nuova scuola elementare e un grande campo sportivo ai confini con Peveranza.\nMonumenti e luoghi d'interesse.\nVilla di Carlo Leone Gioacchino Guglielmo II Duca di Bolladello.\nArchitetture religiose.\nSimbolo del paese, sorge su una collina nei pressi di un'antica sorgente, oggi esaurita, formatasi a causa della particolare conformazione geologica che alterna vasti strati di terreno impermeabile e permeabile. Dalla vicinanza a questo corso d'acqua si fa derivare la dedica al Santo Calimero, nel Medioevo invocato contro la siccit\u00e0, le cui acque miracolose erano, fino in epoca recente, distribuite agli ammalati di Milano nel giorno a lui dedicato. Un'altra ipotesi vuole che l'intitolazione provenga dalla \"Madonna \"kalimera\"\", ovvero, alla Madonna del buon giorno. Tale ipotesi troverebbe supporto nell'influenza della cultura ellenica nella vita spirituale del paese, testimoniata dall'intitolazione di diversi altari a santi orientali.\nL'edificio, gi\u00e0 presente almeno fin dal XIII secolo, mostra tre epoche di costruzione: la prima, la pi\u00f9 antica, giunge al 1470 ed \u00e8 opera della ristrutturazione dell'antico santuario da parte della famiglia Martignoni: all'epoca la costruzione consisteva in un angusto spazio con una semplice navata rettangolare. Nel 1686 la forma dell'edificio, che nel frattempo era stato dichiarato pericolante, venne modificata dalle opere di ristrutturazione volute da Gerolamo Palazzi nelle sue disposizioni testamentarie: fu difatti ampliato con la costruzione di una nuova abside rivolta verso occidente e assunse una conformazione ovale. L'ultima fase del suo ampliamento \u00e8 datata 1871 quando si provvide alla costruzione di una nuova abside, della sacrestia, del campanile e al rinforzo del muro di scarpata volto a consolidare il terreno su cui la chiesa sorge. Il portale di ingresso e le vetrate hanno invece origini molto pi\u00f9 recenti: il primo fu voluto dal parroco Ambrogio Giussani e realizzato dalla fonderia bolladellese dei fratelli Cappellari, le seconde furono realizzate, su ordine dello stesso, da una vetreria milanese.\nAll'interno, sopra l'altare, campeggia il quadro di una Madonna con bambino, fin da un lontano passato ritenuto miracoloso e portato in processione dalla chiesa parrocchiale al santuario ogni prima domenica di luglio. La Madonna \u00e8 ritratta in posa dimessa, raffigurata assisa sui gradini di una casa, con una veste rossa e un mantello blu. Non \u00e8 escluso che il dipinto in questione sia una versione della \"Madonna dell'umilt\u00e0\", molto diffusa in epoca medioevale in cui la stessa viene raffigurata mentre allatta Ges\u00f9 seduta su un cuscino appoggiato a terra: gi\u00e0 a met\u00e0 del Settecento, nel descrivere la sua visita a San Calimero, l'arcivescovo Giuseppe Pozzobonelli rifer\u00ec di un quadro sopra l'altare raffigurante una Madonna allattante. Il seno della Madonna fu in seguito coperto da un velo e solo da pochissimi anni si pu\u00f2 rimirare il quadro in quella che doveva essere la sua versione originale.\nLa provenienza del dipinto \u00e8 legata alla leggenda che lo vuole donato da una nobildonna di passaggio, rimasta incolume dopo che la sua carrozza, in pieno inverno, ebbe un incidente nella via sottostante il santuario a causa del fondo ghiacciato. Per ringraziare la provvidenza dello scampato pericolo, volle donare alla piccola chiesetta che aveva poco prima visto passando, il pregevole quadro.\nAll'interno del santuario nel corso del XX secolo sono stati perpetrati diversi furti, probabilmente commissionati da esperti d'arte:\nA causa del luogo isolato ove sorge e dei tesori che ancora contiene, il santuario \u00e8 aperto solo per le funzioni religiose ed \u00e8 posto sotto sorveglianza di un sistema a circuito chiuso di telecamere.\nEventi.\nLa sera della prima domenica di luglio si svolge la rituale processione della Madonna di San Calimero in cui il quadro raffigurante la Madonna con bambino viene trasportato per le vie del paese, dalla parrocchiale di Sant'Ambrogio fino al santuario."}
{"id": "583009", "revid": "690118", "url": "https://it.wikipedia.org/wiki?curid=583009", "title": "BRDM-2", "text": "Il BRDM-2, o BTR-40-P2, \u00e8 un'autoblindo, che dalla sua apparizione nella met\u00e0 degli anni '60 si \u00e8 diffuso in grande quantit\u00e0 nei paesi sotto influenza comunista. Essa \u00e8 una vettura leggera, progettata anzitutto per la mobilit\u00e0, poi per la potenza di fuoco ed infine per la protezione.\nTecnica.\nHa uno scafo in acciaio saldato, con pareti quasi verticali e la parte superiore assai inclinata.\nL'equipaggio, quattro uomini, entra ed esce dalle due botole sul tetto del mezzo, nella parte anteriore: esse sono in effetti le uniche presenti nel mezzo.\n\u00c8 dotato di quattro grandi pneumatici, con pressione a regolazione centralizzata, come anche di due idrogetti per la movimentazione in acqua a circa 10\u00a0km/h. Il motore a benzina, nella parte posteriore dello scafo, ha 140\u00a0hp e consente un rapporto potenza peso di 20:1ton. Malgrado questo, vi \u00e8 benzina sufficiente per 750 km di autonomia su strada.\nChe la mobilit\u00e0 sia considerata al massimo grado di utilit\u00e0, lo dimostra anche il fatto che il veicolo ha altre quattro ruote di piccolo diametro, abbassabili se necessario, che possono consentire una mobilit\u00e0 ben superiore a quella della dei veicoli 4x4 normali, tanto che la trincea superabile (1,25\u00a0m) \u00e8 addirittura maggiore di quella della Panhard ERC (1,22\u00a0m), che pure \u00e8 un 6x6. Questo fatto spiega peraltro anche come mai non vi siano portelli laterali sullo scafo.\nL'armamento \u00e8 la solita torretta da 14,5\u00a0mm, capace di ingaggiare efficacemente la maggior parte dei mezzi corazzati leggeri nemici, mentre la corazza \u00e8 sufficiente solo contro le armi leggere, anche se frontalmente resiste abbastanza bene anche a quelle pesanti, purch\u00e9 da una certa distanza. La dotazione \u00e8 di 500 colpi da 14,5 e 2000 da 7,62 (molto di pi\u00f9 del precedente BRDM-1), mentre l'alzo varia tra -5 e +30.\nTra gli equipaggiamenti disponibili, apparati IR per la visione notturna, sistema NBC, verricello di traino ed addirittura un sistema di navigazione inerziale.\nMigliaia di esemplari sono stati prodotti per circa 20 anni, e sono diffusi in decine di Paesi.\nVersioni ed impiego.\nIl BRDM-2 ha sostituito il vecchio BRDM-1, con migliori prestazioni in ogni livello, e ha dato luogo ad una soluzione ragionevolmente moderna, economica, dotata di grande mobilit\u00e0. Da essa, non potevano mancare di derivare molti sistemi anche di prima linea:"}
{"id": "583012", "revid": "3732", "url": "https://it.wikipedia.org/wiki?curid=583012", "title": "Linotype", "text": "La linotype (in italiano linotipo) \u00e8 una macchina tipografica che compone e giustifica automaticamente ciascuna linea di caratteri del testo. Inventata nel 1881, fu la prima macchina per la composizione tipografica automatica e consent\u00ec notevoli aumenti di produttivit\u00e0. Il termine \"linotype\" \u00e8 una contrazione \"line of types\" (colloquialmente \"line-o'-type\"), la linea di caratteri in metallo che la macchina \u00e8 in grado di comporre automaticamente.\nStoria.\nInvenzione.\nLa \"linotype\" rappresenta un'evoluzione della \"monotype\", una macchina che fonde le singole lettere e le giustappone, automaticamente spaziate, nella linea. Fu inventata negli Stati Uniti (1881) dal tecnico tedesco Ottmar Mergenthaler. La macchina fu installata per la prima volta nel 1886 al \"New York Tribune\".\nLa \"linotype\" \u00e8 costituita da una tastiera alfanumerica (simile a quelle delle macchine per scrivere) su cui un tecnico specializzato (il \"linotipista\") compone le parole comandando per ogni singolo tasto una leva che libera la corrispondente matrice prelevata dal magazzino.\nLe matrici vanno a disporsi nel compositoio fino al completamento della riga. Quando la scrittura \u00e8 completata, il compositoio, con un primo elevatore, passa alla forma. Qui, da un crogiolo \u00e8 immesso il metallo fuso (solitamente piombo) che fonde l'intera riga. Un secondo elevatore affida poi le matrici al meccanismo della distribuzione, dove un sistema di prismi e di tre viti elicoidali s'incarica di riporre le matrici nei rispettivi canali del magazzino.\nIn Italia le linotype vennero impiegate per la prima volta nella tipografia di un giornale nel 1897 alla \u00abTribuna\u00bb di Roma, a quel tempo il principale quotidiano della capitale.\nIl superamento della \"linotype\".\nUno dei motivi dell'abbandono della linotipo \u00e8 stato il passaggio dalla composizione tipografica a \"caldo\" (cio\u00e8 col piombo fuso, propria della \"linotype\" ma anche della \"monotype\") al cosiddetto sistema a \"freddo\", e cio\u00e8 la composizione al computer. Le nuove tecnologie furono applicate alla stampa dei quotidiani a partire dai primi anni settanta. Il piombo venne sostituito dal sistema a fotocomposizione e l'impaginazione divenne un lavoro di grafica, eseguito sugli schermi del computer. Un processo tecnologico della stampa che diede inizio ad una rivoluzione in tutti i settori produttivi. La composizione a freddo ha esaltato le potenzialit\u00e0 della stampa litografica (la stampa offset, inventata molti decenni prima, nel 1904)."}
{"id": "583019", "revid": "767487", "url": "https://it.wikipedia.org/wiki?curid=583019", "title": "Dee Palmer", "text": "Nel periodo della sua vita in cui era un maschio, Palmer si occup\u00f2 in particolare degli arrangiamenti degli archi fin dai primi anni settanta prima di entrare a far parte ufficialmente della band nel 1976 in qualit\u00e0 di tastierista del gruppo. Lasci\u00f2 la band nel 1980 per disaccordi con il suo leader Ian Anderson circa il drastico cambio di suono, con l'utilizzo sempre pi\u00f9 massiccio di strumenti elettronici.\nPalmer form\u00f2 quindi un nuovo gruppo, i Tallis, insieme a John Evan, membro dei Jethro Tull che abbandon\u00f2 per le stesse ragioni di Palmer. Il progetto fu per\u00f2 presto abbandonato perch\u00e9 ebbe scarso successo.\nNel corso degli anni ottanta produsse diversi album rock degli anni settanta, da lui stesso riarrangiati in modo da poter essere suonati da un'orchestra sinfonica. Successi degli stessi Jethro Tull, ma anche di altre band quali i Pink Floyd, i Genesis, i Beatles, gli Yes e i Queen.\nNel 2004 Palmer annunci\u00f2 di esser stato sottoposto a operazione chirurgica per cambiare sesso, e mut\u00f2 il suo nome da David a Dee."}
{"id": "583020", "revid": "33689", "url": "https://it.wikipedia.org/wiki?curid=583020", "title": "Crash Bandicoot (videogioco)", "text": "Crash Bandicoot \u00e8 un videogioco a piattaforme per PlayStation sviluppato da Naughty Dog e pubblicato da Sony Computer Entertainment in America del Nord nel settembre 1996, in Europa a novembre e in Giappone nel dicembre dello stesso anno. Il videogioco costituisce il primo capitolo dell'omonima serie e narra gli eventi che hanno portato alla creazione del protagonista, Crash Bandicoot, da parte dei suoi due principali antagonisti, il Dr. Neo Cortex e lo scienziato Nitrus Brio, che intendono servirsi di lui per conquistare il mondo. Riuscito a fuggire, Crash affronta i suoi nemici per sventare i loro piani e porta in salvo la sua fidanzata, Tawna, che era stata imprigionata da Cortex.\n\"Crash Bandicoot\" ha ricevuto recensioni per lo pi\u00f9 positive da parte della critica, che ne ha apprezzato la grafica, ritenendo per\u00f2 che il videogioco non abbia apportato molta innovazione al genere dei videogiochi a piattaforme. Con oltre sei milioni di copie vendute, \"Crash Bandicoot\" si \u00e8 classificato all'ottavo posto nella lista dei videogiochi per PlayStation pi\u00f9 venduti di sempre.\nDal 22 giugno 2007 \u00e8 possibile scaricare \"Crash Bandicoot\" su PlayStation 3 e PlayStation Portable tramite PlayStation Network, mentre il 30 giugno 2017 \u00e8 stato pubblicato su PlayStation 4 e successivamente su Xbox One e Microsoft Windows un remake del videogioco nella trilogia ', che contiene anche i due sequel, ' e \"\".\nTrama.\nIn un immaginario arcipelago situato al sud delle coste dell'Australia, il malvagio dottor Neo Cortex ambisce a conquistare il mondo intero; assieme al suo braccio destro Nitrus Brio, egli, mediante un macchinario di loro invenzione, l'Evolvo Ray, capace d'indurre forzatamente una forma d'evoluzione accelerata nei soggetti interessati, crea un potentissimo esercito di animali mutanti, i \"Cortex Commandos\".\nNel tentativo poi di dar vita al generale di questa sua armata, il Dr. Cortex sottopone agli esperimenti evolutivi anche un bandicoot, ottenendovi una creatura bizzarissima ed agilissima di nome Crash. Datasi per\u00f2 la scarsa ubbidienza dell'animale nei suoi confronti, ordina subito dopo a N. Brio di azionare il Cortex Vortex, dispositivo per il lavaggio mentale, al fine d'ammansirlo e sottometterlo al proprio volere, nonostante l'assistente lo metta in guardia sul fatto che la macchina sia ancora un prototipo. Guarda caso il macchinario si rivela inefficace su Crash, che si d\u00e0 alla fuga. Cortex cerca invano di catturarlo, dato che il marsupiale riesce a fuggire dal castello sfondando la vetrata della finestra; la sua procace fidanzata Tawna (altro esperimento del folle scienziato), viene per\u00f2 fatta prigioniera.\nIl nostro eroe, la mattina dopo, trasportato dalle correnti marine si ritrova in una spiaggia dell`\"Isola della Follia\" dominata dagli indigeni, e da l\u00ec inizia il suo cammino verso il castello di Cortex, allo scopo di liberare la sua amata. Al fianco del protagonista, vi \u00e8 lo spirito del potentissimo stregone Aku Aku, il quale percepisce il carattere buono di Crash e decide di aiutarlo, disseminando nel suo cammino delle casse con sopra raffigurata la propria effigie.\nCrash attraversa buona parte dell'isola e supera la grande muraglia di legno che delimita il territorio degli indigeni, giungendo all'interno del villaggio. Dopo aver sconfitto il capo indigeno Papu Papu, il marsupiale prosegue il suo viaggio e salta in groppa ad un facocero per fuggire pi\u00f9 velocemente, superando la muraglia di legno che delimita la fine del territorio indigeno. Crash cos\u00ec riesce a scappare e a raggiungere la seconda isola, l'Isola Wumpa, dovendo attraversare una giungla, citt\u00e0 perdute infestate da lucertole, rovine, templi antichi, e ponti sospesi nel vuoto. Quando Cortex scopre che Crash si sta facendo strada attraverso l'isola, manda alcuni dei suoi esperimenti malriusciti per fermarlo: Ripper Roo in cima ad una cascata, e Koala Kong all'interno di una miniera vulcanica.\nArrivato finalmente alla terza isola, Crash attraversa il \"Cortex Power\" (centrale energetica dell'isola) e sconfigge la guardia del corpo dello scienziato, Pinstripe Potoroo, guastando il generatore e lasciando il castello temporaneamente al buio, riuscendo per\u00f2 a proseguire grazie all'aiuto di Aku Aku, che emette una luce per illuminargli la strada.\nDopo aver affrontato e sconfitto N.Brio, Crash affronta finalmente il Dr. Cortex a bordo del suo dirigibile, mentre il castello va a fuoco a causa di un guasto nel laboratorio.\nRespingendo i getti al plasma dello scienziato, Crash lo sconfigge distruggendo il suo hoverboard e facendolo precipitare nel vuoto; nella scena finale Crash, finalmente riunitosi a Tawna, si allontana a bordo del dirigibile.\nConclusione alternativa.\nDopo aver raccolto tutte le gemme segrete sparse nelle tre isole, Crash le pu\u00f2 utilizzare per attraversare un lungo abisso che conduce alla torre, dove si trova Tawna. I due possono dunque fuggire di notte senza aver bisogno di lottare con Cortex all'alba. Questa scena \u00e8 seguita da un epilogo per tutti i boss del gioco:\nQuesto finale non lascia spazio per gli eventi narrati nei capitoli successivi.\nModalit\u00e0 di gioco.\n\"Crash Bandicoot\" \u00e8 un videogioco a piattaforme in cui il giocatore deve guidare il protagonista, Crash, attraverso trentadue livelli sparsi sulle tre isole Wumpa, con l'obiettivo di sconfiggere Cortex e salvare Tawna. Ciascun livello diventa disponibile solo dopo aver superato il livello precedente. Una mappa tridimensionale dell'isola in cui si trova Crash permette di scegliere il livello da affrontare. I livelli sono costituiti da un percorso brulicante di ostacoli e nemici di vario tipo, che Crash deve superare utilizzando le sue abilit\u00e0, ovvero la capacit\u00e0 di saltare e di eseguire giravolte, grazie alle quali \u00e8 possibile per esempio oltrepassare una buca nel terreno o sconfiggere una pianta carnivora. Crash perde una vita se entra in contatto con un nemico o un ostacolo mortale (come un palo da cui sporgono frecce appuntite), oppure se cade in una voragine senza fondo; in questi casi il gioco riprende dall'ultimo checkpoint raggiunto. Lungo il percorso sono sparsi anche i cosiddetti \u00abfrutti Wumpa\u00bb che il giocatore pu\u00f2 raccogliere: dopo averne presi cento, Crash guadagna una vita. Per proteggersi da nemici e ostacoli pericolosi, Crash pu\u00f2 raccogliere delle maschere di Aku Aku: se viene colpito mentre ne indossa una, Crash perde la maschera, ma rimane in vita. Tuttavia, raccogliendo tre maschere, Crash diventa invulnerabile agli attacchi dei nemici (ma non alle cadute nel vuoto) per un periodo limitato di tempo, al termine del quale la terza maschera svanisce e Crash ritorna nella sua normale condizione. \nLungo ciascun livello sono disseminati vari tipi di casse che possono essere distrutte per raccoglierne il contenuto. La maggior parte di esse contiene frutti Wumpa, mentre in altre si trovano vite e maschere di Aku Aku. Altre scatole contengono invece un checkpoint, che permette al giocatore di ripartire da quel punto quando perde una vita, mentre alcune casse particolari consentono a Crash di rimbalzare e spiccare salti pi\u00f9 alti. Le casse di TNT esplodono all'istante se Crash le colpisce con una giravolta, o dopo tre secondi se vi salta sopra\nBoss.\nIn ogni isola ci sono dei nemici principali, che tenteranno di ostacolare il cammino del protagonista. I boss da sconfiggere in \"Crash Bandicoot\" sono: Papu Papu, Ripper Roo, Koala Kong, Pinstripe, N. Brio e il Dr. Neo Cortex.\nAree bonus.\nCi sono tre tipi di bonus: i bonus di Tawna, quelli di N. Brio e quelli di Cortex. Si accede ad essi raccogliendo nei livelli tre medaglie raffiguranti il volto di uno dei corrispondenti personaggi. I bonus di Tawna servono per salvare la posizione di gioco e per ricaricare Crash di frutti wumpa e vite. Alla fine dei bonus di Cortex, invece, lo scienziato lascia cadere una chiave che permette a Crash di accedere ai livelli segreti.\nGemme.\nIn ogni livello si trova un certo numero di casse di legno, distruggendole si ottengono delle gemme; sono in tutto 26, 20 di esse sono bianche e sono chiamate gemme chiare, e altre 6 dette gemme colorate (blu, viola, gialla, verde, rossa e arancione). Le gemme si ottengono distruggendo tutte le casse e arrivando alla fine del livello senza perdere neanche una vita dopo aver rotto la prima cassa di Checkpoint. Le gemme colorate servono a raggiungere aree nascoste in alcuni livelli.\nSviluppo.\nIdeazione.\nIl viaggio.\nNell'agosto del 1994, Jason Rubin e Andy Gavin, i due fondatori e gli unici membri di Naughty Dog, traslocarono la sede della loro societ\u00e0 da Boston, in Massachusetts, a Los Angeles, in California. Prima di partire, Gavin e Rubin assunsero il loro primo dipendente, Dave Baggett, un amico di Gavin e suo compagno di studi al Massachusetts Institute of Technology; Baggett per\u00f2 avrebbe cominciato a lavorare a tempo pieno soltanto nel gennaio del 1995. Durante il viaggio, Gavin e Rubin studiarono con attenzione i videogiochi arcade e notarono che i simulatori di guida, i picchiaduro e gli sparatutto avevano iniziato la transizione verso un rendering completamente tridimensionale. Intuendo che fosse questa la strada giusta da seguire, pensarono al loro genere preferito di videogiochi, quello a piattaforme, e si domandarono che aspetto avrebbe avuto una versione tridimensionale di questo tipo di gioco. Poich\u00e9 ci\u00f2 avrebbe fatto s\u00ec che il giocatore vedesse non pi\u00f9 il profilo del personaggio, ma la sua parte posteriore, Gavin e Rubin chiamarono scherzosamente il loro progetto \u00abSonic's Ass Game\u00bb. La tecnologia di base per \"Crash Bandicoot\" e per gli altri capitoli della serie fu sviluppata nei pressi di Gary, in Indiana, mentre la teoria di gioco ha preso forma in Colorado. Il loro precedente progetto, un videogioco a scorrimento chiamato \"Al O. Saurus and Dinestein\", fu abbandonato, il che cost\u00f2 ai due programmatori una pesante multa.\nLa scelta della console.\nNell'agosto del 1994, Naughty Dog si trasfer\u00ec nei suoi nuovi uffici a Universal City, in California, e i dirigenti si incontrarono con Mark Cerny, vicepresidente di Universal Interactive Studios. Il gruppo approv\u00f2 all'unanimit\u00e0 l'idea del \u00abSonic's Ass Game\u00bb e inizi\u00f2 a chiedersi quale fosse la piattaforma pi\u00f9 adatta per il nuovo gioco. Ritenendo che il 3DO Interactive Multiplayer, l'Atari Jaguar, il Sega Mega Drive 32X e il Sega Saturn non fossero adeguati a causa delle scarse vendite registrate dai videogiochi di tali console e delle loro \u00abgoffe\u00bb unit\u00e0 di sviluppo, la squadra decise di sviluppare il gioco per la PlayStation di Sony, la cui natura fu giudicata \u00absexy\u00bb, e anche perch\u00e9 l'azienda giapponese non aveva ancora una mascotte che potesse competere con Sonic e Mario. Dopo aver firmato un accordo con Sony, Naughty Dog pag\u00f2 dollari per un'unit\u00e0 di sviluppo per PlayStation, che ricevette nel settembre 1994. Per lo sviluppo del gioco fu stanziato un budget di 1,7 milioni di dollari, e l'ex direttore di Sunsoft, David Siller, fu ingaggiato come produttore.\nCreazione dei personaggi.\nIl protagonista, Crash.\nPrima dello sviluppo di \"Crash Bandicoot\", Naughty Dog voleva fare ci\u00f2 che SEGA e Warner Bros. fecero per ideare i loro rispettivi personaggi, Sonic the Hedgehog e il Diavolo della Tasmania, ossia creare un personaggio a partire da un animale realmente esistente ma poco noto alla maggior parte delle persone. Il team acquist\u00f2 cos\u00ec una guida sui mammiferi della Tasmania e, tra gli animali presenti, selezion\u00f2 il wombat, il potoroo e il bandicoot come opzioni tra cui scegliere. Gavin e Rubin assegnarono poi al protagonista del videogioco un nome temporaneo, \u00abWillie the Wombat\u00bb, ma non era loro intenzione rendere definitivo questo appellativo, perch\u00e9 esisteva un personaggio omonimo nella serie televisiva animata \"Tazmania\". Nell'ottobre del 1994, il bandicoot fu scelto come modello per la creazione del protagonista, ma fino al 1996 continuarono a chiamarlo \u00abWillie the Wombat\u00bb in quanto non era ancora stato deciso il nome finale.\nGavin e Rubin decisero di non far parlare il protagonista perch\u00e9 all'epoca la qualit\u00e0 dei doppiaggi era bassa e avrebbe ostacolato l'identificazione del giocatore con il personaggio. Gli autori volevano infatti che Crash fosse caratterizzato da emozioni e sentimenti di varia natura, con cui il giocatore potesse immedesimarsi. Prima che Crash assumesse il suo aspetto definitivo, gli artisti di Naughty Dog realizzarono vari abbozzi, ognuno dei quali contribu\u00ec poco a poco alla formazione dei dettagli che contraddistinguono il personaggio, come i grandi occhi e la cresta.\nL'antagonista principale, Neo Cortex.\nL'antagonista principale del gioco fu creato mentre Gavin, Rubin, Baggett e Cerny stavano mangiando in un ristorante italiano vicino agli studi di Universal Interactive. Gavin ide\u00f2 un \u00abgenio del male con una grande testa\u00bb, e la personalit\u00e0 che aveva in mente per il personaggio era quella di\nIn quel periodo, Rubin era appassionato della serie televisiva animata \"Mignolo e Prof.\", perci\u00f2 il gruppo immagin\u00f2 una mente \u00abpi\u00f9 diabolica\u00bb di Prof. e con degli scagnozzi ispirati ai personaggi di \"Chi ha incastrato Roger Rabbit\". Il nome del cattivo, Dr. Neo Cortex, fu suggerito da una frase che Gavin pronunci\u00f2, in cui compariva la parola \u00abneuroni\u00bb.\nGli altri personaggi.\nNaughty Dog ide\u00f2 poi il dottor Nitrus Brio, un personaggio caratterizzato da una personalit\u00e0 completamente opposta a quella di Cortex: mite, razionale e competente. Ripper Roo \u00e8 invece la prima creatura sottomessa da Cortex, ma anche la meno riuscita; il personaggio \u00e8 stato creato per mostrare umoristicamente la pericolosit\u00e0 del \"Cortex-Vortex\", ed ha anche fornito a Naughty Dog l'occasione per utilizzare la tecnica delle azioni sovrapposte nelle animazioni. Pinstripe Potoroo \u00e8 ispirato al film \"Il padrino\" mentre Tawna \u00e8 basata sull'attrice Pamela Anderson. Per via del suo aspetto ritenuto fin troppo provocante per un gioco rivolto sostanzialmente ad un pubblico di bambini, la prima versione di Tawna venne parzialmente ridisegnata per cercare di smorzarne la carica erotica ma, ciononostante, verr\u00e0 comunque rimossa dall'universo narrativo della serie, venendo perci\u00f2 sostituita a partire gi\u00e0 dal capitolo successivo dal personaggio di Coco Bandicoot, sorella minore di Crash.\nAccoglienza.\nIl gioco ha avuto recensioni generalmente positive da parte della critica, in particolare riguardo alla grafica e al gameplay, ed \u00e8 stato anche un successo commerciale, vendendo oltre 6,8 milioni di unit\u00e0 in tutto il mondo."}
{"id": "583021", "revid": "287204", "url": "https://it.wikipedia.org/wiki?curid=583021", "title": "Fiorile", "text": "Il mese di fiorile (o floreale; in francese: \"flor\u00e9al\") era l'ottavo mese del calendario rivoluzionario francese e corrispondeva (a seconda dell'anno) al periodo compreso tra il 20/21 aprile e il 19/20 maggio nel calendario gregoriano. Era il secondo dei \"mois du printemps\" (mesi di primavera); seguiva germinale e precedeva pratile.\nIl mese di fiorile deve la sua etimologia:\n secondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il mese di fiorile era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e decimo (decad\u00ec) giorno di ogni decade, che aveva rispettivamente il nome di un animale e quello di un oggetto per l'agricoltura."}
{"id": "583023", "revid": "117248010", "url": "https://it.wikipedia.org/wiki?curid=583023", "title": "Annullamento di una norma", "text": "L'annullamento di una norma \u00e8 la rimozione della norma stessa dall'ordinamento giuridico, in quanto invalida perch\u00e9 contrastante con altra norma posta da una fonte che si colloca ad un livello superiore. L'annullamento \u00e8 disposto da un organo, di solito giurisdizionale, al quale l'ordinamento giuridico ha attribuito il relativo potere ed ha efficacia \"erga omnes\", nel senso che la norma annullata non pu\u00f2 pi\u00f9 essere applicata da chiunque, a differenza della \"disapplicazione\" la cui efficacia \u00e8 invece limitata al processo\nL'esempio pi\u00f9 tipico di annullamento \u00e8 quello delle norme di legge (o atti aventi forza di legge) affette da illegittimit\u00e0 costituzionale (o incostituzionalit\u00e0), disposto dalla corte costituzionale negli ordinamenti che adottano il controllo di legittimit\u00e0 costituzionale accentrato. Questo \u00e8 il caso dell'ordinamento italiano, nel quale le norme di legge, statali e regionali, e di atti aventi forza di legge (decreti legislativi e decreti-legge) possono essere annullate dalla Corte costituzionale.\nL'annullamento pu\u00f2 essere previsto anche per le norme di regolamento che risultano illegittime in quanto in contrasto con quelle di una legge o atto avente forza di legge (o, a maggior ragione, della costituzione). Certi ordinamenti dotati di giurisdizione amministrativa, come quello francese e quello italiano, riconoscono ai relativi giudici il potere di annullare le norme regolamentari illegittime, non diversamente da quanto avviene per gli altri atti amministrativi; altri ordinamenti (ad esempio, quello tedesco), invece, riconoscono al giudice amministrativo il solo potere di disapplicare le norme regolamentari illegittime. Nell'ordinamento italiano i giudici amministrativi (Consiglio di Stato e tribunali amministrativi regionali) hanno il potere di annullare le norme regolamentari; l'annullamento, tuttavia, pu\u00f2 essere domandato solo da chi sia stato leso da un atto amministrativo applicativo della norma regolamentare, non essendo di regola possibile impugnare direttamente la norma stessa prima della sua concreta applicazione.\nCon l'annullamento vengono rimosse dall'ordinamento giuridico la disposizione e conseguentemente la norma o le norme, intese in senso stretto, da essa ricavabili attraverso l'interpretazione. Pu\u00f2 per\u00f2 succedere che la disposizione risulti in contrasto con la norma superiore solo se interpretata in un certo modo o, detto in altri termini, che siano in contrasto solo una o alcuna delle norme da essa ricavabili; in questo caso l'annullamento rimuover\u00e0 solo tali norme, lasciando intatta la disposizione e, quindi, le altre norme da essa ricavabili (\u00e8 quel che accade con le cosiddette sentenze interpretative della Corte costituzionale italiana)."}
{"id": "583029", "revid": "690118", "url": "https://it.wikipedia.org/wiki?curid=583029", "title": "BRDM-1", "text": "La BRDM-1 \u00e8 una autoblindo leggera sovietica dei tardi anni '50, sostituta della blindo BA-64 del periodo della seconda guerra mondiale. Essa ha avuto molta diffusione, per via della sua semplicit\u00e0 e mobilit\u00e0.\nLa sua tecnica comprendeva un motore a benzina anteriore, come anche la trasmissione, con 4 ruote motrici e 4 ruotini ausiliari tra le ruote principali, che consentivano di superare una trincea di 1,22m. Il mezzo era anfibio, con un idrogetto posteriore. La struttura blindata, molto inclinata e dal disegno basso, vedeva dietro il motore 2 uomini d'equipaggio, pilota e capocarro, e dietro ancora altri 3 soldati. L'armamento verteva in una sola mitragliatrice da 7,62mm anteriore, con appena 1070 colpi, ma alcuni mezzi furono dotati di un'arma da 7,62 posteriore e di una 12,7 anteriore.\nVersioni speciali comprendevano il BRDM-1U comando, quello da ricognizione NBC, e ben 3 modelli anticarro: uno con 3 missili AT-1 Snapper, 1 con 4 missili AT-2 Swatter, e l'ultimo con 6 missili AT-3 Sagger pronti al lancio. Il modello con gli AT-2 non \u00e8 stato esportato, contrariamente agli altri due che sono stati esportati e usati in operazioni belliche.\nBen presto il BRDM-1 \u00e8 stato affiancato dalla molto pi\u00f9 moderna BRDM-2, e da questa progressivamente sostituito."}
{"id": "583031", "revid": "124819627", "url": "https://it.wikipedia.org/wiki?curid=583031", "title": "Mario Ter\u00e1n", "text": "L'esecuzione fu effettuata con una carabina M2, il 9 ottobre 1967, nel villaggio boliviano di La Higuera, dipartimento di Santa Cruz.\nNel 1972 venne mandata in onda sulla Rai il reportage \"Inchiesta su un mito\", curato dal giornalista Roberto Savio, corrispondente per l'America Latina. Questo conteneva anche una rara intervista a Mario Ter\u00e1n. Ufficialmente, secondo quanto affermato dall'esercito, mor\u00ec nel 1968, ma grazie a indiscrezioni di un alto ufficiale boliviano, si seppe che era vivo e che era istruttore dell'esercito nella citt\u00e0 di Cochabamba, dove venne effettuata l'intervista. In quest'intervista Ter\u00e1n sosteneva che Che Guevara non fu giustiziato n\u00e9 da lui, n\u00e9 da altri, ma che mor\u00ec per dissanguamento a causa delle ferite subite in battaglia. Ter\u00e1n diceva di non essere al corrente di nessun sorteggio per chi dovesse eseguire la fucilazione, di essere andato a riposarsi e di essere stato informato della morte del Che solo la mattina dopo.\nSecondo alcuni colleghi di Ter\u00e1n, quest'ultimo non ebbe il coraggio di sparare e usc\u00ec dalla stanza. I suoi compagni, per convincerlo a rientrare, gli avrebbero fatto bere alcolici. In realt\u00e0, una volta rientrato avrebbe sparato una raffica di mitra con le spalle voltate. Il colpo di grazia non sarebbe suo, ma attribuito a Felix Ramos (alias \"Felix Rodriguez\"), agente della CIA di origine cubana. Lo storico messicano Paco Ignacio Taibo II, in una sua biografia del Che, sostiene che a Ter\u00e1n sarebbero stati promessi un orologio e un corso per sottufficiali all'Accademia Militare di West Point. Le promesse non sarebbero poi state mantenute.\nTer\u00e1n vive attualmente a Santa Cruz de la Sierra, la pi\u00f9 popolata citt\u00e0 boliviana, ubicata nei bassipiani tropicali. Durante la sua vita ha concesso pochissime interviste. L'unica intervista filmata \u00e8 quella fatta da Savio nel reportage \"Inchiesta su un mito\". Nell'intervista a \"Paris Match\" nel 1977, Ter\u00e1n confess\u00f2 di essere stato lui ad avere ucciso \"il Che\" con due raffiche di mitra. La prima lo avrebbe colpito gravemente, ma la seconda lo avrebbe ucciso.\nIl giornalista boliviano Pablo Ortiz sostiene che paradossalmente Ter\u00e1n, oramai vecchio e quasi cieco a causa della cataratta, sarebbe stato operato gratuitamente, nell'agosto 2006, da medici cubani. L'intervento chirurgico sarebbe rientrato all'interno della \"Operaci\u00f3n Milagro\" (in italiano, \"operazione miracolo\"), un accordo tra i Paesi appartenenti all'ALBA per la cura delle malattie degli occhi nella popolazione pi\u00f9 povera. Il fatto sarebbe stato confermato anche dal quotidiano cubano \"Granma\", il quale ha riferito che il figlio di Mario Ter\u00e1n avrebbe scritto al quotidiano di Santa Cruz de la Sierra, \"El Deber\", un ringraziamento per i medici cubani.\nVi sono anche fonti che riportano informazioni completamente differenti sulla sorte di Ter\u00e1n: tra queste, Gianni Min\u00e0 (giornalista e direttore della rivista \"Latinoamerica\") sostiene che il militare si sarebbe suicidato due anni dopo l'assassinio del Che gettandosi da una finestra a La Paz. Allo stesso modo, il giornalista polacco Ryszard Kapu\u015bci\u0144ski riporta che si sarebbe suicidato sparandosi dopo due giorni dall'esecuzione del Che, nei pressi del villaggio di Madre de Dios."}
{"id": "583032", "revid": "15756", "url": "https://it.wikipedia.org/wiki?curid=583032", "title": "Frattocchie", "text": "Frattocchie \u00e8 una frazione del comune di Marino a 20\u00a0km da Roma, situato sull'Appia Antica e in epoca romana, corrispondeva all'antica cittadina di \"Bovillae\", ed \u00e8 un centro abitato costituito frazione, in provincia di Roma, nell'area dei Castelli Romani. Frattocchie \u00e8 sede della III circoscrizione del Comune di Marino, ed \u00e8 la seconda frazione pi\u00f9 popolosa e vitale di questo Comune e seconda frazione pi\u00f9 vasta dopo Santa Maria delle Mole. Posta tra la SS 7 via Appia e la Strada statale 207 Nettunense, \u00e8 un abitato di recente e progressiva urbanizzazione in continua crescita.\nGeografia fisica.\nTerritorio.\nIl territorio di Frattocchie, al pari dell'intera area dei Colli Albani, \u00e8 stato soggetto tra i 600.000 ed i 20.000 anni fa circa all'attivit\u00e0 del Vulcano Laziale. Il suolo \u00e8 dunque composto in massima parte di materiale vulcanico, ed abbondano minerali caratteristici come il peperino, ed in misura minore la pietra sperone del Tuscolo ed il tufo, localizzati con pi\u00f9 frequenza dell'area tuscolano-artemisia.\nSecondo la Carta Geologica d'Italia redatta dal Servizio Geologico d'Italia, dal punto di vista geologico la zona di Frattocchie \u00e8 stata formata da banchi di lave in grande colata, soprastante a leucite tefritica e nefelinica. La localit\u00e0 Santa Fumia, posta ai confini meridionali del comune con Castel Gandolfo e Roma, si trova invece su un suolo fatto di lava in ammassi. L'area di Monte Crescenzo, infine, si presenta caratteristicamente composto da \"saldame lavico, scorie, agglomerati e lapilli stratificati\", materiale caratteristico di una bocca eruttiva eccentrica. La localit\u00e0 Pantanelle, ai confini settentrionali con Grottaferrata e Ciampino, \u00e8 invece composta da materiale alluvionale, probabilmente trasportato dal fosso della Patatona.\nIdrografia.\nNel territorio della III circoscrizione scorrono alcuni corsi d'acqua di piccola portata, denominati \"fossi\" o \"marane\":\nLa falda acquifera di Frattocchie \u00e8 collegata a quella del Lago Albano e vi attingono molti pozzi di abitazioni. A Santa Maria delle Mole \u00e8 presente un depuratore delle acque di scarico, convogliate allo stesso Lago Albano. Tuttavia, la capacit\u00e0 massima di questo depuratore \u00e8 inferiore alla reale quantit\u00e0 da trattare: perci\u00f2 il comune e l'assessorato all'Ambiente della Provincia di Roma stanno prendendo in considerazione il potenziamento della struttura a beneficio delle acque lacustri.\nOrografia.\nNon esistono vere e proprie cime montuose nel territorio marinese, ovvero l'altitudine massima non raggiunge mai i 600 m s.l.m. Le quote pi\u00f9 elevate si registrano nella parte orientale del comune, ai confini con Rocca di Papa presso le pendici di Monte Cavo (949\u00a0m s.l.m.), antico cratere vulcanico attivo nella \"seconda fase\" dell'esistenza del Vulcano Laziale, all'incirca tra i 270.000 ed i 100.000 anni fa: \nPer quanto riguarda l'altitudine delle frazioni del territorio comunale, Santa Maria delle Mole \u00e8 a 147 m s.l.m., Cava dei Selci a 151\u00a0m s.l.m., Frattocchie a 173\u00a0m s.l.m., Fontana Sala a 186\u00a0m s.l.m., Due Santi a 222\u00a0m s.l.m. e Castelluccia a 200\u00a0m s.l.m.\nClima.\nIn gennaio la temperatura media minima e massima registrata a Roma \u00e8 di 1,9\u00a0\u00b0C e 12,2\u00a0\u00b0C, a Grottaferrata (329 metri slm) si registrano 3,4\u00a0\u00b0C e 11,2\u00a0\u00b0C, a Velletri (352 metri) 3,8\u00a0\u00b0C e 10,6\u00a0\u00b0C e a Colonna 2,5\u00a0\u00b0C e 12,6\u00a0\u00b0C. Le temperature di Frattocchie \u00e8 molto simile a quella di S. Maria delle Mole non differiscono da quelle degli altri Castelli citati.\nD'estate invece Velletri e Colonna registrano una massima di 31\u00a0\u00b0C, simile a Roma Urbe, e Grottaferrata 29,7\u00a0\u00b0C, non diversamente da Frattocchie.\nLa distribuzione annuale della piovosit\u00e0 \u00e8 inferiore ai 1000\u00a0mm e in media compresa tra i 700 e i 900\u00a0mm. Ai Colli Albani si presenta il fenomeno detto stau, che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei Colli Albani, rivolte verso il mare, verso sud sud-ovest, e la minore verso nord.\nNormalmente la zona \u00e8 battuta da venti di scirocco e libeccio, ma talvolta compare anche il ponente. Durante l'inverno invece si ha la presenza di tramontana e grecale.\nStoria.\nFrattocchie sorge poco lontano dai resti dell'antica citt\u00e0 romana di \"Bovillae\", considerata luogo d'origine della Gens Iulia alla quale apparteneva Gaio Giulio Cesare.\nIl 19 gennaio dell'anno 52 a.C. fu teatro dello scontro fra Tito Annio Milone, diretto a Lanuvio con uno stuolo di servi e gladiatori, e Publio Clodio Pulcro, proveniente da Ariccia con trenta servi. Ne nacque uno scontro che cost\u00f2 la vita a Clodio e che \u00e8 rimasto rilevante nella storia romana poich\u00e9, in seguito ai torbidi che ne seguirono, Pompeo fu nominato console senza collega.\nNel corso del Medioevo era ricordata sulle mappe per l'osteria \"delle Frattocchie\". Il toponimo \u00e8 una evoluzione da \"fratta\", terreno incolto. Alle Frattocchie la famiglia dei Savelli si fece erigere una chiesina privata poi andata perduta e il cardinal Girolamo Colonna, alla met\u00e0 del XVII secolo, si fece costruire una villa, detta poi della Sirene, oggi annessa nel complesso dei PP. Trappisti.\nNel 1929 i sunnominati religiosi Trappisti s'installano a Frattocchie e ancor oggi sono noti per via della ottima cioccolata trappista.\nLa frazione viene anche ricordata per la cosiddetta Scuola delle Frattocchie, dove fino al 1993, in una villa immersa nel verde dei Castelli Romani, c'era la sede della scuola dei dirigenti del Partito Comunista Italiano, l'Istituto di studi comunisti.\nTra il 1993 ed il 1994 il territorio di Frattocchie fece parte dell'effimero comune autonomo di Boville, nato dalla separazione delle frazioni di Castelluccia, Cava dei Selci, Due Santi, Fontana Sala, Frattocchie e Santa Maria delle Mole dal comune di Marino.\nIl riaccorpamento a Marino fu stabilito dalla Corte costituzionale con la sentenza n\u00ba 433 del 6 settembre 1995, poich\u00e9:\nMonumenti e luoghi d'interesse.\nArchitetture religiose.\nChiesa di San Giuseppe.\nLa chiesa di San Giuseppe \u00e8 il principale luogo di culto cattolico della frazione di Frattocchie. Probabilmente edificata nella prima met\u00e0 del Duecento sotto il pontificato di papa Onorio III in prossimit\u00e0 della via Appia, venne ricostruita dal cardinale Girolamo Colonna alla met\u00e0 del Seicento, con l'intitolazione a san Girolamo, e quindi distrutta negli anni sessanta per lasciare spazio alla nuova chiesa, edificata a una certa distanza dall'originale.\nNella cripta della chiesa \u00e8 sepolto il card. Giuseppe Pizzardo, che fu vescovo suburbicario di Albano, alla quale diocesi appartiene la parrocchia, dal 1948 alla morte. \nSociet\u00e0.\nReligione.\nLa religione pi\u00f9 professata a Frattocchie \u00e8 il Cristianesimo nella confessione cattolica. Una sola \u00e8 la parrocchia importante della III Circoscrizione ed \u00e8 intitolata a San Giuseppe. I fedeli battezzati sono circa 12.000.\nIstituzioni, enti e associazioni.\nA Frattocchie, in Via Nettunense Vecchia n. 1, ha sede la terza circoscrizione amministrativa del comune di Marino (Frattocchie, Due Santi, Castelluccia, Fontana Sala).\nCultura.\nLa sede centrale dell'Istituto Comprensivo Scuola Secondaria di Primo Grado \"Primo Levi\"; il plesso dell'Infanzia \"Amendola\" e quello della Primaria \"Anna Frank\" "}
{"id": "583038", "revid": "287204", "url": "https://it.wikipedia.org/wiki?curid=583038", "title": "Roc-A-Fella Records", "text": "La Roc-A-Fella Records \u00e8 una delle pi\u00f9 importanti etichette discografiche di genere hip hop degli Stati Uniti. Cofondata nel 1995 a New York da Damon Dash, Kareem \"Biggs\" Burke, e Shawn Carter (in arte Jay-Z). L'etichetta \u00e8 una parte della The Island Def Jam Music Group. Le sue star pi\u00f9 in vista sono Jay-Z e Kanye West, rapper e beatmaker.\nStoria dell'etichetta.\nI tre fondatori iniziarono l'attivit\u00e0 discografica soprattutto per la frustrazione a causa dell'impossibilit\u00e0 di trovare un contratto sicuro per i dischi di Jay-Z, il nome Roc-A-Fella Records \u00e8 un gioco di parole riferito alla famiglia Rockefeller, tra le pi\u00f9 ricche e potenti di New York. La Priority Records rimase impressionata dalla determinazione del trio, dicendosi disposta alla distribuzione dell'album di debutto di Jay-Z \"Reasonable Doubt\", pubblicato dalla Roc-A-Fella.\nTeam Roc.\nL'originale formazione, guidata nella parte commerciale da Jay-Z, Dame Dash e Kareem \"Biggs\" Burke, consisteva negli artisti Jay, Memphis Bleek e Sauce Money. Jaz-O e Da Ranjahz si affiliarono poco dopo l'inizio dell'attivit\u00e0 ma non furono mai segnati per l'etichetta. I produttori connessi all'etichetta erano Ski e DJ Clark Kent. Artisti segnati ed affiliati formavano anche un collettivo musicale conosciuto come Team Roc.\nMentre Bleek e Jay rimasero legati all'etichetta, diversi membri del Team Roc si dispersero altrove: Sauce Money si spost\u00f2 alla Priority; Jaz-O semplicemente se ne and\u00f2 e pi\u00f9 tardi inizi\u00f2 una ben pubblicizzata disputa con Jay-Z; Da Ranjahz si segn\u00f2 per The Carter Faculty, sussidiaria di breve vita della Def Jam Recordings, ed una volta chiusa torn\u00f2 alla vita di strada. Ski fond\u00f2 la poco fortunata Roc-A-Blok Productions con il cugino di Dame, Darrien. Clark Kent produsse per artisti di alto profilo, ma lentamente vide scemare la propria popolarit\u00e0.\nLa popolarit\u00e0.\nSauce Money si spost\u00f2 alla Priority prima di pubblicare album e Jaz tagli\u00f2 i legami con la label dopo il 1998, con la pubblicazione del terzo album di Jay-Z \"Vol. 2, Hard Knock Life\" che all'epoca fu la maggiore pubblicazione dell'etichetta. Un anno dopo Memphis Bleek pubblic\u00f2 il suo primo album, \"Coming of Age\". \"Vol. 2\" conteneva anche la prima apparizione di un nuovo artista della label, Beanie Sigel da Filadelfia. DJ Clue pubblic\u00f2 la sua compilation, \"The Professional\" con Roc-A-Fella quello stesso anni. Jay-Z ha anche confermato che Big L era pronto a segnarsi con Roc-A-Fella nel 1999 ma mor\u00ec la settimana prima.\nNel 2000 Beanie Sigel pubblic\u00f2 il suo primo album, \"The Truth\", e la Roc fece uscire \"Dynasty: Roc La Familia\", una sorta di ribalta per le nuove leve della Roc-A-Fella, sebbene sia stato spacciato soprattutto come lavoro di Jay-Z. A diverse tracce contribuirono Beanie Sigel e Memphis Bleek, altre collaborazioni furono di Freeway ed Amil (per un breve periodo segnato per la Roc-A-Fella).\n\"Dynasty\" fu anche una prima occasione di visibilit\u00e0 per Just Blaze e Kanye West, che sono diventati in seguito due dei maggiori producer dell'etichetta, lavorando successivamente alle tracce del secondo album di Beanie Sigel ed all'album di debutto di Freeway, \"Philadelphia Freeway\", ma la loro esplosione \u00e8 avvenuta con \"The Blueprint\" di Jay-Z dove fanno la parte del leone nelle produzioni\nAl tempo, la Roc-A-Fella Records includeva il gruppo State Property (inclusi Beanie Sigel e Freeway); la totalit\u00e0 degli artisti venne coinvolta nella disputa tra Jay-Z e Nas, durata dal 1999 al 2001 e spentasi nei successivi 4 anni. Durante questo tempo, diversi nuovi artisti si segnarono per l'etichetta newyorkese: M.O.P., Cam'ron aed il gruppo dei Diplomats, ed Ol' Dirty Bastard.\nDame Dash cerc\u00f2 di convincere anche il rapper Twista, che aveva avuto legami con la Roc; tuttavia, la Atlantic non rescisse il contratto, Twista \u00e8 membro onorario dell'etichetta. Ci furono anche voci di possibili affiliazioni di rapper come Talib Kweli, Pitbull and Copywrite, nessuna confermata. Grafh e Joe Budden realizzarono una \"joint venture\" con la Roc-A-Fella, ma lasciarono dopo l'abbandono di Dame e Biggs.\nL'abbandono di Dame e Biggs.\nIl 2004 vide il debutto di Kanye West (destinato a diventare uno degli artisti-simbolo della label), l'incarcerazione di Beanie Sigel, l'accusa di violenza ai danni di Dame Dash ed il ritiro dalle scene di Jay-Z. Iniziarono a circolare voci di una spaccatura tra Dame Dash e Jay-Z, soprattutto riguardo al gusto musicale, alle differenti visioni, fino alla creazione di due team di lavoro all'interno della medesima etichetta.\nAll'inizio del 2005, venne offerta a Jay-Z la presidenza della Island Def Jam azienda a cui faceva capo la Roc-A-Fella. In cambio doveva vendere la quota della Roc alla Def Jam, che lo avrebbe lasciato con la carica di Presidente della label. Jay-Z diede un ultimatum a Dame e Biggs: se avessero dato la propriet\u00e0 degli originali di \"Reasonable Doubt\", il rapper avrebbe rifiutato la posizione. Il duo rifiut\u00f2, e Jay-Z venne nominato alla presidenza della Roc-A-Fella.\nDame and Biggs lasciarono l'etichetta per aprire la loro label, Dame Dash Music Group, agli artisti della Roc-A-Fella fu data la possibilit\u00e0 di scegliere se rimanere o spostarsi alla DDMG. Beanie Sigel, ancora in prigione, manifest\u00f2 l'intenzione di portare \"State Property\" alla DDMG. Tuttavia tutti i membri del gruppo eccetto Oschino optarono per rimanere alla Roc-A-Fella, che foment\u00f2 anche una breve disputa con Beanie.\nNel 2005 e nel 2006, Jay-Z ha segnato la cantante R&amp;B Teairra Mar\u00ed e una collaboratrice di lungo corso come Foxy Brown; inoltre ha tentato di giungere ad un accordo con il rapper di Chicago Lupe Fiasco, senza riuscirci. Memphis Bleek ha dichiarato che Jay ha convinto anche Cory Gunz, ma la voce non \u00e8 stata confermata. Non \u00e8 chiaro se Beanie Sigel sia o meno ancora parte della Roc-A-Fella; l'ultimo suo album, \"The B. Coming\", \u00e8 stato pubblicato dalla DDMG, sebbene sia apparso al concerto di Jay-Z \"I Declare War\" con il resto degli artisti della Roc."}
{"id": "583040", "revid": "104458", "url": "https://it.wikipedia.org/wiki?curid=583040", "title": "Student Office", "text": ""}
{"id": "583043", "revid": "104458", "url": "https://it.wikipedia.org/wiki?curid=583043", "title": "Ateneo Studenti", "text": ""}
{"id": "583044", "revid": "104458", "url": "https://it.wikipedia.org/wiki?curid=583044", "title": "Lista Aperta", "text": ""}
{"id": "583048", "revid": "122967849", "url": "https://it.wikipedia.org/wiki?curid=583048", "title": "Achille Compagnoni", "text": "Biografia.\nPrime attivit\u00e0.\nOriginario di Santa Caterina Valfurva, condusse vita militare per 18 anni nel 5\u00ba Reggimento alpini. Ancora in epoca prebellica si distinse nello sci nordico, vincendo anche una \"coppa Dolomiti\" e divenendo maestro di sci. La sua attivit\u00e0 alpinistica si svilupp\u00f2 dapprima in Valfurva, poi nella zona del Monte Rosa e del Cervino, ove si era trasferito dal 1934. Nel corso della sua carriera sal\u00ec la \"Gran Becca\" centosei volte.\nLa conquista del K2.\nIl suo curriculum alpinistico fu tale da guadagnargli, nel 1953, la convocazione di Ardito Desio per far parte della spedizione italiana che nel 1954 avrebbe tentato la salita al K2, la seconda montagna pi\u00f9 alta del mondo. Superate le selezioni preliminari, Compagnoni part\u00ec per il Karakorum, ove ebbe funzione di braccio destro ed assistente del capo spedizione Desio, che lo scelse infine per tentare l'assalto finale alla vetta.\nIl 31 luglio 1954 Achille Compagnoni e Lino Lacedelli, di undici anni pi\u00f9 giovane, furono i primi due uomini nella storia a vincere la vetta del K2. L'impresa frutt\u00f2 a Compagnoni una medaglia d'oro al valore civile e, nel cinquantenario, la nomina a cavaliere di Gran Croce. Nella scalata riport\u00f2 per\u00f2 il congelamento di alcune dita delle mani; ci\u00f2 gli caus\u00f2 un lungo ricovero al rientro dalla spedizione.\nAttivit\u00e0 successive alla spedizione del K2.\nTornato in patria, Compagnoni ebbe a ridire con il Club Alpino Italiano in merito alla propriet\u00e0 delle riprese effettuate in vetta al K2 e successivamente utilizzate per il film \"Italia K2\", documentario ufficiale della spedizione; vi fu anche una causa legale. Negli anni successivi, comunque, fu molto attivo nel propagandare il film \"Italia K2\" presso le scuole pubbliche e presso le sezioni del CAI.\nIl congelamento alle estremit\u00e0 patito sul K2 comport\u00f2 severi limiti alla sua successiva carriera alpinistica, la quale fu necessariamente poco pi\u00f9 che modesta. Prosegu\u00ec comunque nelle sue attivit\u00e0 di guida alpina a Valtournanche e di albergatore a Cervinia.\nIn ambito cinematografico, Compagnoni interpret\u00f2 nel 1959 il ruolo del cappellano militare nel film di Mario Monicelli \"La grande guerra\". L'anno successivo ebbe di nuovo un cameo nel film di Luigi Comencini \"Tutti a casa\", dove interpret\u00f2 il ruolo d'un partigiano.\nMor\u00ec la notte del 13 maggio 2009 all'ospedale di Aosta dopo un ricovero di alcuni giorni; la salma \u00e8 stata sepolta nel cimitero di Valtournenche.\nLa posizione di Achille Compagnoni nel \"Caso K2\".\nLa spedizione italiana al K2 si chiuse con un'aspra polemica dovuta all'arbitraria ricostruzione degli eventi contenuta nella relazione ufficiale di Ardito Desio, basata sulle dichiarazioni firmate di Compagnoni e Lacedelli. La polemica, nota come \"caso K2\", fu definitivamente chiusa dal Club Alpino Italiano solo nel 2004 a seguito delle risultanze di un'apposita commissione detta \"dei tre saggi\": il CAI fece autocritica e riconobbe ufficialmente la versione di Walter Bonatti come l'unica vera e attendibile: Compagnoni e Lacedelli allestirono deliberatamente il campo IX non nel luogo precedentemente concordato temendo che se Bonatti si fosse unito a loro nella conquista della vetta, lo avrebbe fatto senza ossigeno e oscurato quindi la loro impresa. A causa di questo cambiamento, Bonatti e lo hunza Mahdi non riuscirono a raggiungere il campo IX e furono costretti a trascorrere la notte all'addiaccio, con temperature di -50 \u00b0C, essendo la ridiscesa al campo VIII non pi\u00f9 possibile a causa della sopraggiunta oscurit\u00e0. Risulta inoltre acclarato che Bonatti e Mahdi portarono a Compagnoni e Lacedelli, senza consumarle, le bombole d'ossigeno impiegate per la conquista della vetta, che fu scalata con l'utilizzo dell'ossigeno fino in cima. \nInfatti, nonostante la relazione ufficiale di Ardito Desio (basata sui resoconti della coppia di vetta) sostenesse che la sommit\u00e0 fosse stata raggiunta senza impiegare ossigeno nell'ultimo tratto di percorso, la prima foto scattata in vetta al K2 (pubblicata sull'annuario svizzero \"Berge der Welt\" del 1955 e poi non pi\u00f9 riproposta per molti anni) mostra che le maschere dell'ossigeno erano state tenute sul viso da Compagnoni e Lacedelli fino in cima. L'ossigeno quindi non era finito 200\u00a0m prima, come sosteneva Compagnoni nella versione ufficiale della spedizione.\nMentre Desio e Compagnoni rifiutarono sempre di rivedere le proprie dichiarazioni, attirandosi severe critiche, Lacedelli nel suo libro \"K2 il prezzo della conquista\" desider\u00f2 emendare parte di quanto contenuto nella relazione ufficiale, in particolare attribuendo a Compagnoni la decisione di spostare il campo IX, facendo risalire a pochi minuti prima di giungere in vetta l'esaurimento delle bombole d'ossigeno, e riconoscendo a Bonatti il giusto merito nel successo dell'impresa."}
{"id": "583051", "revid": "834", "url": "https://it.wikipedia.org/wiki?curid=583051", "title": "Perfidi giudei", "text": ""}
{"id": "583055", "revid": "1082210", "url": "https://it.wikipedia.org/wiki?curid=583055", "title": "Idroborazione", "text": "Con il termine idroborazione si definisce la reazione di addizione di borano (BH3), in solvente etere dietilico o tetraidrofurano (THF), a legami insaturi come quelli presenti negli alcheni e negli alchini, per cui si ottengono composti detti idroborati, che se ossigenati con H2O2 in ambiente basico, portano alla formazione dell'alcol meno sostituito.\nIdroborazione degli alcheni.\nLa reazione di idroborazione \u00e8 suddivisibile in tre passaggi e, lavorando in eccesso di alchene, si pu\u00f2 isolare un borano trialchil sostituito che costituisce un composto metallorganico definito organoborano: \nGli studi sugli organoborani valsero nel 1979 il premio Nobel a Herbert C. Brown.\nIndicando, per comodit\u00e0, il borano come H-BH2 risulta possibile evidenziare la polarit\u00e0 di legame: H assume carica parziale \u03b4- mentre il boro in -BH2 porta carica \u03b4+; l'addizione non segue la regola di Markovnikov con l'atomo H che si lega al carbonio pi\u00f9 sostituito (cio\u00e8 legato al maggior numero di gruppi) simultaneamente al boro (addizione detta \"cis\" o \"syn\"). Il motivo per cui l'atomo H si lega al carbonio pi\u00f9 sostituito \u00e8 comprensibile dallo studio dello stato di transizione: quest'ultimo evidenzia che il legame C-B sia formato in percentuale maggiore rispetto al legame C-H, quindi il carbonio a cui non \u00e8 legato il boro presenta una carica parziale positiva. Lo stato di transizione \u00e8 pi\u00f9 stabile se la carica parziale positiva si trova su un carbonio secondario.\nIdroborazione degli alchini.\nLa prima doppia idroborazione degli alchini terminali \u00e8 stata descritta nel 1976, usando come reagente HBCl2 in etere dietilico e con tricloruro di boro. Risulta pi\u00f9 conveniente sostituire l'etere con Me3SiH o con dimetil solfuro. Il meccanismo di reazione \u00e8 pi\u00f9 complesso rispetto all'idroborazione degli alcheni e fortemente influenzato dal rapporto stechiometrico dei reagenti oltre che dal solvente, pertanto si ottengono spesso miscele di alcani sia idroborati che cloroborati.\nL'idroborazione degli alchini seguita da ossidazione permette di sintetizzare aldeidi e chetoni: l'idroborazione di alchini terminali forma le aldeidi, quella di alchini interni forma i chetoni. La reazione, infatti, porta alla formazione di enoli che riarraggiano a chetoni ed aldeidi attraverso il meccanismo della tautomeria cheto-enolica.\nUtilit\u00e0 nella sintesi chimica.\nLa reazione di idroborazione viene sfruttata in sintesi organica per produrre alcoli a seguito di ossidazione dell'organoborano con perossido d'idrogeno in ambiente basico: (CH3CH2)3B dar\u00e0 ad esempio 3 molecole di etanolo e una di borato BO33-. \u00c8 anche utile per invertire la regioselettivit\u00e0 nelle reazioni di idratazione."}
{"id": "583063", "revid": "458502", "url": "https://it.wikipedia.org/wiki?curid=583063", "title": "Monte Albano", "text": ""}
{"id": "583073", "revid": "2091899", "url": "https://it.wikipedia.org/wiki?curid=583073", "title": "Festa delle Farchie", "text": "La festa delle farchie \u00e8 una manifestazione folkloristica di Fara Filiorum Petri.\nLe \"farchie\" sono dei grossi fasci di canne legati ad arte, manualmente, con rami di salice rosso. Hanno una consistenza di circa 80 centimetri di diametro e circa 8 metri di lunghezza.\nIl mito alla base del rito \u00e8 basato su un miracolo di Sant'Antonio abate durante l'invasione francese del 1799. Secondo il racconto popolare Sant'Antonio abate apparve alle truppe francesi, che volevano entrare a Fara, e trasform\u00f2 le querce che circondavano il paese in fiamme costringendo alla fuga i soldati.\nCos\u00ec i faresi il giorno prima della festa del santo (16 gennaio) compiono una processione all'imbrunire con fiaccole di canne. Altre fiaccole, pi\u00f9 grandi, vengono poste lungo l'ultimo tratto della strada che portava alla chiesetta dedicata a sant'Antonio.\nPreparazione della Farchia.\nDopo Natale i contradaioli si organizzano per raccogliere le canne che sono state tagliate ancora verdi nel mese di febbraio dell'anno precedente, selezionate e raccolte in fasci composti da 15-20 pezzi. Temendo furti da parte di rappresentanti delle altre contrade, le canne raccolte vengono conservate in ambienti chiusi, anche per preservarle dall'umidit\u00e0.\nIn passato alcune contrade (quelle \u201curbane\u201d che non avevano campagne a disposizione) si procacciavano le canne necessarie a costruire la farchia rubandole a malcapitati contadini che spesso, sorpresi i ladri con le mani nel sacco, reagivano sparandogli contro e denunciandoli ai carabinieri.\nOggi la tradizione del furto delle canne continua solo grazie ai contradaioli pi\u00f9 giovani che, qualche giorno prima della festa di notte si avventurano nelle campagne dei paesi vicini alla ricerca pi\u00f9 di emozioni forti che di materiale utile alla preparazione della farchia.\nNei giorni a cavallo dell'8 dicembre si potano gli alberi di salice rosso di quei rami grandi a sufficienza ma non vecchi (inutilizzabili perch\u00e9 privi della quantit\u00e0 d'acqua giusta: questi infatti quando si scaldano per essere legati in coppie si spaccano) che andranno a formare il legame.\nDi solito il 12 gennaio inizia la preparazione delle farchie in ogni contrada.\nLa prima fase consiste nel preparare l'anima della farchia. Questa pu\u00f2 essere costituita da un palo di legno cui si legano canne oppure da sole canne, ottenendo una piccola farchia che funge da spina dorsale della farchia vera e propria. Successivamente, si effettua il \u201crinfascio\u201d, cio\u00e8 con le canne pi\u00f9 lunghe e dritte si ingrossa il diametro sino a raggiungere la dimensione finale.\nI due-tre uomini pi\u00f9 esperti si occupano della legatura del legame: momento questo che richiede forza e grande maestria perch\u00e9 dal modo in cui \u00e8 legato il legame dipende la stabilit\u00e0 e la bellezza della farchia.\nLa perfezione tecnica della farchia risiede nell'unione di pi\u00f9 caratteristiche: la verticalit\u00e0, il giusto allinearnento dei nodi, l'assenza di rigonfiamenti, la grandezza, la corretta sistemazione della singola canna in modo che appaia all'occhio dell'osservatore come unica dal capo (il \u201cpiticone\u201d) alla coda (la \u201ccima\u201d o \"fiocco\") della farchia. Quest'ultima caratteristica si ottiene apportando con canne pi\u00f9 grandi giunture successive alla prima canna che parte dal \u201cpiticone\u201d.\nLe donne della contrada, durante la fase di preparazione, assistono gli uomini e cucinano per loro il pasto di \"Sant'Andone\", il tutto innaffiato dal buon vino locale.\nQueste fiaccole negli anni crebbero sempre pi\u00f9, arrivando all'attuale dimensione negli anni 1890 (a questi anni infatti risalgono le prime notizie scritte). Da allora il diametro della farchia \u00e8 di quasi un metro e la lunghezza \u00e8 generalmente di circa 8 metri.\nLe contrade che partecipano.\nTra le contrade partecipa anche Fara Centro, detta \"San Salvatore\", per l'intitolazione della chiesa. \nBrecciarola, Campolungo, Colle Anzolino, Colle Pidocchioso, Colle Pretoro, Colle San Donato, Colli Centro, Crepacce, Fara Centro, Focaro, Forma, Fonzoni, Fraderna, Giardino, Madonna del Ponte, Mandrone, Orticelli, Pagnotto, Piane Della Masseria, Piane-San Giacomo, Ruzzi, San Nicola, Sant'Antonio, Sant'Eufemia, Sotto Le Ripe, Sotto Le Vigne, Valli, Vicenne.\nCerimonia.\nNel primo pomeriggio del 16 gennaio, i faresi trasportano le farchie dalla propria contrada al piazzale antistante la chiesetta di S. Antonio Abate, le innalzano e le incendiano.\nIl trasporto avviene per mezzo di trattori oppure la farchia \u00e8 trasportata \u201ca spalla\u201d dagli stessi contradaioli.\nIn alcune contrade sopravvive l'usanza che i cortei prima di iniziare il viaggio recitino le litanie lauretane. \nI contradaioli scaricano la farchia poggiandola sul suolo e quindi, al comando del \"capofarchia\" la innalzano in piedi.\nIl capofarchia dirige le fasi di innalzamento mettendosi in piedi davanti alla farchia stessa sul terreno, dando ordini cadenzati mentre gli altri, muniti di funi, scale e filagne (travi di legno legate in modo da formare una \u201cx\u201d) alzano diversi quintali di peso.\nL'ultimo strappo \u00e8 il momento pi\u00f9 pericoloso: se gli uomini alle funi tirano troppo oppure se il gruppo alla filagna spinge eccessivamente, la farchia rischia di ribaltarsi cadendo col suo straordinario peso sulle squadre degli \u201calzatori\u201d.\nNegli ultimi 30 anni si \u00e8 assistito ad una progressiva riduzione delle dimensioni delle farchie da una parte imposta dalle forze dell'ordine e dall'altra aiutata dall'eliminazione del premio che durante il Ventennio e fino al secondo dopoguerra veniva assegnato alla farchia pi\u00f9 bella, spingendo cos\u00ec le contrade a costruire farchie sempre pi\u00f9 grandi.\nAl tramonto, quando tutte le farchie sono alzate si d\u00e0 inizio all'incendio. \nL'incendio della farchia avviene tramite i fuochi d'artificio, sotto lo sguardo delle contrade nemiche, pronte a criticare la minima imperfezione della farchia appena eretta e a fischiare, in segno di sfott\u00f2, la temutissima interruzione della raffica di spari che funge da miccia all'accensione del gigante di canne.\nDopo che tutte le farchie sono accese, i faresi danno spazio ai canti, ai dolci e al vino.\nDalla chiesa la processione con la statua del santo arriva sul piazzale per la benedizione delle farchie.\nCol sopraggiungere della sera i contradaioli buttano a terra la propria farchia per tagliarne una met\u00e0 da riportare alla contrada dove questa finir\u00e0 di ardere.\nUn tempo le farchie venivano riportate e bruciate in paese, nella piazza del mercato. A seguito di lamentele da parte degli abitanti della piazza, i cui portoni di casa spesso bruciavano a causa del fuoco che cadeva dalle farchie, si decise di spostare tutte le farchie sotto il paese lungo il fiume Foro. Con la creazione della pompa di benzina alla fine degli anni sessanta fin\u00ec l'usanza di terminare i festeggiamenti tutti insieme accanto alla propria farchia. \nIl 17 mattina, presso la chiesa di S.Antonio, si svolge la festa religiosa con la benedizione del pane, del fuoco e degli animali."}
{"id": "583074", "revid": "599013", "url": "https://it.wikipedia.org/wiki?curid=583074", "title": "Federico Mena", "text": "Biografia.\nHa scritto i Canvas di GNOME quando era alla Red Hat. \u00c8 stato maintaner di GIMP per un certo tempo ed era uno dei primi dipendenti assunti alla Ximian, adesso di propriet\u00e0 Novell, dove lavora attualmente. Assieme a Miguel de Icaza, Federico fond\u00f2 il progetto GNOME.\nStudi e vita privata.\nHa frequentato l'universit\u00e0 messicana Universidad Nacional Aut\u00f3noma de M\u00e9xico (UNAM), dove incontr\u00f2 de Icaza, per studiare informatica. Ha vissuto per molto tempo a Citt\u00e0 del Messico e successivamente a Xalapa, Veracruz con sua moglie, Oralia."}
{"id": "583076", "revid": "1305772", "url": "https://it.wikipedia.org/wiki?curid=583076", "title": "Amazing Grace (disambigua)", "text": "Amazing Grace \u00e8 un inno cristiano scritto da John Newton intorno al 1772.\nPu\u00f2 inoltre riferirsi a:"}
{"id": "583077", "revid": "599013", "url": "https://it.wikipedia.org/wiki?curid=583077", "title": "Kewullay Conteh", "text": "Biografia.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC. Dal 28 maggio 2012 ha inoltre l'obbligo di firma.\nIl 31 maggio patteggiando viene squalificato per 1 anno e 8 mesi.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nNell'aprile 2018 viene rinviato a giudizio dal gup del tribunale di Bologna con l'accusa di associazione a delinquere pluriaggravata finalizzata alla frode sportiva insieme ad altre 30 persone.\nNel luglio 2019 il tribunale di Bologna dichiara estinta l'accusa di partecipazione ad associazione a delinquere per Conteh e per altri 25 imputati.\nCarriera.\nClub.\nIl suo debutto in Serie A risale alla partita del 20 aprile 1996 vinta dalla per 1-0 sull'. Successivamente viene ceduto al , diventando il primo calciatore straniero a giocare nella squadra giallobl\u00f9 con cui disputa complessivamente tre stagioni in Serie B disputando buona parte delle partite da titolare.\nNell'estate del 2000 viene acquistato in compropriet\u00e0 dal dove rimane per due stagioni, conquistando la promozione in Serie A alla fine della prima annata, al termine della quale viene riscattato dai lagunari. Nell'estate del 2002 fa parte dei giocatori che il presidente Maurizio Zamparini trasferisce dal Venezia al in seguito all'acquisto della societ\u00e0 siciliana. Conteh, diventa, quindi, il primo e unico calciatore sierraleonese della storia della societ\u00e0 rosanero. Con il Palermo Conteh ottiene la promozione in Serie A al termine della stagione 2003-2004 disputando, poi, il successivo campionato in massima serie. In questa stagione gioca 14 partite con il Palermo che chiude il torneo al 6\u00ba posto con conseguente qualificazione in Coppa UEFA per la prima volta nella storia della squadra siciliana. Rimasto nei rosanero anche nella stagione successiva, viene impiegato con poca continuit\u00e0, specialmente da parte di Luigi Delneri. COn l'arrivo in panchina di Giuseppe Papadopulo, viene impiegato pi\u00f9 spesso, facendo anche il suo debutto in Coppa UEFA. A seguito di ci\u00f2, nel mese di marzo il Palermo gli rinnova il contratto fino al 2008. A fine anno totalizza 6 presenze in Serie A e 4 in Coppa UEFA.\nNell'estate 2006 viene ceduto con la forma del prestito all'Atalanta, squadra con la quale gioca solo una partita a causa della malaria, contratta a causa di una puntura d'insetto mentre si trovava in ritiro con la nazionale sierraleonese.\nNella stagione 2007-2008 rimane nel bergamasco, trasferendosi con un contratto annuale all', con cui disputa il campionato di Serie B, svincolandosi, poi, alla fine del campionato a seguito della decisione del club di non confermare il difensore. Tuttavia, il 1\u00ba settembre 2008 la societ\u00e0 lombarda decide di rimettere sotto contratto il giocatore per un altro campionato di Serie B.\nIl 31 agosto 2009, dopo essere rimasto svincolato, si accasa al , con cui all'esordio in campionato va subito in rete siglando il 2-2 finale nella partita contro il , tornando a segnare una rete a quattro anni di distanza dal suo ultimo gol, realizzato con la maglia del Palermo. Alla fine della stagione totalizza complessivamente 28 presenze.\nPer la stagione 2010-2011 va a giocare nel , con cui debutta il 18 settembre nella sconfitta per 1-0 in casa del Grosseto. In totale gioca 20 partite da titolare su 25 presenze complessive della stagione regolare, pi\u00f9 le due partite di play-out contro l'AlbinoLeffe che decretano la retrocessione della squadra in Prima Divisione. A fine stagione rimane svincolato a causa della scadenza del contratto.\nDopo la fine della squalifica per il calcioscommesse, da febbraio 2014 gioca nella Rivoltana, squadra lombarda di Eccellenza. Fa il suo debutto con i rivieraschi il 23 febbraio seguente nella sconfitta per 2-0 in casa del . Terminata la stagione con 10 presenze e la retrocessione della Rivoltana, si trasferisce al , squadra militante in Serie D. Fa il suo debutto con i bresciani il 24 agosto nella sconfitta casalinga per 4-0 contro il valida per il turno preliminare di Coppa Italia Serie D. Dopo questa sola presenza nel mese di settembre fa ritorno alla Rivoltana.\nNell'estate 2016, dopo due stagioni e complessive 24 presenze con la Rivoltana, si trasferisce alla Pradalunghese, anch'essa militante nella Promozione lombarda. Fa il suo debutto con i bergamaschi il 9 ottobre 2016 nella vittoria casalinga per 3-0 sul Ponteranica. Segna la sua prima rete con la nuova maglia il 27 novembre nella vittoria per 2-1 in casa della Juventina Covo. Chiude la stagione, nella quale la Pradalunghese viene eliminata nel primo turno dei play-off, con 1 rete in 11 presenze. La stagione successiva si trasferisce alla Ghisalbese, compagine appena retrocessa in Promozione, mentre dal 2018 milita nel Bagnatica in Terza Categoria bergamasca, con cui vince il campionato 2018-2019 ottenendo la promozione in Seconda Categoria.\nNazionale.\nHa vestito pi\u00f9 volte la maglia della nazionale della Sierra Leone. Il primo gol lo mette a segno nella partita vinta per 1-0 contro la Guinea-Bissau il 17 ottobre 2007, mentre il secondo nella vittoria per 2-1 contro la Guinea Equatoriale il 6 settembre 2008.\nStatistiche.\nPresenze e reti nei club.\n\"Statistiche aggiornate al 30 aprile 2017.\""}
{"id": "583080", "revid": "31886", "url": "https://it.wikipedia.org/wiki?curid=583080", "title": "Castlevania (serie)", "text": "Castlevania, in Giappone \u00e8 una serie di videogiochi creati da Konami. \nIl primo gioco della serie, \"Castlevania\" (\"Akumaj\u014d Dracula\"), viene pubblicato per la prima volta il 26 settembre 1986 sulla console giapponese Famicom, pi\u00f9 precisamente sulla periferica Famicom Disk System. Nel mese di ottobre dello stesso anno, subisce un adattamento. viene rinominato \"Vampire Killer\" e successivamente pubblicato in Giappone e in Europa per l'home computer MSX2. Nel maggio 1987 viene portato su cartuccia e pubblicato in Nord America sul formato Nintendo Entertainment System, segue poi la distribuzione europea.\nNelle prime produzioni ci furono vari tentativi da parte degli autori per l'adattamento occidentale del nome giapponese: \"Castlevania\", \"Vampire Killer\" e \"Haunted Castle\", poi prevalse il titolo \"Castlevania\" come acronimo dell'inglese \"Castle of Transylvania\".\nAd ora la saga di \"Castlevania\" conta oltre 20 episodi disseminati sulla maggior parte dei sistemi apparsi sul mercato, sia console (Nintendo Entertainment System, Game Boy, Super Nintendo, Sega Mega Drive, PC Engine, PlayStation, Sega Saturn, Nintendo 64, Game Boy Advance, PlayStation 2, Xbox, Nintendo DS, PSP, Wii, PlayStation 3, Xbox 360, PlayStation 4, Xbox One, Nintendo Switch); sia home computer come Commodore 64, Sharp X68000, Amiga e personal computer (MS-DOS, Microsoft Windows). Un episodio \u00e8 apparso anche in sala giochi.\nOrigini.\nLa trama \u00e8 spesso molto simile tra i vari episodi della serie, dato che l'ambientazione sfruttata \u00e8 quasi sempre l'eterno Castello del conte Dracula e in linea generale racconta delle gesta della famiglia Belmont, una nobile stirpe europea di cacciatori di vampiri avversa alle forze del male da secoli.\nIl termine \"Belmont\" ha per\u00f2 arbitrariamente soppiantato la stessa origine francese del nome, nonostante si tratti di un deliberato cambiamento dall'originale, la stessa Konami ha appoggiato questa strategia.\nUn riscontro oggettivo e certo della linea di sangue \"franca\" del Clan Belmont la si scopre nel manuale per Famicom Disk System e nuovamente in Dracula X per PC Engine durante le sequenze animate del gioco. L'idea del primo capitolo del 1986 era quella di sfruttare la leggendaria figura del Conte Dracula, icona orrorifica per eccellenza, inserirlo ad hoc in un contesto orrorifico e renderlo boss finale di un videogioco a piattaforme di spiccata componente avventurosa.\nL'eroe del gioco sarebbe dunque stato un intrepido cacciatore di vampiri, pronto ad avventurarsi nella spettrale dimora del conte, debellando orde di creature asservite all'oscuro volere del principe dei vampiri. Il solido principio degli albori era per\u00f2 destinato a mutare e a svilupparsi in maniera composita e approfondita, con una poliedrica struttura compositiva.\nIspirandosi ad un compendio di figure a cavallo tra la pittura gotica e rinascimentale dei secoli passati, ogni director giapponese che ha lavorato sulla saga di Castlevania ha posto il suo personalissimo sigillo sull'epopea del Clan Belmont, Belnades e Morris (le tre casate che fanno da sfondo al gioco).\nNon \u00e8 difficile infatti distinguere nei numerosi episodi della saga un esplicito omaggio all'opera artistica di maestri pittori come Gustave Dor\u00e9, Francisco Goya, Pieter Bruegel, e Albrecht D\u00fcrer.\nSebbene in parametri d'influenza diversa, \u00e8 possibile distinguere nei coloratissimi sprite di \"Castlevania\" rimandi ad opere come \"Partenza per il Sabba\" o \"Il Trionfo della Morte\" e altre opere analoghe.\nL'immaginario fiammingo si combina con una raccolta di figure mitologiche tipiche come chimere, tritoni, arpie, minotauri, risalenti a varie mitologie: da quella greco-romana, a quella nordica e a quella araba.\nLa trama della serie \u00e8 vagamente ispirata al romanzo di Bram Stoker.\nEpisodi.\nTitoli correlati.\nUno dei creatori, Koji Igarashi, dopo aver lasciato la Konami decide di continuare la \"successione spirituale\" di giochi in stile \"Castlevania\" con:\nEntrambi pubblicati per Steam (PC/Mac/Linux), Playstation 4, XBOX One, Nintendo Switch.\nDettagli degli episodi.\nIl primo titolo della serie, \"Castlevania\" (1986), \u00e8 un tipico videogioco a piattaforme dell'epoca dove si controlla Simon Belmont, un discendente del clan di cacciatori di vampiri dei Belmont. Armato della sua frusta sacra, tramandata da generazione in generazione, si deve avventurare nel castello del Conte Dracula per trovarlo e ucciderlo. Si possono utilizzare anche armi secondarie che consumano dei cuori; questi possono essere ottenuti distruggendo candelabri o uccidendo nemici. Esistono diversi remake di questo gioco, a partire dalla versione \"parallela\" \"Vampire Hunter\"; poi \"Haunted Castle\" versione per sala giochi dotato di trama differente; un port per Sharp X68000, arrivato in occidente come \"Castlevania Chronicles\" su Playstation; \"Super Castlevania IV\", per Super Nintendo.\nNel seguito, \"Simon's Quest\", vengono introdotti molti elementi tipici dei giochi di ruolo (livelli di abilit\u00e0, PNG, un mondo esplorabile a piacimento dove i livelli sono connessi fra loro e rigiocabili); elementi che vengono eliminati nel terzo episodio, \"Dracula's Curse\", dove tuttavia \u00e8 possibile in alcuni casi scegliere la sequenza di gioco dei livelli, utilizzare tre diversi personaggi e avere un alleato.\nDopo alcuni episodi per sistemi a 16-bit e per console portatili, che bene o male riprendono stile e modalit\u00e0 di gioco dei precedenti, \u00e8 nel 1997 che, con \"Symphony of the Night\" la serie cambia aspetto per diventare quella odierna. Vengono inseriti molti elementi da avventura dinamica, in particolare da \"Metroid\" e \"Super Metroid\" (tanto che, scherzosamente, i fan chiamano il titolo \"Castleroid\" o \"Metroidvania\"). Con l'avvento del direttore artistico Ayami Kojima anche l'aspetto grafico cambia, passando dalle oscure ambientazioni in stile medievale ad uno barocco e manieristico. I titolo seguenti per Nintendo DS hanno adottato un aspetto in stile anime, per paura che i pi\u00f9 giovani non apprezzassero l'arte matura di Kojima.\nEsistono, ad oggi, anche sei episodi tridimensionali di Castlevania, due per Nintendo 64 (\"Castlevania\", \"Legacy of Darkness\"), due per Playstation 2 (\"Lament of Innocence\", \"Curse of Darkness\"), e i recenti (\"Lords of Shadow\") e (\"Lords of Shadow 2\") per Xbox360 e Playstation 3.\nElementi comuni.\nBench\u00e9 esistano titoli anche molto diversi fra loro, nella stragrande maggioranza di essi esistono elementi in comune che contraddistinguono la serie fin dal primo episodio:\nAltri media.\nCinema.\nUn progetto cinematografico basato sul videogioco era stato annunciato nel 2005 ed era andato avanti nello sviluppo per poi essere ufficialmente annullato nel 2009.\nLa storia avrebbe trattato le origini di un giovane Dracula e il suo gruppo di vampiri all'inizio di un'atroce presa di potere della Transilvania medievale. A fermare le creature si presenteranno i Belmont, una famiglia di cacciatori di vampiri.\nL'intenzione di trasporre per il grande schermo una delle saghe videoludiche di stampo storico come Castlevania risale al 2005, anno in cui la Crystal Sky Pictures acquist\u00f2 i diritti cinematografici della serie. Paul W.S. Anderson venne incaricato di regia e sceneggiatura, annunciando l'inizio della lavorazione su fine 2006 e stimando una spesa preventiva iniziale di 50ml di $.\nPer un incarico pi\u00f9 promettente e comunque di produzione pi\u00f9 sicura, \"Death Race\" rifacimento di \"Death Race 2000\", Anderson dovette abbandonare temporaneamente la regia dando spazio quindi a Sylvain White. Le idee di quest'ultimo sull'approccio da intraprendere per realizzare nel miglior modo possibile la trasposizione furono quelle di tenersi sul genere di un film vampiresco e viste le basi solide gi\u00e0 fissate dai videogiochi ne contemplavano un ottimo inizio.\nPer la realizzazione delle musiche, Anderson si dichiar\u00f2 speranzoso nel vedere il compositore della colonna sonora dei videogiochi, Michiru Yamane, partecipare anche al film.\nLa post-produzione avrebbe dovuto svolgersi in alcuni studi cinematografici di Londra.\nA poco tempo dall'annuncio di produzione, lo studio Dimension Films entr\u00f2 in negoziati per il controllo della distribuzione cinematografica in territorio nordamericano. A un anno di distanza dai trattati, la Dimension fu replicata dalla Rogue Pictures nella distribuzione nordamericana per via di problemi legati alla produzione, assistendo la Crystal Sky riguardo alla distribuzione internazionale.\nDopo il passaggio di regia da Anderson a White e la successiva riprogrammazione della lavorazione, la distribuzione cinematografica fu fissata per un parziale fine 2008.\nSceneggiatura.\nRiguardo alla sceneggiatura e alle prime idee d'approccio, il produttore Jeremy Bolt permise di integrare una buona storia su Dracula, aggiungendo al contempo le origini dei personaggi Belmont, intenzionato a rifarsi sulla trama seguendo le orme dei primi videogiochi.\nAnderson, invece, idealizz\u00f2 una storia gotica e romantica, con la possibilit\u00e0 di un film tridimensionale, analizzando nel dettaglio Dracula e Belmont, due personaggi chiave dell'intera saga occorrendo a narrare la storia in diverse situazioni temporali, ma rimanendo principalmente nella Transilvania del XV secolo.\nL'inizio dello sciopero degli sceneggiatori (2007-2008) fissato al 5 novembre, rallent\u00f2 la scrittura della sceneggiatura, nonostante Anderson premette per riceverla almeno due o tre settimane prima del blocco cinematografico previsto, e il produttore Jeremy Bolt annunci\u00f2 lo stop della produzione fino alla primavera del 2008.\nDopo l'uscita dal progetto di Anderson, Ian Jeffers venne incaricato della riscrittura.\nRiprese.\nLa lavorazione era inizialmente fissata per iniziare durante la primavera 2007. I primi sopralluoghi volti a definire le location cui svolgere le principali riprese e ambientare la storia si tennero nel 2006 in Ungheria e Romania, pianificando la costruzione di alcuni set a Budapest cui girare in interni le scene del castello.\nIn gennaio, la lavorazione fu posticipata alla stagione a venire con location in Transilvania e localit\u00e0 ungheresi, il motivo del ritardo fu spiegato da Anderson come di natura prettamente strutturale, pare infatti che i produttori volessero ambientare la storia in inverno datando un consistente numero di scene con la presenza di neve, scelta forzata visto il carattere temporale della primavera. Parlando anche delle ambientazioni scelte, il regista dichiar\u00f2 che fu come ricreare Mordor, paesaggi naturali pieni di gotico e paura, calcolando ogni singola angolazione possibile per un materiale emozionante.\nCon il cambio di regia da Anderson a White, le riprese furono nuovamente oggetto di riprogrammazione: inizio in tardo 2007 e set in Sudafrica e Romania.\nAnnullamento.\nI problemi di una produzione gi\u00e0 difficoltosa scaturiti dallo sciopero degli sceneggiatori, prima, la messa in vendita della Relativity Media e la possibilit\u00e0 di un fermo degli attori previsto per il vicino futuro, dopo, portarono lo studio cinematografico ad attivare la produzione limbo. Nonostante lo stallo, White decise di rimanere alla regia.\nA fine maggio 2009 \u00e8 stata annunciata l'ufficiale caduta del progetto, dopo il definitivo blocco del progetto avutosi con la caduta nella produzione limbo.\nNuovo progetto.\nAd alcuni mesi di distanza dall'annullamento del progetto di White e Anderson, all'edizione 2009 del Comic-Con viene annunciato un nuovo film per la regia di James Wan (ideatore di \"Saw\"). Le premesse sono di ripartire da capo, ricercare uno sceneggiatore che si mantenga fedele alla trama del videogioco, creare un ponte tra occidente e oriente mantenendo le atmosfere gotiche e fantasy proposte. Unico collegamento con il progetto precedente \u00e8 Paul W.S. Anderson, chiamato a tornare come produttore. Ad oggi non esistono ulteriori notizie sul progetto e si ritiene definitivamente accantonato.\nSerie animata.\nNel 2017 \u00e8 uscita su Netflix la serie animata \"Castlevania\".\nAccoglienza.\nLa rivista \"Play Generation\" classific\u00f2 i Belmont come la terza famiglia pi\u00f9 celebre dei videogiochi usciti su PlayStation 2."}
{"id": "583081", "revid": "219110", "url": "https://it.wikipedia.org/wiki?curid=583081", "title": "Bonobo (informatica)", "text": "Bonobo \u00e8 un modello a componenti per documenti composti utilizzato in GNOME. \u00c8 ispirato alla tecnologia della Microsoft, Object Linking and Embedding (basato sul Component Object Model). I componenti Bonobo sono analoghi ai KPart del KDE. Bonobo utilizza l'architettura CORBA."}
{"id": "583090", "revid": "38120", "url": "https://it.wikipedia.org/wiki?curid=583090", "title": "Jamboree su internet", "text": ""}
{"id": "583091", "revid": "38120", "url": "https://it.wikipedia.org/wiki?curid=583091", "title": "Jamboree on the Internet", "text": ""}
{"id": "583093", "revid": "11930", "url": "https://it.wikipedia.org/wiki?curid=583093", "title": "Shaolin quan", "text": ""}
{"id": "583095", "revid": "121962713", "url": "https://it.wikipedia.org/wiki?curid=583095", "title": "Ospedali riuniti di Reggio Calabria", "text": "Gli Ospedali riuniti \"Bianchi-Melacrino\", meglio noti come Ospedali Riuniti, costituiscono uno dei pi\u00f9 grandi ospedali meridionali. \u00c8 il principale presidio ospedaliero della citt\u00e0 di Reggio Calabria facente parte del Grande Ospedale Metropolitano \"Bianchi-Melacrino-Morelli.\nStoria.\nLe origini del civico ospedale di Reggio Calabria risalgono a pi\u00f9 di 6 secoli fa.\nLe prime indicazioni circa un ospedale a Reggio risalgono al \u2018500 e le relative documentazioni provengono dalle relazioni delle viste pastorali di Annibale D'Afflitto vescovo della citt\u00e0 dal 1593 al 1638. In quel periodo vi erano a Reggio due ospedali: L'ospedale di San Gregorio e l'ospedale di Santa Margherita o Ospedale Maggiore, ambedue promossi dalla Chiesa con funzioni anche di \u201cCasa del pellegrino\u201d.\nL'ospedale di San Gregorio (pi\u00f9 che altro un centro di assistenza) aveva sede nella chiesa di San Gregorio Armeno (detta anche di Sant'Angelo Maggiore), dove, nel 1571, si erano insediati i domenicani chiamandola chiesa del Rosario (la chiesa era pi\u00f9 o meno nella sede attuale, non lontana dal torrione della Battagliola, quello che d\u00e0 il nome alla via del torrione e tutta la zona, fino al convento, era pertinenza dei domenicani)\nL'ospedale di Santa Margherita o Maggiore era dei due quello sicuramente pi\u00f9 importante, in quanto vero e proprio luogo di cura e non solo infermeria. Esso aveva sede nel centro della citt\u00e0 nella zona detta dell'Orologio (fra il castello ed il mare). Devastato, come la maggior parte della citt\u00e0, dall'incendio da parte dei turchi il 3 settembre 1594, \u00e8 stato ricostruito nello stesso luogo dove lo ritrova l'arcivescovo D'afflitto nella sua ultima vista pastorale del 1635 definendolo \u201cconfortevole e atto per gli infermi, i pellegrini e le famiglie\u201d.\nPi\u00f9 o meno contemporaneamente, nel 1624, il Capitolo provinciale dei padri cappuccini deliber\u00f2 la costruzione del \"Luogo Nuovo\" un convento situato nella zona detta di Santa Lucia, fra la attuale via Posidonea, via Reggio Campi e via Cappuccinelli a beneficio di quelli che fra i padri che abitavano nel lontano convento della Consolazione (ora detto \"Eremo\"), essendo infermi, non potevano raggiungere la citt\u00e0. Il convento dalla sua costruzione ebbe funzione anche di infermeria. Le fondamenta del convento-infermeria furono gettate nel 1634, fuori dalle mura, in contrada Santa Lucia, sopra il torrione della battagliola da cui distava 200 passi. Il nuovo convento fu consacrato nel 1642.\nLe tre strutture di accoglienza infermi ( le due \u201cinfermerie\u201d e l'ospedale di Santa Margherita) tali rimasero fino al terremoto del 1783. Dopo il sisma il Santa Margherita fu riedificato in \u201cmal costruite\u201d baracche sotto le mura del castello e negli anni successivi spostato nel convento dei Cappuccini, dove erano tornati i frati utilizzandolo anche come infermeria. Il 10 gennaio 1811 il decreto di Murat, che alienava le propriet\u00e0 della chiesa, pass\u00f2 la giurisdizione del convento-ospedale alla Commissione di Beneficenza. Dopo l'unificazione del Regno la giurisdizione pass\u00f2 alla Congregazione di carit\u00e0. L'ospedale fu ampliato nel 1877 (capace allora di ospitare 30 infermi) e nel 1892 quando il numero di posti letto fu portato a 80 rimanendo nello stesso convento fino al 1908, anno in cui fu distrutto dal terremoto e, dopo qualche tempo, riedificato in baracche nello stesso luogo.\nNel 1912 la Congregazione di Carit\u00e0, presieduta dall'avvocato Giuseppe Carbone, deliberava di procedere alla ricostruzione dell'ospedale civico nella localit\u00e0 denominata \"Campi Francesi\". Questa ampia spianata era stata donata alla Congregazione da Giuseppe Maria Melacrino, nobile possidente di Motta S. Agata, prima del terremoto, affinch\u00e9 vi sorgesse un istituto per la cura e la riabilitazione degli storpi. Mentre gli amministratori della Congrega studiavano il modo migliore per realizzare il sogno del Melacrino, venne il sisma che rase al suolo l'ospedale di via Posidonea e, per esigenze urbanistiche, si decise di riedificarlo \"lontano dalla citt\u00e0\" appunto nei Campi donati dal Melacrino. Pertanto la Congregazione nel 1914 affid\u00f2 la direzione del relativo progetto all'ingegnere De Nava.\nIl progetto fu terminato nel 1914, ma per il sopraggiungere degli eventi bellici, l'appalto fu rinviato al 1919 (primo lotto) e 1923-25 (secondo e terzo lotto). Tuttavia i finanziamenti definitivi furono stanziati su richiesta del Prefetto Carini che, con l'appoggio quadrumviro Michele Bianchi, ottenne un ulteriore finanziamento e l'opera, iniziata 15 anni prima, fu terminata in due anni \nSi pose quindi il difficile problema su come finanziare il funzionamento del nosocomio. Questo fu risolto mediante un notevole (e particolarmente complesso) riordinamento della beneficenza Reggina. I fondi di beneficenza, fino allora suddivisi in tante iniziative, furono accorpati, con Regio Decreto, in 4 gruppi, uno dei quali accorpava un Ricovero per Storpi, voluto dal Cav. Melacrino, mai realizzato, con il nuovo Ospedale , con la denominazione e di \"Ospedali riuniti G.Melacrino e F. Bianchi\" (quest'ultimo Medico e padre del Quadrumviro su citato) I principi di Piemonte inaugurarono gli Ospedali Riuniti il 31 maggio 1932.\nAl benefattore che aveva donato il terreno \u00e8 stata anche intitolata la via che era d'accesso all'ospedale\nIl primo direttore sanitario fu il prof. Carossini (primario chirurgo).I reparti erano tre (Medicina (compreso tubercolotici), Chirurgia (compresa ginecologia), oculistica ed Otorinolaringoiatria) I costi delle prestazioni sono stati fissati per decreto e, ad es., il costo di una visita medica o prestazione chirurgica ambulatoriale era di L.2 (poco pi\u00f9' di 1 kg di pane) , essendo esenti coloro che potevano dimostrare di essere iscritti nell'elenco dei poveri o di averne i requisiti.\nAzienda ospedaliera.\nL'Azienda ospedaliera, costituita con D.P.G.R. n. 170 in data 8 febbraio 1995 comprende i presidi ospedalieri di Reggio Calabria:\nCon Legge Regionale n. 35 del 08/11/2016, l'Azienda ospedaliera ha assunto la denominazione di \"Grande Ospedale Metropolitano Bianchi-Melacrino-Morelli\"."}
{"id": "583121", "revid": "124513028", "url": "https://it.wikipedia.org/wiki?curid=583121", "title": "Maurizio Lauro", "text": "Carriera.\nNato a Ischia, comincia a muovere i primi passi calcistici nelle file della scuola calcio \"Torrione\" di Forio, nel 1997 passa all' ed esordisce in Serie C1 nel 1999. La stagione successiva rimane nelle Marche sempre in C1 scendendo in campo per una sola occasione. Passa quindi al Chieti con cui, giocando titolare, nella stagione 2000-2001 ottiene una promozione nell'allora C1. L'anno successivo l'Ascoli decide di mandarlo in prestito in Serie C2 al San Marino dove in due stagioni scender\u00e0 in campo per 63 volte segnando anche una rete. La stagione 2004-2005 lo vede esordiente in Serie B sempre nelle file dell' e il suo contributo si rivela prezioso, scendendo in campo 28 volte. Nella stagione 2005-2006 viene ingaggiato in prestito dalla che lo fa esordire in Serie A nella gara - proprio contro la sua ex squadra. Complice un fastidioso infortunio, viene per\u00f2 utilizzato col contagocce da Walter Mazzarri, entrando in campo solo in cinque occasioni; nel gennaio 2006 ritorna dunque all', anch'esso in Serie A. L'acquista il per il campionato 2006-2007 dove diventa una delle colonne della difesa e riconquista la Serie A dopo 3 campionati di Serie B e uno di Serie C1.\nIl 14 luglio firma un contratto biennale con la neopromossa in Serie B e conclude la prima stagione collezionando 20 presenze..\nLa seconda stagione realizza 21 presenza e una rete contro la sua ex squadra, il .\nHa concluso la stagione in anticipo perch\u00e9 ad aprile si infortuna alla scafoide tarsiale del piede destro.\nA fine stagione, la dirigenza della decide di non rinnovare il contratto al difensore che rimane svincolato.\nNel luglio 2014 trova un accordo con l', ma a causa di un'osteomielite contratta in precedenza, non pu\u00f2 giocare: inizia cos\u00ec ad allenare, diventando dal gennaio 2015 collaboratore del tecnico Cornacchini.\nNel 2015, ritiratosi dal calcio giocato, diviene l'allenatore degli allievi della Cuprense. L'anno successivo viene ingaggiato dalla come collaboratore tecnico dell'allenatore Mirko Cudini.\nDopo il ritiro.\nNel 2015 ha aperto (grazie anche alle conoscenze acquisite con il diploma di perito agrario preso alle scuole superiori), insieme ad un amico, un'azienda agricola a Ronta, una frazione di Cesena, la \"Superfruit\", specializzata nella produzione di fragole.\nDopoalcune esperienze com ecollaboratore tecnico e a capo di giovanili nel 2020 inizia l'attivit\u00e0 di capolalenatore sulla panchina del club di Serid D del Castelfidardo.\nNell'estate del 2021 vine ingaggiato come allenatore del nella Serie C. Il 12 dicembre, all'indomani del pareggio contro la Pro Patria, viene sollevato dall'incarico.\nStatistiche da allenatore.\n\"Statistiche aggiornate al 12 dicembre 2020.\""}
{"id": "583134", "revid": "404449", "url": "https://it.wikipedia.org/wiki?curid=583134", "title": "Area del tufo", "text": "L'area del tufo si trova nell'estremit\u00e0 sud-orientale della provincia di Grosseto e comprende gli interi territori comunali di Pitigliano e Sorano, alle cui estremit\u00e0 orientali si sviluppano le prime propaggini dei Monti Volsini; vi pu\u00f2 essere inclusa anche una parte del comune di Castell'Azzara.\nGeograficamente l'area \u00e8 chiusa a nord dalla parte sud-orientale del massiccio del Monte Amiata, a est e a sud \u00e8 delimitata dal confine con la regione Lazio, mentre a ovest si inoltra nelle Colline dell'Albegna e del Fiora; di fatto pu\u00f2 essere considerata come l'appendice orientale delle colline del Fiora ma merita di essere trattata a parte, presentando caratteristiche morfologiche diverse che introducono ad una pi\u00f9 estesa area a cavallo con l'Umbria sud-occidentale e il Lazio settentrionale.\nPer la presenza e la diffusione di rocce tufacee, nella zona si trova una concentrazione naturale di radon superiore alla norma.\nTerritorio.\nIl territorio si caratterizza per gli insediamenti rupestri, borghi e fortificazioni medievali, sorti nelle vicinanze di importanti centri abitati del periodo etrusco-romano.\nIl fiume principale della zona \u00e8 il Fiora; altri corsi d'acqua minori sono il Lente, suo affluente di sinistra, che a sua volta raccoglie le acque del Meleta e del Prochio. Lo Stridolone confluisce invece nel fiume Paglia in territorio laziale.\nGran parte del territorio risulta essere collinare, con quote medie comprese tra i 200 e i 400 metri s.l.m. (bassa collina), fatta eccezione per alcuni modesti rilievi montuosi che superano di poco gli 800 metri che, nella parte settentrionale, costituiscono il preludio al non lontano cono vulcanico del monte Amiata.\nClima.\nPer quanto riguarda il clima, l'area presenta caratteristiche di continentalit\u00e0 con elevate escursioni termiche che determinano minime invernali piuttosto fredde e punte massime estive elevatissime; nel Pianetto di Sovana a luglio si registrano valori medi di temperatura minima attorno ai 15\u00a0\u00b0C e valori medi di temperatura massima superiori ai 35\u00a0\u00b0C, con punte che possono superare abbondantemente i 40\u00a0\u00b0C nelle ore pi\u00f9 calde, anche se raramente accompagnate da condizioni di afa.\nLe precipitazioni si attestano mediamente attorno agli 800\u00a0mm annui e si concentrano soprattutto nelle mezze stagioni, con la siccit\u00e0 estiva interrotta temporaneamente da brevi ma intense manifestazioni temporalesche pomeridiane o serali di natura termo-convettiva. I valori medi risultano per\u00f2 molto indicativi, visto che l'area pu\u00f2 essere interessata da annate molto siccitose e da altre pi\u00f9 piovose, in base anche alle correnti predominanti che, quando sono umide e si dispongono dai quadranti meridionali, tendono ad incrementare la perturbabilit\u00e0 per effetto stau determinato dalle sponde meridionale del massiccio del Monte Amiata."}
{"id": "583135", "revid": "486946", "url": "https://it.wikipedia.org/wiki?curid=583135", "title": "Visconte Castlereagh", "text": ""}
{"id": "583137", "revid": "287204", "url": "https://it.wikipedia.org/wiki?curid=583137", "title": "Cascavel", "text": ""}
{"id": "583148", "revid": "123054639", "url": "https://it.wikipedia.org/wiki?curid=583148", "title": "Clausola solve et repete", "text": "Solve et repete, in diritto civile, \u00e8 una clausola con cui le parti rafforzano il vincolo contrattuale, stabilendo che una di esse non possa opporre eccezioni nell'eseguire la prestazione dovuta, ex art. 1462 c.c.\nIn altri termini, la parte a carico della quale sar\u00e0 posta la citata clausola sar\u00e0 anzitutto obbligata all'adempimento o alla dazione di quanto dovuto (\"solve\"), e solo in un secondo momento potr\u00e0 opporsi, chiedendo indietro quanto in prima battuta dato o versato (\"repete\").\nQuesta clausola non ha effetto per l'eccezione di annullabilit\u00e0, nullit\u00e0 e rescissione del contratto.\nIl giudice, se accerta l'esistenza di gravi motivi, pu\u00f2 sospendere l'obbligazione all'adempimento della prestazione che deriva dalla clausola citata, bench\u00e9 efficace, imponendo, se del caso, una cauzione.\nIn Italia.\nIn diritto tributario il \"principio del solve et repete\" comportava che il contribuente prima di adire il giudice per contestare un'imposta richiestagli doveva provvedere al pagamento. La Corte costituzionale con sentenza 29.3.1961, n. 21, ha dichiarato l'illegittimit\u00e0 costituzionale della norma, per contrasto con gli artt. 3, 24 e 113 della Costituzione."}
{"id": "583149", "revid": "339392", "url": "https://it.wikipedia.org/wiki?curid=583149", "title": "Clan Uchiha", "text": ""}
{"id": "583155", "revid": "1566286", "url": "https://it.wikipedia.org/wiki?curid=583155", "title": "Bertrand Blier", "text": "Biografia.\nFiglio dell'attore Bernard Blier, il suo stile \u00e8 sempre stato contraddistinto da un forte anticonformismo e da un umorismo nero e provocatorio fino dai primi lavori.\nDopo aver debuttato come assistente nel film \"Il giovane leone\" (1959) e aver realizzato due cortometraggi, Blier diresse nel 1967 il suo primo lungometraggio, il noir \"Si j'\u00e9tais un espion\", in cui recit\u00f2 anche il padre. Il successo arriv\u00f2 invece sette anni dopo col suo secondo film, la commedia \"I santissimi\", che lanci\u00f2 tre celebrit\u00e0 francesi quali G\u00e9rard Depardieu, Miou-Miou e Patrick Dewaere. \nNel 1979 la sua commedia \"Preparate i fazzoletti\" vinse l'Oscar al miglior film straniero. Negli anni ottanta, con un film che trattava il tema dell'omosessualit\u00e0, \"Lui portava i tacchi a spillo\", Blier fece scandalo nella societ\u00e0 francese. Il suo ultimo lavoro, datato 2010, \u00e8 la commedia \"Le Bruit des gla\u00e7ons\", con protagonista Jean Dujardin."}
{"id": "583160", "revid": "1782831", "url": "https://it.wikipedia.org/wiki?curid=583160", "title": "Daniele Vit", "text": "Biografia.\nNel 1994 arriva terzo al Festival di Castrocaro, tre anni dopo partecipa a Sanremo Giovani 1997 con la canzone \"Mamma t'ha fatto bella\", non supera le selezioni e non viene ammesso tra i cantanti che avrebbero fatto parte del Festival di Sanremo 1998. Nel 2001 fa parte di Sanremo Giovani interpretando una versione personale di \"E penso a te\" di Lucio Battisti, nel 2002 si presenta al Festival di Sanremo sezione nuove proposte con la canzone \"Non finir\u00e0\", brano seguito dall'album \"V.I.T.\" e scritto da Daniele De Vitis e Lello Panico; alla manifestazione si piazza decimo.\nNel 2003 partecipa alla colonna sonora del musical \"I dieci comandamenti\" dove canta in tre brani (solo in uno da solo).\nIn questo periodo collabora con Fabri Fibra per il quale fa da corista, stessa attivit\u00e0 svolta per la Corrida.\nNel settembre del 2009 partecipa, senza essere scelto, ai provini della terza edizione di \"X Factor\" nella categoria +25. Viene per\u00f2 ripescato, subentrando a Chiara Rigoli nel due musicale A&amp;K della categoria gruppi vocali capitanata da Mara Maionchi, insieme ad Andrea Di Donna. Esce comunque gi\u00e0 alla terza puntata e il progetto viene subito abbandonato per lo scarso successo.\nDal 19 marzo 2010 al 6 luglio 2010 Vit fa uscire 4 EP a scadenza mensile scaricabili da iTunes. Nel 2010, pubblica anche gli album \"Exclusive\" e \"The Best of 2010\". Tutti i lavori di Vit vengono prodotti per la Doner Music. A giugno 2011 \u00e8 uscito l'ultimo album \"Chi sono veramente\".\nNel 2013 partecipa alla prima edizione di \"The Voice of Italy\" avendo come coach Raffaella Carr\u00e0, preferita a Riccardo Cocciante, ma viene nuovamente eliminato durante la fase delle Battles.\nHa realizzato alcuni jingle per Radio Deejay, in particolare per Asganaway inizialmente, e per Sabato Sega poi.\n\u00c8 stato corista nei film \"Rio 2\", \"Oceania\", \"Il ritorno di Mary Poppins\", \"Muppet\" e \"Il re leone\"."}
{"id": "583165", "revid": "203463", "url": "https://it.wikipedia.org/wiki?curid=583165", "title": "Alceste de Ambris", "text": " Fu parlamentare del Partito Socialista Italiano nonch\u00e9 fratello di Amilcare De Ambris.\nGli anni di sindacalismo.\nAlceste fu il primo degli otto figli di Francesco De Ambris e Valeria Ricci, una famiglia numerosa e unita della Lunigiana, regione storica in provincia di Massa-Carrara. L'epigrafe posta sulla facciata della sua casa natale Licciana Nardi (MS), cos\u00ec tramanda:\n\"Qui il 16 settembre 1874 nacque Alceste de Ambris che l'ardente cuore tempr\u00f2 negli ideali di Giuseppe Mazzini e sempre lott\u00f2 perch\u00e9 fosse emancipato il lavoro, libera la patria affratellata l'umanit\u00e0. Mor\u00ec esule in Francia il 9 dicembre 1934. Da questo lembo della forte Lunigiana, Anacarsi Nardi e Alceste de Ambris insegnano che la vita \u00e8 missione\".\nAdempiuti gli obblighi scolastici a Massa e intrapresi gli studi universitari fino al secondo anno della facolt\u00e0 di giurisprudenza nell'Universit\u00e0 di Parma, abbracci\u00f2 le idee socialiste, mettendosi in luce nella \"Cooperativa di produzione e di lavoro\" di Pontremoli. Nel 1898 fu particolarmente attivo nella redazione del periodico \"La Terra\", diretto da Luigi Campolonghi e a cui collaboro' anche Pietro Ferrari.\nColpito dalla repressione antisocialista di fine Ottocento e condannato per diserzione, fugg\u00ec in esilio, prima in Francia a Marsiglia, poi in Brasile a Rio de Janeiro e a San Paolo.\nRientrato in Italia nel 1903, nell'agosto di quell'anno De Ambris fu eletto Segretario della Camera del Lavoro di Savona, carica che tenne fino al febbraio del 1904.\nLasciata Savona, De Ambris si trasfer\u00ec a Livorno dove, in quello stesso anno, divenne Segretario della \"Federazione dei lavoratori del vetro\". Trasferitosi a Roma, assunse la carica di dirigente della \"Giovent\u00f9 Socialista\" e inizi\u00f2 a scrivere come giornalista su periodici di indirizzo sindacale. Tenne comizi e conferenze anche nella natia Lunigiana. Nel 1907 venne nominato segretario della locale Camera del Lavoro, che alla fine del 1907 contava 29037 lavoratori associati a fronte dei 12600 di inizio anno.\nLa rottura dell'unit\u00e0 proletaria, dovuta ai contrasti fra socialisti riformisti e sindacalisti rivoluzionari, permise la controffensiva agrario-padronale, sostenuta dal governo che impieg\u00f2 carabinieri ed esercito nella repressione del primo e pi\u00f9 vasto sciopero italiano agrario, attuato nel 1908 nella provincia di Parma. Il 20 giugno 1908 a Parma e provincia vi furono perci\u00f2 molteplici manifestazioni e cortei di lavoratori organizzati e capeggiati dallo stesso De Ambris. Le forze di polizia governative cercarono allora di sedare tali tumulti. Dopo un'aspra lotta con gli scioperanti i Carabinieri e la Cavalleria del Regio Esercito (Lancieri di Montebello e del Piemonte Reale all'uopo comandati in servizio di ordine pubblico, essendo da tempo di stanza nella stessa Cittadella di Parma) occuparono la sede della prima e storica \"Camera del Lavoro\" del sindacalismo italiano ubicata nel battagliero e proletario Oltretorrente di Parma, in Borgo delle Grazie. Molti gli scioperanti e i sindacalisti arrestati, ma Alceste de Ambris riusc\u00ec rocambolescamente a fuggire a Lugano. Suo fratello (e compagno di lotta) Amilcare rimase nascosto a Parma con l'intento e l'ordine di Alceste di ricostruire le leghe contadine e il movimento sindacale represso \"manu militari\".\nDa Lugano, Alceste De Ambris si spost\u00f2, esule e condannato politico contumace, in Brasile dove rimase per oltre due anni. Torn\u00f2 a Lugano nel marzo del 1911 dove divent\u00f2 co-direttore, assieme ad Angelo Oliviero Olivetti, della principale rivista sindacalista rivoluzionaria italiana, \"Pagine Libere\". In quel periodo continu\u00f2 a svolgere una forte propaganda anticolonialista e antinazionalista (contro la guerra italo-turca) collaborando altres\u00ec alla nascita dell'Unione Sindacale Italiana, sindacato fondato nel 1912 al convegno di Modena.\nL'elezione alla Camera e l'interventismo.\nNel 1913 fu eletto Deputato al Parlamento italiano, con voto popolare plebiscitario nel Collegio elettorale di Parma - Reggio Emilia - Modena per il PSI. Grazie ai benefici dell'\"immunit\u00e0 parlamentare\", pot\u00e9 cos\u00ec rientrare in patria. L'esule fu accolto da eroe risorgimentale a Parma ove migliaia di cittadini e lavoratori lo portarono in trionfo dalla stazione ferroviaria alla piazza Garibaldi, dove erano previsti i comizi di festeggiamento.\nRiprese quindi la sua attivit\u00e0 di organizzatore sindacale e direttore di giornali sia politici che sindacali, guidando, tra gli altri \"L'Avanguardia\" (organo dell\"Unione Sindacale Milanese\"). Favorevole ad un fronte comune fra tutte le forze rivoluzionarie, democratiche e internazionaliste, nell'agosto 1914, allo scoppio della Prima guerra mondiale, ritenendolo conflitto contro le vetuste tirranie europee, De Ambris insieme a Filippo Corridoni (conosciuto a Parma nel 1908) appoggi\u00f2 il fronte interventista. Accolse con affetto e con la sua oratoria veemente di sindacalista rivoluzionario e internazionalista le tesi irredentiste a difesa di Trento e Trieste e della Venezia-Giulia, che Cesare Battisti espose a Parma il 3 novembre 1914 in un memorabile comizio organizzato dall'Universit\u00e0 Popolare e dal movimento repubblicano e mazziniano (Alfredo Bottai e Adevaldo Credali) con l'intervento altres\u00ec del socialista Agostino Berenini alla scuola A. Mazza.\nEgualmente appoggi\u00f2 il successivo comizio interventista di Mussolini. Nel maggio del 1915 part\u00ec perci\u00f2 per il fronte assieme a tutti gli altri volontari parmigiani capeggiati dall'avvocato e poeta repubblicano Ildebrando Cocconi, che per l'occasione compose l'\"Inno dei Volontari\". Si avvicin\u00f2 nel 1919 al fascismo sansepolcrista, che aveva venature repubblicane, anticlericali, democratiche, sindacaliste, \"futuriste\" e antiborghesi. In questo periodo collabor\u00f2 attivamente alla stesura del \"Manifesto dei Fasci Italiani di Combattimento\" pubblicato sul Il Popolo d'Italia del 6 giugno 1919.\nIl 15 aprile 1919, in piazza del Duomo, insieme al deputato liberale Candiani, tenne il comizio al corteo nazionalista. Pi\u00f9 tardi lo stesso corteo assalt\u00f2 la sede dell'organo di stampa socialista l'Avanti!.\nL'impresa fiumana e la Carta del Carnaro.\nNel gennaio del 1920 De Ambris raggiunse Gabriele d'Annunzio a Fiume, occupata il 12 settembre 1919 con i suoi mille \"Legionari\" gi\u00e0 dal novembre 1918. D'Annunzio lo nomin\u00f2 suo Capo di Gabinetto nel Governo della Citt\u00e0 in sostituzione del capitano Giovanni Giuriati.\nPer il \"Comandante\" (D'Annunzio) e per il \"suo\" nuovo stato chiamato \"Reggenza Italiana del Carnaro\" De Ambris elabor\u00f2 la carta costituzionale detta Carta del Carnaro. L'8 settembre 1920 D'Annunzio, nonostante il parere contrario del Consiglio nazionale, proclam\u00f2 dal suo balcone l'adozione di questa 'costituzione', poi trascritta in prosa letteraria dallo stesso \"Poeta-Eroe\", che per\u00f2 non ebbe mai alcuna concreta attuazione.\nLe istituzioni politiche previste in questa Carta sono variamente modellate sull'assemblea ateniese, sui governi del comune medievale italiano e sulle istituzioni della Repubblica Veneta. Ispirandosi alle dottrine dell'anarco-sindacalismo, decentralizza il potere, garantendo la \"sovranit\u00e0 collettiva\" a tutti i suoi cittadini \"indipendentemente da sesso, razza, lingua, classe o religione\". Sono previste due assemblee parlamentari, entrambe elette a suffragio universale, che si sarebbero dovute riunire una o due volte l'anno. Il ruolo centrale \u00e8 in effetti attribuito alle nove \"corporazioni\": marinai, artigiani, insegnanti, studenti, artisti, etc.\nDopo Fiume.\nDopo la fine dell'esperienza fiumana, il giorno di Natale del 1920 De Ambris rientr\u00f2 a Parma, assumendo, da quel momento, una posizione \"dannunziana\" e antifascista. Nel maggio 1921, d'accordo con D'Annunzio, si present\u00f2 come candidato indipendente (sindacalista e legionario fiumano) alle elezioni politiche per il collegio elettorale di Parma-Reggio Emilia-Modena, nella prospettiva di formare un blocco di forze nazionaliste democratiche in grado di arrestare l'ascesa del fascismo. Ma il consenso elettorale post-bellico non gli fu sufficiente e invece favor\u00ec le nuove forze proletarie emergenti (comunisti, socialisti unitari e popolari).\nInsieme a Luigi Campolonghi e a Giuseppe Giulietti, De Ambris si rec\u00f2 poi a Gardone Riviera nel tentativo di convincere Gabriele d'Annunzio (che nella villa di Cargnacco si era rifugiato \"in residenza dorata ma coatta e ben vigilata\") a porsi alla testa di un movimento da convocarsi a Roma il 20 settembre 1922, data dall'evidente richiamo massonico, dove sarebbe stato acclamato a furor di popolo dittatore temporaneo per il tempo necessario a realizzare la pacificazione nazionale fra gli ex combattenti. Il progetto slitt\u00f2 poi al 4 novembre successivo a causa del serio infortunio subito nell'agosto 1922 dal Vate, precipitato da una finestra della sua villa. Messo al corrente del progettato pronunciamento dannunziano, Mussolini lo precedette di alcuni giorni con la sua marcia su Roma. In precedenza a Parma vi fu un grosso attacco dimostrativo da parte di squadre fasciste capeggiate da Italo Balbo (Fatti di Parma dell'agosto 1922).\nIl volontario esilio in Francia.\nDopo essere stato insultato e sbeffeggiato a Genova da un piccolo gruppo di fascisti il 22 dicembre 1922, Alceste De Ambris nel febbraio del 1923 decise di trasferirsi in Francia. \nFu \"a pi\u00f9 riprese avvicinato da importanti emissari del regime, quale Curzio Malaparte, per coinvolgerlo nel\ncomplesso gioco di ridefinizione degli equilibri del governo fascista prima\ndel delitto Matteotti. Respinte con fermezza e coerenza le profferte di un\ncomodo rientro in Italia, con ruoli ministeriali o sindacali, nei mesi successivi De Ambris era divenuto uno dei maggiori punti di riferimento per le\nnuove leve dell\u2019emigrazione, tra i pi\u00f9 capaci di mantenere un equilibrio tra\nassistenza agli esuli, propaganda antifascista e attivit\u00e0 cospirativa. Farinacci, che contro il gruppo affaristico di Bazzi e Rossi, il fuoruscitismo e\nl\u2019opposizione democratica, aveva indirizzato la \u00abseconda ondata\u00bb rivoluzionaria, chiese espressamente a Mussolini la radiazione dallo stato civile\nitaliano di De Ambris, definito senza mezzi termini \u00abil pi\u00f9 porco della Lega\u00bb.\nIn Francia, il 3 settembre 1926, lo raggiunse una condanna che lo privava della cittadinanza italiana e gli comunicava la confisca dei pochi beni posseduti in Italia. A Parigi De Ambris si pose alla guida di un consorzio di cooperative di lavoro aventi l'obiettivo di procurare una sussistenza ai numerosi fuoriusciti antifascisti provenienti dalla provincia di Parma che vivevano allora in Francia. Nel paese transalpino fu in contatto con i pi\u00f9 famosi esuli democratici (Amendola, Turati, Salvemini, ecc.) e fu eletto Presidente della \"Ligue Italienne des Droits de l'Homme (L.I.D.U.)\", fondata nel 1922, con Luigi Campolonghi quale Segretario. In Francia visse gli ultimi anni della sua esistenza in dignitosa povert\u00e0, ma in attiva operosit\u00e0 giornalistica e organizzativa dell'antifascismo militante.\nRifiut\u00f2 le successive proposte giuntegli fin dal 1924, tramite numerosi esponenti del Regime e dal fratello Amilcare, per un possibile rientro in Italia.\nBenito Mussolini parl\u00f2 anche con D'Annunzio nel tentativo di convincere De Ambris a rientrare in Italia e cos\u00ec poi rifer\u00ec a Yvon De Begnac:\nIl duce, parlando di De Ambris sempre a Yvon De Begnac, marc\u00f2 comunque la distanza che li separava e comment\u00f2:\nAlceste De Ambris si spense improvvisamente a Brive durante una riunione organizzativa di esuli politici italiani della L.I.D.U. La stessa Lega Italiana per i Diritti dell'Uomo comunic\u00f2 ufficialmente il suo decesso il 9 dicembre 1934. Fu perci\u00f2 sepolto nel piccolo cimitero della cittadina francese ove un'anima fraterna e amica gli dedic\u00f2 la seguente epigrafe:\nIl ritorno in Italia.\nNel 1964 a Parma un \"Comitato repubblicano di amici e fratelli di ideali e di lotta\", coordinato da Alfredo Bottai, apr\u00ec una sottoscrizione per onorarne la memoria e traslarne le spoglie mortali in Italia. Per merito e opera di questo Comitato, il 27 settembre 1964, a Parma, con una solenne cerimonia e alla presenza di autorit\u00e0, rappresentanze politiche e sindacali sia locali che nazionali come l'Associazione Mazziniana Italiana e la U.I.L.. De Ambris fu quindi inumato nel civico cimitero della Villetta. Commissionato dall'amico repubblicano Ernesto Manghi all'architetto Marco Pellegri, \u00e8 sormontato da un \"vivente e volitivo\" suo busto bronzeo, opera dello scultore Carlo Corvi, che reca l'epigrafe: \"\"Alceste de Ambris - scrittore-tribuno-combattente per la libert\u00e0 e la giustizia. Licciana 1874-Brive 1934\".\""}
{"id": "583167", "revid": "2225", "url": "https://it.wikipedia.org/wiki?curid=583167", "title": "Urasawa Naoki", "text": ""}
{"id": "583168", "revid": "420882", "url": "https://it.wikipedia.org/wiki?curid=583168", "title": "Warhammer Quest", "text": "Warhammer Quest \u00e8 un gioco da tavolo creato da Andy Jones e pubblicato dalla Games Workshop, ambientato nel mondo di \"Warhammer Fantasy\".\nL'edizione originale venne pubblicata nel 1995 dopo l'uscita di produzione di \"Advanced HeroQuest\". Non esiste una versione ufficiale in lingua italiana.\nCaratteristiche.\nLe regole base permettono ai giocatori di esplorare dei sotterranei generati in maniera casuale e di combattere mostri, anch'essi generati casualmente. Le regole pi\u00f9 avanzate e opzionali (192 pagine) arricchiscono il gioco con molti elementi dei giochi di ruolo, inclusa la presenza facoltativa di un master e la possibilit\u00e0 di mantenere il proprio personaggio tra le partite, in modo da farlo diventare progressivamente pi\u00f9 potente.\nIl gioco fornisce una ricca componentistica, molte miniature in plastica (per gli eroi gestiti dai giocatori e gli avversari che devono sconfiggere), tasselli che servono a comporre in maniera casuale la mappa di gioco, segnalini per marcare la presenza di oggetti (porte, bauli del tesoro, effetti di incantesimi) e vari mazzi di carte (eventi, tesoro, equipaggiamento).\nIl gioco \u00e8 diventato talmente popolare da essere giocato ancora oggi, e ci sono numerosi siti da cui \u00e8 possibile scaricare avventure, personaggi, mostri ed altro materiale creato dai fan. Il gioco in s\u00e9 \u00e8 diventato piuttosto difficile da reperire, raggiungendo cifre di diverse centinaia di euro sui siti internazionali di aste online.\nIl 20 agosto 2012, la Games Workshop ha annunciato il gioco per iOS di Warhammer Quest, sviluppato dalla Rodeo Games, che \u00e8 stato poi pubblicato il 30 maggio 2013.\nEspansioni.\nFurono pubblicati diversi set di espansione, tra cui:\nCi furono anche diversi \"Card Packs\" che aggiunsero 54 nuove carte tesoro e carte bianche personalizzabili dai giocatori. \nNel corso della produzione furono pubblicate nuovi scenari, mappe e avventure sulle riviste \"White Dwarf \"e \"Citadel Journal\", riproposti successivamente nella raccolta di 3 numeri \"Deathblow\".\nSequel.\nDiciotto anni dopo la cessazione della produzione del gioco, la Games Workshop pubblic\u00f2 Warhammer Quest: Silver Tower (2016) e Warhammer Quest: Shadows Over Hammerhal (2017). Entrambi i giochi seguono l'originale nel concept e design generale, sempre nella tipologia Dungeon Crawler, ma con regole sostanzialmente diverse."}
{"id": "583179", "revid": "287204", "url": "https://it.wikipedia.org/wiki?curid=583179", "title": "Campionato italiano di hockey su ghiaccio 1948-1949", "text": "Il Campionato italiano di hockey su ghiaccio 1948-49 fu la 16\u00aa edizione del campionato nazionale.\nSerie A.\nIl torneo vede due squadre in meno rispetto all'anno precedente (Misurina e HC Merano). Inoltre, com'era successo all'HC Milano l'anno prima, il Cortina vede la sua seconda squadra dividersi formalmente e prendere il nome di Tofana.\nLa formula \u00e8 invece sostanzialmente invariata: le nove squadre vengono divise in tre gironi, le cui vincenti si sfideranno in un ulteriore girone da tre, che per\u00f2 quest'anno assegner\u00e0 direttamente lo scudetto.\nGironi eliminatori.\nGirone A.\nDisputato ad Ortisei.\nGirone B.\nDisputato a Bolzano.\nGirone C.\nDisputato ad Asiago.\nGirone scudetto.\nOriginariamente era previsto che si disputasse a Cortina d'Ampezzo. L'eliminazione di entrambe le squadre ampezzane e la presenza di sole compagini milanesi nel girone finale consiglia lo spostamento nel capoluogo lombardo.\n LHockey Club Diavoli Rossoneri Milano vince il suo terzo scudetto.\nFormazione Campione d'Italia: Ambrogio Abasci\u00e0 \u2013 Mario Bedogni \u2013 Giancarlo Bucchetti \u2013 Giancarlo Bulgheroni \u2013 Aldo Federici \u2013 Antonio Fresia \u2013 Enrico Galli \u2013 Umberto Gerli \u2013 Luigi Mattavelli \u2013 Carlo Rizzi \u2013 Giuseppe Zerbi."}
{"id": "583187", "revid": "767487", "url": "https://it.wikipedia.org/wiki?curid=583187", "title": "Randy California", "text": "Biografia.\nInizia a suonare la chitarra giovanissimo dimostrando subito un notevole talento.\nL'incontro con Hendrix.\nAll'et\u00e0 di 15 anni, entrando in un negozio di strumenti musicali di New York, incontra Jimi Hendrix che stava provando una Fender Stratocaster nel retro e che acconsente alla richiesta del giovane Randy di fargli ascoltare alcune frasi in stile slide. Tra i due chitarristi scocca cos\u00ec una scintilla artistica e nasce una buona amicizia, tanto che Hendrix lo invita a suonare nella sua band Jimmy James &amp; the Blue Flames, che a quel tempo si esibiva al Cafe Wha?.\nQuesta collaborazione influenzer\u00e0 notevolmente lo stile di Randy Wolfe, il cui nomignolo \"California\" pare gli sia stato attribuito proprio da Hendrix per non confonderlo con il bassista della band (Randy Palmer, a sua volta detto \"Texas\"). La collaborazione si interromper\u00e0 nel 1966, allorch\u00e9 un Randy troppo giovane non otterr\u00e0 dai genitori il permesso di seguire Hendrix in partenza per l'Inghilterra, dove con l'aiuto di Chas Chandler dar\u00e0 vita agli Experience.\nSpirit.\nRandy forma allora una band tutta sua gli Spirit con il patrigno Ed Cassidy, batterista di formazione jazz, Mark Andes voce e basso, Jay Ferguson tastiere e voce, e John Locke sempre tastiere. Lo stile un misto di musica psichedelica, blues e hard rock, si univa con una vena melodica arpeggiata di derivazione folk. L'esordio con l'album omonimo del 1968 sar\u00e0 seguito da \"The Family That Plays Together\" e \"Clear\" del 1969. Nel 1970 esce \"Twelve Dreams of Dr Sardonicous\".\nLa scomparsa.\nIl 2 gennaio 1997, mentre si trova con la famiglia alle Hawaii, luogo d'origine di sua madre Berenice Pearl, Randy California muore prematuramente, annegando nelle acque dell'Oceano Pacifico, risucchiato da una forte corrente d'acqua chiamata rip current nel tentativo (peraltro riuscito) di salvare la vita al figlio dodicenne."}
{"id": "583189", "revid": "1318658", "url": "https://it.wikipedia.org/wiki?curid=583189", "title": "Arrondissement di Belfort", "text": "L\"arrondissement\" di Belfort \u00e8 una suddivisione amministrativa francese, situata nel dipartimento del Territorio di Belfort e nella regione della Borgogna-Franca Contea.\n\u00c8 l'unico arrondissement del dipartimento, esteso su tutta la sua superficie. Fu creato nel 1871, con i territori dell'Alto Reno non annessi alla Germania alla fine della guerra franco-prussiana.\nComposizione.\nL\"arrondissement\" di Belfort raggruppa 102 comuni in 15 cantoni:"}
{"id": "583191", "revid": "1869172", "url": "https://it.wikipedia.org/wiki?curid=583191", "title": "Amazing Grace (Aretha Franklin)", "text": "Amazing Grace \u00e8 un album della cantante Aretha Franklin con Chuck Rainey, pubblicato nel 1972 dalla Atlantic Records. Arriv\u00f2 a vendere 2 milioni di copie negli Stati Uniti, diventando l'album gospel pi\u00f9 venduto di tutti i tempi, raggiungendo la settima posizione nella classifica negli Stati Uniti e vinse il Grammy Award for Best Soul Gospel Performance 1973 ed il Grammy Hall of Fame Award 1999.\nDescrizione.\nLa Franklin, che aveva iniziato a cantare proprio in un coro gospel, ritorna con quest'opera alla musica religiosa con il Southern California Community Choir ed il Rev. James Cleveland. Secondo alcuni l'album rappresenta una delle migliori \"performance\" vocali della storia dell'artista, sia da un punto di vista tecnico (potenza, modulazione ed estensione della voce) che poetico. Particolarmente famose sono le interpretazioni della Franklin dei brani \"How I Got Over\" e \"Precious Lord, Take My Hand\" &amp; \"You've Got a Friend\"."}
