{"id": "632281", "revid": "1573940", "url": "https://it.wikipedia.org/wiki?curid=632281", "title": "Aegithalos caudatus", "text": "Il codib\u00f9gnolo (Aegithalos caudatus )) \u00e8 un uccello passeriforme della famiglia Aegithalidae.\nEtimologia.\nIl nome scientifico della specie, \"caudatus\", deriva dal latino e significa \"munito di coda\", in riferimento alla lunga coda.\nDescrizione.\nDimensioni.\nMisura 13\u201316\u00a0cm di lunghezza (dei quali 6-10 spettano alla coda), per 6,2-10,4 g di peso.\nAspetto.\nSi tratta di uccelletti dall'aspetto paffuto e arrotondato, muniti di grossa testa arrotondata con corto becco conico dalla mandibola superiore lievemente ricurva verso il basso, ali corte ma appuntite e coda lunga quasi quanto il corpo e dall'estremit\u00e0 cuneiforme.\nIl piumaggio \u00e8 biancastro su testa e petto, mentre il dorso e le ali sono bruni (queste ultime presentano per\u00f2 remiganti nere con base bianca), la coda \u00e8 nera con le penne ai due lati bianche ed i fianchi sono rosati o rossicci: \u00e8 presente una variabilit\u00e0 piuttosto ampia fra le varie popolazioni, con alcune (in particolar modo quelle pi\u00f9 settentrionali) quasi completamente bianche su testa e area ventrale, altre che presentano calotta o sopraccigli neri pi\u00f9 o meno marcati, ed altre ancora che mostrano varie tonalit\u00e0 di grigio su ventre e fianchi.&lt;br&gt;\nIl dimorfismo sessuale \u00e8 trascurabile, coi due sessi simili.\nIl becco \u00e8 nerastro, le zampe sono di colore carnicino-bruno e gli occhi sono di colore bruno scuro.\nBiologia.\nSi tratta di uccelletti molto allegri e vivaci, che all'infuori della stagione riproduttiva (quando le coppie tendono a isolarsi e a mostrare territorialit\u00e0 pi\u00f9 spiccata) vivono in gruppetti di 6-30 individui, generalmente costituiti da una coppia riproduttrice e dai giovani delle covate precedenti, oltre che da altri esemplari solitari (specialmente femmine, che mostrano maggiore tendenza dei maschi a spostarsi lontano dal proprio territorio di nascita): non di rado, questi uccelli si aggregano a stormi misti con altre specie affini, come le cince.&lt;br&gt;\nPrincipalmente diurni, i codibugnoli si muovono per la maggior parte della giornata fra i rami di cespugli e alberi alla ricerca di cibo, cercando poi sul far della sera un riparo dalle intemperie e da eventuali predatori nel folto della vegetazione arborea.\nI codibugnoli sono uccelli molto vocali, che durante i loro spostamenti si tengono in contatto vocale quasi costante: il loro richiamo \u00e8 un \"srih-srih-srih\" sibilante alto e trisillabico, che diviene pi\u00f9 sonoro e veloce quando un esemplare si trova isolato o si trova a percorrere tratti di terreno aperti.\nAlimentazione.\nLa dieta del codibugnolo \u00e8 essenzialmente insettivora: questi uccelli si nutrono in prevalenza di piccoli insetti e artropodi, privilegiando le piccole falene (di cui mangiano anche le uova e i bruchi: il cibo viene reperito principalmente ispezionando rami, foglie e tronchi, mentre \u00e8 pi\u00f9 raro che i codibugnoli caccino le loro prede al volo.&lt;br&gt;\nSoprattutto durante l'autunno e l'inverno, questi uccelli possono nutrirsi anche di semi e granaglie, bacche, frutti (cachi, olive), germogli e foglioline tenere.\nRiproduzione.\nLa stagione riproduttiva va dalla fine di marzo (con alcune nidiate portate avanti gi\u00e0 da febbraio in caso di inverno particolarmente mite) a giugno: si tratta di uccelli monogami, nei quali le coppie collaborano nelle varie tappe dell'evento riproduttivo, sebbene sia la femmina a fare il grosso del lavoro.\nIl nido, dalla forma di sacco con apertura posta superiormente, viene costruito principalmente su un cespuglio di sambuco, nocciolo o fra i rovi, a meno di tre metri dal suolo, utilizzando per lo scopo licheni (fino a 6000 pezzetti) tenuti assieme con ragnatele: la camera di cova interna viene foderata con piumino (fino a 2000 piume), e al suo interno la femmina depone un numero insolitamente grande di uova (6-12) di colore bianco-rosato con punteggiatura di color arancio-ruggine.&lt;br&gt;\nLa cova dura circa due settimane, al termine delle quali schiudono \"pulli\" ciechi e implumi: i nidiacei vengono imbeccati dai genitori, ai quali si aggiungono altri individui (generalmente imparentati col padre della prole) che non hanno trovato un \"partner\" o ai quali la covata \u00e8 fallita (caso quest'ultimo non infrequente, visto che solo il 17% delle coppie riesce a portare avanti con successo una covata nell'arco di una stagione riproduttiva). Gli adulti aiuteranno altre coppie nella nidificazione solo se la propria nidiata va perduta tardivamente (dopo l'inizio di maggio), mentre in caso contrario la coppia cerca generalmente di portare avanti una seconda covata.\nIl motivo di questo aiuto \u00e8 molteplice: gli aiutanti possono indirettamente beneficiare dell'aiuto dato a dei parenti al fine di portare (almeno parzialmente) avanti il proprio genoma, oltre a poter avere accesso a nuovi territori e nuovi potenziali compagni e, fattore non trascurabile, a fare esperienza in vista di eventuali nidiate future.\nI \"pulli\" vengono imbeccati e accuditi da ambedue i genitori, oltre che dagli eventuali aiutanti: in tal modo, essi sono in grado d'involarsi attorno ai venti giorni di vita. Dopo l'involo, i giovani (riconoscibili per la colorazione meno nitida e per i cerchi perioculari glabri giallini o rossicci, che scompaiono con la maturit\u00e0) continuano a essere imbeccati, anche se sempre pi\u00f9 sporadicamente, ancora per circa tre settimane: in genere essi (soprattutto i maschi) rimangono ancora per mesi nel territorio natio, disperdendosi solo dopo la stagione riproduttiva successiva.\nDistribuzione e habitat.\nIl codibugnolo occupa un ampio areale paleartico, che comprende una grande parte dell'Eurasia temperata abbracciando tutta l'Europa continentale (isole britanniche incluse, mentre manca dalle aree interne della Fennoscandia), le aree costiere della penisola anatolica, la Crimea, il Caucaso, la Siberia, la Manciuria, la Kam\u010datka, le isole giapponesi e la Corea.&lt;br&gt;\nIn Italia, la specie \u00e8 presente su tutto il territorio con tre sottospecie (quattro considerando l'intera regione geografica italiana), mancando dalla Sardegna, dal Salento e dalla Sicilia centrale e meridionale.\nLe popolazioni del nord possono migrare pi\u00f9 a sud durante i mesi freddi, ma in generale questo uccello \u00e8 stanziale.\nL\"'habitat\" del codibugnolo \u00e8 rappresentato dalle aree boschive con presenza per le aree di crescita secondaria o comunque di quelle con folto sottobosco cespuglioso: durante i mesi estivi, anche in virt\u00f9 delle abitudini riproduttive, questi uccelli prediligono la macchia mediterranea e le aree cespugliose con presenza di alberi isolati, mentre durante l'inverno si spostano nelle foreste decidue a maggioranza di querce, salici, aceri e frassini. Il codibugnolo si dimostra particolarmente tollerante alla presenza umana, colonizzando senza problemi anche le aree coltivate, le piantagioni, i frutteti e parchi e giardini delle aree suburbane e periferiche.\nSistematica.\nSe ne riconoscono diciassette sottospecie:\nAlcuni autori proporrebbero inoltre le sottospecie \"sibiricus\" della Siberia centrale, \"kamtschaticus\" dell'estremo oriente russo, \"japonicus\" di Hokkaid\u014d (sinonimizzate con la nominale), \"pallidolumbo\" di Shikoku e \"tarihoae\" di Cheju (sinonimizzate con \"trivirgatus\").&lt;br&gt;\nIn passato, anche il codibugnolo golagrigia (e relative sottospecie) veniva considerato una sottospecie di quello comune, col nome di \"A. caudatus glaucogularis\": le differenze di colorazione, oltre all'areale disgiunto ed all'assenza d'ibridazione fra le due popolazioni hanno fatto propendere la comunit\u00e0 scientifica per l'elevazione di questi uccelli al rango di specie a s\u00e9 stante.\nNonostante le differenze di colorazione del piumaggio anche consistenti, le vocalizzazioni delle varie sottospecie sono praticamente identiche in tutto l'areale. Le sottospecie possono essere suddivise in quattro cladi:\nGli ultimi due cladi, seppur simili morfologicamente, verosimilmente si sono originati separatamente, in virt\u00f9 della grande distanza geografica, che si meticciano molto frequentemente nelle aree in cui l'areale delle varie sottospecie si sovrappone."}
{"id": "632282", "revid": "287204", "url": "https://it.wikipedia.org/wiki?curid=632282", "title": "Wormadam", "text": ""}
{"id": "632283", "revid": "977683", "url": "https://it.wikipedia.org/wiki?curid=632283", "title": "Haematopus ostralegus", "text": "La beccaccia di mare (Haematopus ostralegus ), detta anche ostrichiere, \u00e8 un uccello della famiglia Haematopodidae.\nDistribuzione e habitat.\nLo si pu\u00f2 trovare in Europa, Asia, ed Africa, in Italia ne esistono due nutrite colonie che nidificano nei dintorni del delta del Po e presso l'oasi WWF delle Cesine, nel Salento, che rappresenta anche il suo habitat preferito, quindi nei pressi del mare.\nBiologia.\nVive in numerose colonie, nidifica nei banchi di sabbia, dentro piccole conche bordate di conchiglie o fili d'erba. \nAlimentazione.\nLa sua dieta si compone di vermi e molluschi che cattura abilmente e apre col becco, forte e robusto.\nRiproduzione.\nNidifica in primavera, depone in media 3-4 uova la durata dell'incubazione dura dai 24 ai 27 giorni.\nSistematica.\nSono note 4 sottospecie:"}
{"id": "632285", "revid": "729019", "url": "https://it.wikipedia.org/wiki?curid=632285", "title": "Darren Monahan", "text": "\u00c8 un Chief Information Officer di Obsidian Entertainment.\nBiografia.\nDarren lavora nell'industria dei videogiochi da 10 anni, un tempo come \ncollaboratore della Interplay, senior producer di Black Isle Studios, manager di Quality Assurance, e programmatore di molti titoli di Interplay. Come produttore Darren ha gestito lo sviluppo interno ed esterno di sei prodotti pubblicati, come le serie \"Icewind Dale\" e \"Baldur's Gate\"."}
{"id": "632286", "revid": "729019", "url": "https://it.wikipedia.org/wiki?curid=632286", "title": "Porta Romana (metropolitana di Milano)", "text": "Porta Romana \u00e8 una stazione della linea M3 della metropolitana di Milano.\nStoria.\nLa stazione entr\u00f2 in servizio il 16 dicembre 1990, come capolinea provvisorio della tratta da Duomo.\nQuando nel 1991 la linea \u00e8 stata prolungata in direzione sud verso San Donato Milanese, con l'apertura delle stazioni da Lodi T.I.B.B. a San Donato, Porta Romana \u00e8 divenuta una stazione di transito.\nNei primi progetti inoltre la stazione doveva essere chiamata \"Medaglie d'Oro\"; il nome di \"Porta Romana\" sarebbe stato attribuito all'attuale stazione di Lodi TIBB, posta in corrispondenza della stazione ferroviaria di Porta Romana.\nStrutture e impianti.\nPorta Romana \u00e8 una stazione sotterranea con due binari in una sola canna e, come tutte le altre stazioni della linea M3, \u00e8 accessibile ai disabili. Rientra inoltre dall'area urbana della metropolitana milanese.\nSorge all'estremit\u00e0 sud del corso di Porta Romana, all'altezza di piazza Medaglie d'Oro e presenta uscite in corso Lodi e in viale Sabotino.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "632287", "revid": "5005205", "url": "https://it.wikipedia.org/wiki?curid=632287", "title": "Banco di Graham", "text": ""}
{"id": "632298", "revid": "729019", "url": "https://it.wikipedia.org/wiki?curid=632298", "title": "San Donato (metropolitana di Milano)", "text": "La stazione di San Donato \u00e8 una fermata della linea M3 della metropolitana di Milano.\nDal 1991, anno di apertura, \u00e8 il capolinea sud.\nStoria.\nLa stazione fu inaugurata il 12 maggio 1991, circa un anno dopo l'apertura della linea M3.\nStrutture e impianti.\nLa stazione, pur portando il nome di San Donato, si trova nel territorio comunale di Milano (quartiere Rogoredo); il territorio comunale di San Donato Milanese si estende a sud-est della via Marignano, a un centinaio di metri di distanza.\nLa stazione dispone di 3 binari; per accedere ai due binari dei treni verso Comasina \u00e8 necessario andare pi\u00f9 in profondit\u00e0 per poi risalire tornando ai 5 metri del piano di terra.\nInterscambi.\nDa questa stazione partono le autolinee urbane e suburbane ATM, i collegamenti extraurbani provinciali della societ\u00e0 Milano Sud-Est Trasporti e il collegamento urbano di San Donato Milanese:\nServizi.\nLa stazione dispone di:"}
{"id": "632299", "revid": "1543377", "url": "https://it.wikipedia.org/wiki?curid=632299", "title": "S1 Core", "text": "S1 Core (nome in codice Sirocco) \u00e8 un microprocessore open source hardware sviluppato dalla Simply RISC. S1 Core \u00e8 basato sul processore UltraSPARC T1 prodotto da Sun Microsystems. Il progetto \u00e8 rilasciato sotto licenza GNU General Public License, dato che questa \u00e8 la licenza scelta da Sun per il progetto OpenSPARC.\nL'obiettivo del progetto \u00e8 mantenere il processore semplice in modo da incoraggiare lo sviluppo del progetto. Le maggiori differenze tra T1 e S1 sono:"}
{"id": "632300", "revid": "1610933", "url": "https://it.wikipedia.org/wiki?curid=632300", "title": "Cinecitt\u00e0 Est", "text": "Cinecitt\u00e0 Est \u00e8 un'area urbana del VII Municipio di Roma. Si estende nella zona Z. XV Torre Maura, corrispondente alla zona urbanistica 10F Osteria del Curato.\n\u00c8 delimitata a ovest dagli studi cinematografici di Cinecitt\u00e0, a sud dalla via Tuscolana e dal nodo di scambio di Anagnina, a est dal Grande Raccordo Anulare, a nord dai terreni non edificati al confine con il VI Municipio.\nSi \u00e8 formata tra gli anni settanta e ottanta, con edifici privati discretamente dotati di verde pubblico. Oggi risulta composta da tre nuclei urbanistici: il primo e pi\u00f9 consistente lungo l'asse di viale Ciamarra, il secondo dietro agli studi di Cinecitt\u00e0 (viale Vignali), il terzo vicino a via Tuscolana (via Giulioli).\n\u00c8 sede di uffici pubblici e privati come il l'Agenzia delle entrate Roma 5 e il Centro per l'Impiego di Roma Cinecitt\u00e0. Vi sorgono le parrocchie dei Santi Gioacchino e Anna, di San Giuseppe Moscati e di San Stanislao. Sono presenti anche due scuole superiori (IIS Ferrari-Hertz e IIS Lombardo Radice).\nViale Ciamarra \u00e8 parte del \"corridoio della mobilit\u00e0\" Anagnina-Tor Vergata, con la corsia preferenziale per gli autobus e la riqualificazione del vecchio spartitraffico mediante la creazione di un parco lineare pavimentato e di una fontana all'incrocio con viale Rizzieri.\nIl quartiere \u00e8 oggetto di un accordo di programma per edificare l'area libera verso la stazione Anagnina denominata \"Quadrato\", mentre \u00e8 in corso di pianificazione una delle centralit\u00e0 urbane previste dal nuovo piano regolatore generale romano, quella di Torre Spaccata.\nOdonimia.\nLe strade e i parchi hanno nomi di uomini insigniti di Medaglia d'oro al valor militare e al valor civile, oltre ai caduti di El Alamein.\nCinema.\n\u00c8 stato in parte girato a Cinecitt\u00e0 Est il film \"Strana la vita\", di Giuseppe Bertolucci (1987).\nCollegamenti.\nIl quartiere \u00e8 servito da 9 linee di bus diurni (046, 047, 20 express, 213, 500, 556, 557, 559, 657) pi\u00f9 una notturna (n500); \u00e8 inoltre vicino alla linea A della metropolitana e alle uscite 20 (Romanina) e 21 (via Tuscolana) del Grande Raccordo Anulare."}
{"id": "632302", "revid": "62004", "url": "https://it.wikipedia.org/wiki?curid=632302", "title": "Cl\u00e1sica de Almer\u00eda 2006", "text": "La Cl\u00e1sica de Almer\u00eda 2006, ventesima edizione della corsa, si disput\u00f2 il 27 febbraio 2005 su un percorso di 173,4\u00a0km. Fu vinta dallo spagnolo Jos\u00e9 Iv\u00e1n Guti\u00e9rrez, che termin\u00f2 in 4h16'41\". La gara faceva parte del calendario UCI Europe Tour 2006, categoria 1.1."}
{"id": "632313", "revid": "1318658", "url": "https://it.wikipedia.org/wiki?curid=632313", "title": "Lago di Ancipa", "text": "Il lago di Ancipa, detto anche lago Sartori, \u00e8 un bacino artificiale della Sicilia. Si trova sui monti Nebrodi, sulla strada tra Troina e Cerami, a cinque chilometri dal primo comune, e segna il confine tra il libero consorzio comunale di Enna e la citt\u00e0 metropolitana di Messina.\nStoria.\nIl lago nacque in seguito alla costruzione di una diga (detta di \"San Teodoro\") a sbarramento del torrente Troina allo scopo di produrre energia elettrica. La sua costruzione finanziata dall'Ente siciliano elettricit\u00e0 avvenne negli anni tra il 1950 e il 1952 creando un invaso della capacit\u00e0 massima di 30 milioni di m\u00b3. I lavori vennero eseguiti dalle imprese Sogene e Lodigiani. Il 6 dicembre 1950 i lavori vennero funestati da una sciagura dovuta ad un'esplosione di grisou nella galleria in costruzione in prossimit\u00e0 della diga con ben 13 vittime alcune delle quali perite nel generoso tentativo di estrarre i compagni svenuti all'interno. In seguito l'acqua del lago \u00e8 stata impiegata anche a scopo irriguo e ad uso potabile. L'attuale (2013) gestore \u00e8 Enel S.p.A.\nL'\"Ancipa\" costituisce una delle maggiori risorse per l'approvvigionamento idrico della Sicilia centrale, fornendo acqua potabile a 13 comuni della provincia ennese compreso il capoluogo e ad altre cittadine del Nisseno e del Catanese. Durante i periodi di siccit\u00e0 si sono verificati cali notevoli nel livello dell'acqua dell'Ancipa e nel 2006 si \u00e8 ridotto a un solo milione di metri cubi provocando una gravissima crisi idrica in gran parte della Sicilia interna.\nPi\u00f9 recentemente il lago \u00e8 stato oggetto di un cospicuo investimento che ha comportato la messa in sicurezza antisismica della diga mediante la realizzazione di alcuni contrafforti e l'irrobustimento del corpo diga con l'eliminazione delle lesioni prodottesi nel tempo. Il tutto ha portato a 50 milioni di\u00a0m\u00b3 la capacit\u00e0 massima dell'invaso. I lavori ebbero inizio nel 2009, affidati all'impresa Notari e comportarono anche il ripristino della galleria di adduzione dell'acqua alle centrali che era inattiva da moltissimo tempo. Nei primi mesi del 2012 ENEL ha riavviato la produzione di energia elettrica, per un totale di oltre 50 GWh, delle centrali idroelettriche di Troina e Grottafumata che attingono le loro risorse idriche dalla diga di Ancipa.\nLe acque dell'invaso sono trattate nell'impianto di potabilizzazione di Troina, gestito da Siciliacque, prima di essere immesse negli acquedotti delle citt\u00e0 servite.\nLegambiente ha ottenuto in gestione 17 ettari di territorio dell'Enel in cui organizza varie iniziative per avvicinare le persone alla natura.\nFlora e fauna.\n\u00c8 circondato da boschi di faggi e roverelle, che ospitano un gran numero di forme di vita."}
{"id": "632314", "revid": "2130271", "url": "https://it.wikipedia.org/wiki?curid=632314", "title": "Stagno (idrografia)", "text": "Uno stagno (dal latino \"stagnum\") o acquitrino \u00e8 uno specchio d'acqua ferma (stagnante, appunto), di dimensioni ridotte e fondale poco profondo. \nCaratteristiche.\nLa formazione di uno stagno necessita in generale di un'alimentazione (corsi d'acqua o canali immissari) e di un fondale abbastanza impermeabile. Differisce dalla palude per la modalit\u00e0 di formazione (non deriva dall'inondazione fluviale o marina di aree pianeggianti) e per la minor presenza di limo.\nPu\u00f2 essere naturale o artificiale (in tal caso \u00e8 chiuso da una diga) e pu\u00f2 costituire un tipico ambiente di vita per piccoli animali e piante acquatiche, come la canna, il papiro o le ninfee."}
{"id": "632315", "revid": "486946", "url": "https://it.wikipedia.org/wiki?curid=632315", "title": "Lago Ancipa", "text": ""}
{"id": "632322", "revid": "104265", "url": "https://it.wikipedia.org/wiki?curid=632322", "title": "OpenCores", "text": "OpenCores \u00e8 un gruppo eterogeneo di persone interessate allo sviluppo di progetti open source hardware. Il gruppo cerca di replicare nel campo dell'hardware il successo che l'open source ha riscosso nel software. Attualmente il gruppo si concentra sullo sviluppo di moduli digitali che vengono chiamati core. I core possono essere assemblati semplicemente per realizzare componenti personalizzati tramite ASIC o FPGA.\nI core sono implementati con i linguaggi di descrizione Verilog, VHDL o SystemC in modo da facilitarne la sintetizzazione su chip custom o su chip programmabili.\nI componenti prodotti dal progetto OpenCore sono rilasciati tramite svariate licenze sebbene la pi\u00f9 comune sia la GNU LGPL, questa licenza permette di combinare componenti proprietari con componenti open source ma impone che ogni modifica effettuata alle componenti open source siano rese pubbliche tramite la stessa licenza.\nI core del progetto utilizzano il bus non proprietario Wishbone e molti componenti sono stati adattati per utilizzare questo bus.\nTra i componenti creati da OpenCore si segnalano:"}
{"id": "632324", "revid": "58775", "url": "https://it.wikipedia.org/wiki?curid=632324", "title": "Wabbit", "text": ""}
{"id": "632329", "revid": "124293169", "url": "https://it.wikipedia.org/wiki?curid=632329", "title": "Linea M1 (metropolitana di Milano)", "text": "La linea M1 \u00e8 una linea della metropolitana di Milano che collega la citt\u00e0 da nord-est, con capolinea a Sesto 1\u00ba Maggio FS (nel comune di Sesto San Giovanni) ad ovest, dividendosi poi in due diramazioni, una verso nord-ovest, con capolinea a Rho Fieramilano (nel comune di Rho) e un'altra verso sud-ovest, con capolinea a Bisceglie (nel comune di Milano).\nLa linea M1 \u00e8 anche chiamata linea rossa per via del colore con cui \u00e8 disegnata nelle mappe. Il rosso \u00e8 anche il colore principale utilizzato nella decorazione delle stazioni e dei treni.\nIncrocia la linea M2 nelle stazioni di Loreto e Cadorna FN, la linea M3 nella stazione Duomo e la linea M5 nella stazione di Lotto.\nL'allestimento originale delle stazioni inaugurate nel 1964 \u00e8 stato realizzato dall'architetto italiano Franco Albini, la parte grafica \u00e8 invece stata realizzata da Bob Noorda; quest'opera, famosa a livello internazionale, \u00e8 stata ripresa da moltissime altre metropolitane di tutto il mondo ed \u00e8 diventata simbolo della metropolitana di Milano. L'opera di comunicazione visiva \u00e8 stata premiata nel 1964 con il premio Compasso d'oro.\nStoria.\nLa prima tratta, da Sesto Marelli a Lotto.\nLa linea 1, caratterizzata dal colore rosso, fu la prima linea ad essere costruita.\nI lavori iniziarono nel 1957, finanziati direttamente dal Comune di Milano e da un prestito dei cittadini.\nLa costruzione del primo tratto \u00e8 avvenuta con l'utilizzo di un metodo che prevedeva lo scavo in trincea e la totale scopertura della fossa, seguita dalla costruzione del tunnel a sezione rettangolare e quindi dalla copertura con travi in cemento armato. Questo sistema, innovativo per l'epoca, \u00e8 stato successivamente utilizzato in diverse parti del mondo proprio con il nome di metodo Milano.\nL'utilizzo di questo metodo ha avuto come principale svantaggio di comportare un pesante sconvolgimento di tutte le vie attraversate, che rimasero inagibili al traffico: per questo motivo \u00e8 stato in seguito soppiantato, anche su questa stessa linea, con il metodo che realizza lo scavo sottoterra tramite macchinari appositi chiamati talpe.\nLa prima tratta, da Sesto Marelli a Lotto, fu attivata il 1\u00ba novembre 1964; la tratta era lunga 11,8\u00a0km e comprendeva 21 stazioni. All'inaugurazione presenziarono i ministri Arnaudi, Russo, Spagnolli e Tremelloni; il discorso di rito venne tenuto dal sindaco di Milano Pietro Bucalossi alla stazione capolinea di Lotto.\nNel 1964 il biglietto per una corsa costava 100 lire, indipendentemente dalla lunghezza della tratta, non era utilizzabile anche sui mezzi di superficie ed era costituito da una striscia di cartoncino con un'estremit\u00e0 stampata con inchiostro metallizzato, che veniva tranciata da un'apposita obliteratrice magneto-sensibile.\nInizialmente, le stazioni erano previste immediatamente sotto la superficie stradale, senza mezzanini; in una fase progettuale successiva si decise di dotarle di mezzanini, per consentire l'attraversamento sotterraneo delle strade, il controllo con tornelli e la disposizione di spazi commerciali.\nNella realizzazione definitiva, le stazioni avevano tutte analoga struttura: due binari serviti da due banchine laterali, e un mezzanino superiore che conteneva i tornelli d'accesso e il gabbiotto dell'agente di stazione. Alcune stazioni avevano mezzanini pi\u00f9 ampi, in previsione degli interscambi con le future linee 2 (a Cadorna e Loreto), 3 (a Duomo) e 4 (mai realizzata, a Porta Venezia).\nLe banchine erano lunghe 100 metri, con circolazione a due o tre vetture. La successiva introduzione dell'arresto elettronico di precisione a \"punto meta\" e l'allungamento delle banchine, consent\u00ec l'utilizzo di due unit\u00e0 di trazione da 3 vetture unificate per un totale di 6 vetture.\nIl progetto di arredo delle stazioni venne affidato, quando l'opera era gi\u00e0 realizzata al rustico, agli architetti Franco Albini e Franca Helg. I progettisti puntarono molto sull'innovazione dei materiali (pannelli in Silipol alle pareti), sulla semplicit\u00e0 del disegno e sulla massima funzionalit\u00e0. La grafica fu affidata all'architetto e designer olandese Bob Noorda, da tempo operante a Milano. La collaborazione tra i tre architetti e la societ\u00e0 MM continu\u00f2 ancora per molti anni, comprendendo anche la progettazione della linea 2 e varie consulenze per la realizzazione dei prolungamenti.\nIl deposito vetture era sito presso la stazione Sesto Marelli, e comprendeva una rimessa, un'officina e un anello di prova.\nLa linea fu elettrificata alla tensione di 750\u00a0V cc, scegliendo il sistema a terza rotaia anzich\u00e9 quello a linea aerea di contatto per consentire una diminuzione dell'altezza delle gallerie ed un conseguente risparmio sui costi di costruzione; tuttavia l'umidit\u00e0 del terreno rese necessaria l'installazione di una quarta rotaia per abbattere le correnti vaganti, sistema gi\u00e0 in uso sulla metropolitana di Londra.\nLa diramazione Pagano-Gambara.\nAncora prima dell'attivazione della prima tratta erano iniziati i lavori di costruzione di una diramazione di 2\u00a0km di lunghezza, dalla stazione di Pagano a quella di Gambara, con due stazioni intermedie.\nLa diramazione venne attivata fino a Gambara il 2 aprile 1966, e risult\u00f2 lunga 1,5\u00a0km, con le stazioni intermedie di Wagner e De Angeli.\nIl prolungamento Lotto-QT8.\nIl prolungamento da Lotto a QT8, lungo 1.097 metri e senza stazioni intermedie, entr\u00f2 in esercizio l'8 novembre 1975.\nIl prolungamento Gambara-Inganni.\nIl prolungamento da Gambara a Inganni, lungo 1.931 metri e comprendente le stazioni intermedie di Bande Nere e Primaticcio, entr\u00f2 in esercizio l'8 novembre 1975.\nIl prolungamento QT8-San Leonardo (ex \"Gallaratese 2\").\nIl prolungamento da QT8 al quartiere Gallaratese venne approvato dal Consiglio Comunale con delibera del 3 giugno 1974. Il nuovo tronco, interamente sotterraneo, comprendeva le stazioni di Lampugnano, Gallaratese 1, Olona e Gallaratese 2; successivamente le ultime tre vennero ribattezzate Uruguay, Bonola e San Leonardo.\nLa nuova tratta, di 3,3\u00a0km di lunghezza, venne aperta all'esercizio il 12 aprile 1980. Presso la stazione di Lampugnano venne anche realizzato un parcheggio di interscambio con 1.650 posti macchina.\nL'attentato alla stazione Sesto Marelli.\nIl 26 aprile 1982\u00a0a seguito di un attentato incendiario viene distrutta la stazione di\u00a0Sesto Marelli. Dovette perci\u00f2 rimanere chiusa per essere completamente ristrutturata ed essere messa in sicurezza per cinque mesi.\nIl prolungamento San Leonardo-Molino Dorino.\nIl prolungamento da San Leonardo a Molino Dorino, lungo 866 metri, interamente sotterraneo e senza stazioni intermedie, venne attivato il 28 settembre 1986, contemporaneamente al prolungamento da Sesto Marelli a Sesto 1\u00ba Maggio.\nIl prolungamento Sesto Marelli-Sesto 1\u00ba Maggio FS.\nIl prolungamento da Sesto Marelli a Sesto 1\u00ba Maggio FS venne approvato dal consorzio intercomunale il 20 febbraio 1980. Si tratta di un tronco interamente sotterraneo, di 2,270\u00a0km di lunghezza, ricadente nel territorio comunale di Sesto San Giovanni e comprendente la stazione intermedia di Sesto Rond\u00f2.\nLa tratta venne attivata il 28 settembre 1986, contemporaneamente al prolungamento da San Leonardo a Molino Dorino.\nIl prolungamento Inganni-Bisceglie.\nFu nel Piano dei Trasporti urbani, approvato nel gennaio 1990, che venne previsto il prolungamento della linea M1 da Inganni a Bisceglie, senza stazioni intermedie. Bisceglie venne inaugurata il 21 marzo 1992 e divenne l'attuale capolinea della diramazione sud-occidentale, aggiungendo alla linea rossa 0,7\u00a0km.\nIl prolungamento Molino Dorino-Rho Fieramilano.\nIl prolungamento da Molino Dorino a Rho Fieramilano fu costruito per servire la nuova fiera di Milano, posta fra i comuni di Rho e Pero.\nVenne attivato in via provvisoria, a binario unico, dal 30 marzo al 2 aprile 2005, in occasione delle elezioni regionali. L'apertura definitiva a doppio binario avvenne il successivo 14 settembre.\nLa stazione intermedia di Pero, inizialmente non completata per accelerare il completamento dei lavori, fu attivata il 19 dicembre dello stesso anno.\nProlungamenti futuri.\nIl prolungamento verso nord da Sesto FS a Monza Bettola prevede un percorso lungo 1,9\u00a0km e la realizzazione delle due nuove stazioni di Sesto Restellone e Monza Bettola (ne \u00e8 previsto anche un interscambio futuro con la linea 5). Con una stima di 15.000 passeggeri l'ora, si configura come polo di interscambio tra mezzo pubblico e privato, grazie alle vicinanze delle autostrade e tangenziali A4, A52 (tangenziale Nord) e della superstrada SS 36: \u00e8 pertanto in edificazione un parcheggio da 2.500 posti presso il capolinea, nelle vicinanze del centro commerciale Auchan. I cantieri, programmati fin dal 2008, sono stati aperti nell'aprile 2011 e si concluderanno entro il 2022. Il costo complessivo sar\u00e0 di 203 milioni di euro, corrisposti per il 60% dallo Stato, 8 milioni dal Comune di Monza, 8 milioni dal Comune di Sesto San Giovanni, 8 milioni dal Comune di Cinisello Balsamo e il rimanente dalla Regione Lombardia.\nIl PGT del Comune di Monza prevedeva entro il 2030 il prolungamento della linea rossa fino alla zona del parco di Monza e dell'ospedale San Gerardo; tale ipotesi \u00e8 stata poi scartata in favore della possibilit\u00e0 di estendere sino a questa localit\u00e0, in via alternativa, la linea M5. A seguito di ci\u00f2, Monza Bettola si configurer\u00e0 come capolinea definitivo della Linea 1 verso nord.\nA dicembre 2018 il comune di Milano ha approvato il piano di fattibilit\u00e0 tecnica ed economica per il prolungamento dal capolinea di Bisceglie. Il tracciato di 3,3 km prevede tre stazioni: Valsesia, Baggio e Quartiere Olmi (nomi provvisori). Nel nuovo capolinea, a ridosso della Tangenziale ovest, sarebbe realizzato anche un parcheggio d'interscambio. L'avvio dei lavori \u00e8 previsto nel 2021 con apertura al pubblico nel 2027. Il 5 novembre 2019 il ministro per le infrastrutture Paola De Micheli ha annunciato lo stanziamento di 210 milioni di euro per il finanziamento dell'opera che si aggiungono ai 140 milioni a carico del comune di Milano e della regione Lombardia.\nCaratteristiche tecniche.\nLa linea \u00e8 composta in totale da 38 stazioni e si estende per 27 km.\nL'intero percorso \u00e8 sotterraneo, con alimentazione elettrica in corrente continua alla tensione di 750 V tramite terza rotaia; \u00e8 presente anche una quarta rotaia per la messa a terra ed il ritorno negativo della corrente. Nei raccordi con i depositi e nel doppio tunnel di raccordo da Pasteur (M1) a Caiazzo (M2) \u00e8 possibile anche l'alimentazione tramite pantografo. Nella tratta Pasteur-Villa San Giovanni \u00e8 stata installata la linea aerea, allo scopo di consentire il transito dei treni delle linee 2 e 3 (sulle quali \u00e8 usata l'alimentazione a pantografo) verso il deposito di Precotto. Questa possibilit\u00e0 \u00e8 stata sfruttata solo nel periodo di preesercizio della nuova linea M2, per il quale vennero utilizzati convogli della M1 appositamente adattati per l'alimentazione a pantografo con 750 V di tensione (contrariamente alle convenzioni adottate inizialmente e poi rese definitive, che prevedevano sulla M1 alimentazione a terza e quarta rotaia con 750 V di tensione e sulla M2 alimentazione a pantografo con 1500 V di tensione).\nTutte le stazioni della linea 1 sono composte da due banchine laterali ai binari, ognuna delle quali serve una specifica direzione, salvo casi di limitazione di percorso; entrambi i binari sono collocati in un'unica galleria, con l'esclusione del tratto da Molino Dorino a Rho Fieramilano, dove i treni viaggiano in due gallerie separate (non utilizzando la banchina ad isola, ma due banchine a s\u00e9 stanti con apertura porte a destra nella stazione di Pero), del tratto da Villa San Giovanni a Sesto Marelli in direzione Sesto 1\u00b0 Maggio FS, dove i treni viaggiano in una galleria di livello inferiore che sottopassa due binari che raccordano la linea con il deposito di Precotto, attraverso un binario centrale per l'immissione in servizio dei convogli, e del tratto compreso tra Pagano e Wagner, dove i treni viaggiano in una galleria di livello inferiore che sottopassa il binario della diramazione Rho-Fiera nella medesima direzione.\nNel tratto pi\u00f9 vecchio (Gambara-Lotto-Sesto Marelli) le traversine poggiano su una massicciata di pietrisco, salvo alcuni tratti in cui \u00e8 stata rimossa; nelle altre tratte le traversine appoggiano direttamente sulla base in calcestruzzo della galleria.\nIn caso di necessit\u00e0 per guasti o altro, i treni possono effettuare inversione di marcia nelle seguenti stazioni:\nNel tratto compreso fra Lampugnano e Molino Dorino il tunnel corre ad una profondit\u00e0 minima, in quanto il mezzanino delle stazioni si trova in superficie. La stazione di Pero, aperta nel 2005, \u00e8 invece la pi\u00f9 profonda della linea (oltre 15 metri).\nMateriale rotabile.\nI treni in servizio sulla M1 appartengono a diverse tipologie: , i Meneghino (introdotti nel 2009) e i Leonardo (introdotti nel 2015)\nGli elettrotreni dei primi lotti, messi in servizio dal 1964, si dividono in due serie. Vi sono quelli d'origine, che presentano sei carrozze a singola cassa (due convogli bloccati da tre carrozze accoppiati) e una livrea bianca con ampie fasce rosse, e quelli ristrutturati (in gergo \"revampizzati\") che presentano una o pi\u00f9 caratteristiche tra quelle riportate di seguito: \nAll'entrata in servizio delle prime carrozze, esse erano arredate a semi-scompartimenti con 4 coppie di sedili disposte in vis-\u00e0-vis, separate dal corridoio centrale da lastre di cristallo. Questa soluzione fu presto soppiantata da quella a 4 sedili affiancati sotto i finestrini, senza divisori all'interno delle carrozze, che consentiva maggiore agio di movimento dei passeggeri e pi\u00f9 spazio a disposizione per i viaggiatori in piedi.\nI primi treni ristrutturati si riconoscono dalle velette indicanti la destinazione, ancora di vecchia concezione (nera con scritta bianca - a paletta variabile), mentre i pi\u00f9 recenti dispongono di display luminosi a LED gialli. I complessi revampizzati nel 2009 hanno la particolarit\u00e0 di avere anche i fanali a LED (in sostituzione delle lampade a incandescenza).\nA partire dal 19 marzo 2009 ad integrazione del parco mezzi sono entrati progressivamente in servizio i convogli \"Meneghino\", costruiti a Caserta e Reggio Calabria dalla AnsaldoBreda. Essi sono treni di nuova concezione, a composizione bloccata, aventi 6 casse tutte comunicanti. Evoluzione dei Meneghino sono i convogli modello \"Leonardo\", entrati in servizio a fine 2014.\nNel 2015 entrano in circolazione i \"Leonardo\" e sostituirono i convogli in allestimento originale che vennero accantonati e demoliti.\nFra il 1969 e il 1972 alcuni treni della linea 1 furono utilizzati anche sulla linea 2 (previa modifica dei pantografi e dell'equipaggiamento elettrico), a causa del ritardo nella consegna dei treni di tale linea.\nI convogli di pi\u00f9 recente costruzione sono dotati di finestrature inamovibili (con la sola parte superiore del cristallo apribile a compasso) e impianto di aria condizionata, con un settore centrale di aspirazione e trattamento, e due settori estremi di distribuzione mediante feritoie o griglie micro-forate.\nMolti convogli di vecchia costruzione sono stati dotati di impianto di condizionamento aggiuntivo, che ha comportato la soppressione di due gruppi di 4 posti a sedere ciascuno alle estremit\u00e0 della carrozza per la installazione del gruppo compressori, con scambiatori a getto longitudinale sulla volta delle piattaforme di accesso.\nIl diffuso impiego del condizionamento ha naturalmente comportato un sensibile apporto di calore esogeno dai treni in transito verso le banchine e le gallerie, che si somma a quello gi\u00e0 notevole prodotto dalla trazione.\nI treni messi in esercizio fino al 2010 circa erano costituiti da unit\u00e0 prive di intercomunicante; la ristrutturazione successiva ha comportato la costruzione di lunghi ambienti unici. Le unit\u00e0 \"Meneghino\" hanno dall'origine un unico corridoio ininterrotto su 6 unit\u00e0.\nDepositi.\nLa M1 \u00e8 dotata di 2 depositi: Precotto in funzione dal 1964 e Gallaratese in funzione dal 1986, nei pressi della stazione di Molino Dorino. Per ragioni di sicurezza, nei depositi la terza rotaia non \u00e8 presente, e i treni captano l'energia elettrica dalla linea aerea. Nel deposito Precotto vengono eseguite operazioni di manutenzione e riparazione dalle pi\u00f9 semplici alle pi\u00f9 complesse. \u00c8 presente il tornio in fossa per la profilatura delle ruote dei treni, sollevatori per il rialzo delle casse, e il reparto dove viene svolta la cosiddetta revisione generale, ovvero a scadenza ciclica i treni vengono smontati, sostituiti o revisionati gli apparati, riverniciati e reimmessi in servizio come nuovi. Nel deposito Gallaratese vengono eseguite operazioni di manutenzione programmata in base ai chilometraggi percorsi dalle varie vetture e riparazioni di assistenza."}
{"id": "632330", "revid": "122101054", "url": "https://it.wikipedia.org/wiki?curid=632330", "title": "Festa di santa Rosalia", "text": "Il Festino di Santa Rosalia (\"u fistinu\" in siciliano) si svolge nel mese di luglio a Palermo. \u00c8 una delle celebrazioni religiose siciliane ad essere ufficialmente riconosciuta come patrimonio immateriale d'Italia dall'Istituto centrale per la demoetnoantropologia (IDEA), ente istituito con decreto del presidente della Repubblica del 26 novembre 2007 n. 233\n(La Festa liturgica invece si svolge il 4 di settembre e si festeggia al Santuario di Santa Rosalia sul Monte Pellegrino a Palermo, dove la Santa mor\u00ec nel 1170 all'interno della grotta).\nLa nascita del Festino di Santa Rosalia.\nNell'anno 1624 il vicer\u00e9 di Sicilia, Emanuele Filiberto di Savoia, residente a Palermo, fece entrare nel porto cittadino un vascello proveniente da Tunisi e guidato da Maometto Calav\u00e0, moro tunisino, sospetto di peste, contenente innumerevoli doni, ricchi e preziosi, e schiavi cristiani liberati. Il morbo si diffuse cos\u00ec tra i topi, nei mercati, nelle aree periferiche ed infine nel centro cittadino. La popolazione, martoriata dalla peste, continuava ad ammalarsi e a morire e si affidava invano alle sante protettrici della citt\u00e0 e dei quattro mandamenti cittadini: sant'Agata, santa Cristina, sant'Oliva e santa Ninfa. (Anche santa Lucia era patrona della citt\u00e0, ma non aveva assegnato nessun mandamento). Non si ottenne per\u00f2 nessun miracolo.\nGirolama La Gattuta, donna ciminnese di 47 anni, ricamatrice, era inferma di forte febbre maligna all'Ospedale Grande di Palermo. Il 15 di ottobre del 1623, mentre era sofferente, \"vide\" una monaca vestita di bianco che attirava dei fulmini dietro di se. Le tocc\u00f2 la bocca e subito si sent\u00ec \"riempita d'acqua\". Era santa Rosalia, che disse alla donna di andare sul Monte Pellegrino ad adempiere ad un voto.\nGirolama guar\u00ec miracolosamente dopo tre giorni, ma non and\u00f2 sul Monte Pellegrino e non fece il suo voto; cos\u00ec si ammal\u00f2 nuovamente di malaria. Il 26 di maggio del 1624, giorno di Pentecoste, Girolama, inferma, sal\u00ec sul Monte Pellegrino insieme al marito Benedetto Lo Gattuto, all'amico Vito Amodeo, marinaio trapanese di 37 anni, e alla moglie di lui. La donna bevve dell'acqua limpida che gocciolava dalle pareti rocciose di una grotta ricoperta all'esterno da vegetazione e che si trovava accanto dell'antica chiesa di Santa Rosalia, e guar\u00ec miracolosamente. In quel momento si addorment\u00f2 e sogn\u00f2 la Madonna vestita di bianco, con il Bambin Ges\u00f9 in braccio e con al collo una collana di coralli che le indicava di scavare all'interno della grotta dove avrebbe trovato \"una santa, un tesoro\". In fondo alla grotta vide una giovane vestita con una lunga tunica di arbraxo (stoffa di sacco vecchio) che, in ginocchio, pregava con la corona in mano. \nVide quindi una grande pietra, e con grande insistenza, nei primi giorni del mese di giugno fece iniziare gli scavi. Li condusse lei stessa, insieme al marito, ai contadini dei dintorni e ai monaci francescani del vicino convento. Nel frattempo il Senato, dopo la morte del vicer\u00e9 Emanuele Filiberto di Savoia avvenuta a causa della peste il 3 di agosto del 1624, viet\u00f2 ai cittadini di lasciare le proprie dimore e soprattutto la citt\u00e0 senza il proprio \"bollettino\", rilasciato dal maestro notaio. Il 15 luglio del 1624, nel punto precedentemente indicato da Girolama La Gattuta, terminarono gli scavi e sotto a una grande lastra di marmo e calcarenite molto piatta, vennero ritrovate delle ossa umane bianchissime (inserite in concrezioni calcaree). (All'inizio degli scavi in grotta avevano trovato altre ossa di colore scuro, probabilmente appartenenti ad un frate secolare e ad un novizio, oltre a delle ossa di capra). Le ossa bianche, per via del loro candido colore e delle delicate dimensioni del cranio, vennero assolutamente definite ossa di donna, ed emanavano un fortissimo e gradevolissimo profumo di fiori; inoltre, secondo le testimonianze, scritte peraltro, fu sufficiente soltanto un uomo a sollevare la cassa con dentro le ossa poich\u00e9 \"erano leggerissime\". Le ossa vennero ripulite e portate nella cappella del Palazzo Arcivescovile, dove risiedeva il cardinale e arcivescovo di Palermo, Giannettino Doria, che dopo una vista delle ossa da parte dei Padri medici anatomici Gesuiti, guidati da Padre Giordano Cascini, che scrisse inoltre la prima biografia di santa Rosalia raccogliendo prove storiche e tradizioni orali tramandate nel tempo, che dicevano che le ossa erano di giovane donna, si convinse e decise di far portare in processione per le vie della citt\u00e0 di Palermo le ossa, tramite il giovane Vincenzo Bonello. Ecco la storia.\nIl 13 di febbraio del 1625 santa Rosalia apparve sul Monte Pellegrino ad un saponaio di nome Vincenzo Bonello (o Bonelli), che abitava nel mandamento Monte di Piet\u00e0, in via Pannaria, che voleva suicidarsi per via della morte per peste della giovane moglie quindicenne. La santa lo ferm\u00f2 dal suicidio e gli disse che solo se i propri resti fossero stati portati in processione e si fosse cantato il \"Te Deum Laudamus\", la peste sarebbe terminata, cos\u00ec come le aveva detto e promesso la Madonna. Vincenzo chiam\u00f2 il suo confessore (parroco della chiesa di Sant'Ippolito Martire al Capo), come gli aveva detto santa Rosalia, e gli raccont\u00f2 tutto quello che aveva visto. Dopo tre giorni, Vincenzo si ammal\u00f2 di peste e mor\u00ec, poich\u00e9 aveva gi\u00e0 ricevuto il suo miracolo. Il vescovo, facendo ben esaminare le ossa a dei medici anatomini fu informato che erano \"di donna\" e quindi, di Rosalia, l'unica donna vissuta sul Montepellegrino. Il 9 giugno 1625 l'arcivescovo di Palermo, Giannettino Doria, seguito da tutto il clero, dal senato palermitano e da alcuni cittadini eminenti fece una solenne processione attraverso le strade della citt\u00e0 con le reliquie della santa. Al passaggio dei sacri resti, all'intonazione del \"Te Deum Laudamus\" , si blocc\u00f2 il contagio della peste (da quel momento non furono pi\u00f9 registrati nuovi casi di peste) e le persone guarivano dal morbo. Inoltre santa Rosalia protegge la citt\u00e0 di Palermo da terremoti, tempeste e temporali, da cui ha difeso la citt\u00e0 stessa anche in tempi recenti.\nIl rito nel passato.\nNel 1625 le reliquie vennero poste all'interno di uno scrigno in argento e vetro, custodito all'interno del Palazzo Arcivescovile, e dallo stesso anno vennero portate in processione per ricordare il miracolo compiuto, inaugurando una tradizione che in pi\u00f9 di tre secoli ha subito ben poche interruzioni.\nLa processione.\nLa prima \"piccola celebrazione del 1624\" fu particolarmente breve: le reliquie vennero spostate per pochi metri, dal Palazzo Arcivescovile fino alla cattedrale. \nIl percorso divenne sempre pi\u00f9 lungo e complesso con i passare degli anni, fino a coinvolgere buona parte della citt\u00e0. Alla processione partecipano di diritto molte confraternite costituite nel corso dei secoli, la pi\u00f9 antica e famosa \u00e8 la Confraternita di Santa Rosalia dei Sacchi, costituita nel 1635 e formata da barbieri e calzolai (\"varberi e scarpari\").\nLa confraternita, che prende il nome dall'abbigliamento usato durante la processione, ha il compito di trasportare l'effigie della santa che durante l'anno viene conservata nella chiesa di Casa Professa. Tutte le confraternite dovevano portare un mantello con l'effigie della santa e grossi ceri in processione. In occasione della festa, sin dal XVII secolo, il Cassaro veniva addobbato con fastose architetture temporanee.\nNel 1674 la confraternita dell'Annunziata sotto il titolo di Santa Rosalia dei Muratori, ottenne dal Senato Palermitano, il privilegio del porto e riporto delle sacre reliquie di Santa Rosalia. privilegio mantenuto e curato nel corso dei secoli fino ad oggi.\nIl carro.\nI quattro piccoli carri utilizzati per le prime processioni sono sostituiti nel 1686 da un grosso carro trionfale. Il carro, metafora del trionfo della santa, diventa ben presto il centro della celebrazione, assume subito dimensioni notevoli ed \u00e8 stato pi\u00f9 volte sostituito, nella ricerca di effetti scenografici sempre pi\u00f9 solenni. Tra il Settecento e l'Ottocento molti famosi architetti palermitani si cimentarono nella sua progettazione.\nNel 1701 ad opera dell'architetto Paolo Amato, assunse per la prima volta la forma di vascello, idea ripresa anche in tempi moderni. Durante il periodo borbonico, fino al 1860 si mantenne a lungo il carro settecentesco, che mostrava l'opulenza della corte.\nIn occasione dell'Unit\u00e0 d'Italia fu creato un nuovo carro, una grande vasca ornata da puttini. Nel 1896, su ispirazione di Giuseppe Pitr\u00e8, fu costruito un carro di dimensioni tali da non potere passare attraverso le strade del centro, ma dalle vie pi\u00f9 esterne della citt\u00e0. Nel 1924, in occasione del terzo centenario del ritrovamento delle reliquie, fu realizzato un carro fisso con una torre centrale alta 25 metri.\nIl rito nel presente.\nAncora adesso il \"festino\" \u00e8 un grande evento popolare che va dal 10 al 15 luglio, che precede le celebrazioni religiose del giorno dopo. Rinnovato nel 1995 da Pino Caruso (chiamato da Leoluca Orlando, sindaco, a dirigere \"Palermo di scena\" manifestazione d'arte 14 luglio/14 settembre) che ne cur\u00f2 le edizioni dal '95 al '97, affidandone la realizzazione a Valerio Festi, Monica Maimone, Sandro Tranchina; Edizioni memorabili per modernit\u00e0 e spettacolarit\u00e0., 15 luglio. Da allora, ogni anno viene sviluppato un tema differente, mantenendo per\u00f2 di base la storia del miracolo della vittoria sulla peste.\nLa processione.\nLa notte del 14 luglio i festeggiamenti artistico-popolari giungono all'apice: una grande \"processione popolare\", partendo dalla Cattedrale procede lungo l'antico asse viario del Cassaro fino al mare, passando attraverso porta Felice, secondo un itinerario ideale dalla morte (la peste) alla vita (la luce dei fuochi d'artificio in riva al mare).\nTra musiche, canti e varie coreografie vien trainato un carro grande trionfale (a forma di barca), nuovo di anno in anno, con al di sopra una statua della santa, anch'essa sempre nuova di anno in anno. Ai Quattro Canti vi \u00e8 un momento in cui, tradizionalmente, il sindaco in carica depone dei fiori ai piedi della statua della Santa gridando \"Viva Palermo e Santa Rosalia!\" e poi vi \u00e8 il momento alla Marina (zona del Foro), dove ha luogo un grande spettacolo pirotecnico.\nAccompagnano la processione canti di devozione in rima:\ned ogni tanto il grido\n\u201c\"E chi semu muti? Viva\"\n\"viva Santa Rusulia\"\u201d.\nIl 15 luglio, giorno solenne in citt\u00e0, \u00e8 il culmine della festa estiva e si festeggiano insieme sia il giorno del ritrovamento delle spoglie mortali della Santuzza (il 15 di luglio del 1624) sia il giorno in cui queste furono portate per la prima volta per la citt\u00e0 con una Solenne Processione (il 9 di giugno del 1625) durante la quale, al canto del \"Te Deum Laudamus\", ci fu il \"blocco della peste\" con il regredire del contagio e l'inizio delle guarigioni pubbliche degli appestati. Durante la giornata varie messe solenni in cattedrale e poi nel pomeriggio, verso le 18,00, inizia la processione con le Sacre Reliquie di Santa Rosalia contenute in un'artistica Arca argentea. La processione, dopo una sosta a Piazza Marina, dove il vescovo di Palermo d\u00e0 un messaggio alla citt\u00e0, prosegue per le vie antiche fino al rientro in Cattedrale dove, con la benedizione e i fuochi d'artificio si concludono i solenni festeggiamenti.\n\"Le fasi d'uscita Processione 2019\"\nIl carro.\nNel 1974 viene costruito, facendo riferimento ai disegni del 1701 dell'architetto Paolo Amato, un carro a forma di vascello di ispirazione barocca, che raggiunge i dieci metri d'altezza e i nove metri di lunghezza, trainato da buoi. Da questo momento il carro in s\u00e9 diviene un piccolo palcoscenico coreografico.\nNel 2000 e 2001 sfila il carro dalle ali d'argento dell'edizione 1998 disegnato dallo scenografo Lupo che vi inserisce una nuova prua in forma di saraceno. Il carro attraversa l'oceano e sfila per il Columbus Day nel 2003 e 2004 ed \u00e8 attualmente custodito presso la citt\u00e0 di New York.\nNel 2002 \u00e8 riproposto il carro del 1974, sui disegni di Paolo Amato e ricostruito dalle maestranze del Teatro Massimo dirette dall'architetto greco Rodo Santoro, direttore artistico del Festino 2002; era stato egli infatti a costruire il carro trionfale e i carri minori che lo accompagnavano nel 1974.\nNel 2003, direzione artistica di Davide Rampello, \u00e8 costruito un nuovo carro in stile barocco a forma di vascello, dipinto con motivi marmorei policromi; lo scafo \u00e8 di color verde ramarro, con particolari in foglia d'oro zecchino e all'interno contiene un'isola con un Monte Pellegrino ricoperto di rose dorate, con al di sotto il mar Mediterraneo popolato da tritoni a forma di biscione e alla sommit\u00e0 la statua della Santa, un manichino di legno con mani e viso di resina dipinta ad effetto porcellana ed ispirata all'iconografia del noto stuccatore e scultore Giacomo Serpotta; essa ha la mano sinistra e lo sguardo rivolti verso l'alto, a Dio, e nella mano destra sorregge la dorata bandiera della vittoria sulla peste. I capelli sono una parrucca realizzata con fili di seta ed il prezioso abito ricamato in oro indossato dalla statua \u00e8 realizzato da un gruppo di religiose di Genova.\nNel 2004, sempre condotto da Davide Rampello, come nei due anni successivi, \u00e8 riproposto il carro del 2003, ma con una nuova scenografia e con una nuova statua. Il carro \u00e8 di tipo barocco, dipinto di un bianco candido con decorazioni dorate, al posto del Monte Pellegrino \u00e8 costruito un candelone (una torre) che, al di sopra, nel suo \"Tabernacolo\", contiene quattro nicchie girevoli ospitanti le statue delle quattro Sante compatrone della citt\u00e0: Agata, Cristina, Ninfa e Oliva. In cima al candelone \u00e8 collocata la statua di Santa Rosalia, alta 2,50\u00a0m, realizzata dallo scultore Maurizio Montaina seguendo il bozzetto dello scenografo Fabrizio Lupo, ispirata a tre diverse sculture seicentesche realizzate dai componenti della famiglia Serpotta all'interno degli oratori cittadini. Definita in resina, raffigura una Rosalia con il mantello e l'abito d'oro zecchino. La Santa ha il viso, le braccia ed i piedi color bianco ed ha i capelli legati in una coda che scende sulle spalle con sopra la corona di roselline, inoltre indossa una mantella a rocchino chiusa da una spilla circolare. Con la mano destra tiene il libro dei Vangeli e una piccola croce, con la sinistra sorregge un teschio, simbolo della peste. Con il piede sinistro, scalzo come anche quello destro, schiaccia due serpenti, anch'essi simbolo della peste che affliggeva Palermo.\nNel 2005 \u00e8 condotto in corteo lo stesso carro ma con una nuova scenografia barocca.\nLo scafo \u00e8 ridipinto di oro con decorazioni in argento, sono costruite statue di angeli e putti posizionate sopra il carro, sono realizzate anche le nuove statue delle sante Cristina, Oliva, Agata e Ninfa, ispirate alle omonime sculture seicentesche dello splendido Oratorio di Santa Caterina d'Alessandria all'Olivella, opere dello scultore Procopio Serpotta, figlio di Giacomo, \u00e8 posizionato anche un organo. La statua anche in quell'anno \u00e8 nuova di zecca, realizzata sempre da Maurizio Montaina, dipinta da Fabrizio Lupo, noto scenografo di Palermo, realizzatore e progettatore del carro del 1998, utilizzato fino all'anno 2001. Il manufatto \u00e8 ispirato alla statua marmorea seicentesca realizzata dallo scultore Giovanni Battista Ragusa, custodita \npresso la \"Cappella Reale - Senatoriale\" dedicata all'Immacolata Concezione nella basilica di San Francesco d'Assisi a Palermo. La scultura, modellata in resine, rappresenta una giovane Rosalia dal leggero sorriso e dai capelli sciolti che ricadono sulle spalle, guarda il suo popolo e si staglia da una nuvola collocata su una raggiera dorata, impugna nella mano destra una piccola croce ricoperta d'oro, mentre con la mano sinistra, dolcemente poggiata sul petto, sorregge invece il suo ampio drappeggio; col piede sinistro schiaccia il serpente, simbolo della peste.\nNel 2006, in seguito ad un incendio al carro verificatosi l'anno precedente (avvenuto nel mese di novembre del 2005), lo scafo \u00e8 rimasto lo stesso ma il resto \u00e8 cambiato. Il carro si presenta come un armadio enorme che pu\u00f2 aprirsi e chiudersi ispirato alla pittura seicentesca, la statua di Santa Rosalia \u00e8 la stessa dell'anno precedente, ma \u00e8 ridipinta da Stefano Canzoneri. \nNel 2007 \u00e8 costruito un nuovo carro ideato da Jannis Kounellis, per il quale si abbandonano le forme barocche a favore della pi\u00f9 semplice forma di barca da pesca dei tonnaroti, con una vela interamente intarsiata di cristalli Swarowsky realizzata da un gruppo di studenti dell'Accademia di Belle Arti di Palermo sotto la guida dello scenografo Giacomo Cuticchio secondo le indicazioni di Jannis Kounellis. Due carri minori detti del \"Bene e del Male\" ideati da Fabrizio Lupo, precedono il Carro Trionfale, sui carri figuranti in veste di Angeli e Diavoli con i costumi di Daniela Cernigliaro. \nIl 2008 \u00e8 l'anno dei tre Carri, apre la processione un Carro ideato da Fabrizio Lupo che, grazie alla tecnologia LED, per la prima volta accoglie un trionfo di luminarie, sul Carro, chiamato del Sentimento Popolare, la giovane cantante Elisa Parrinello intona canti della tradizione con l'orchestra \"Ditirammu\" anch'essa sul Carro. Segue il Carro dell'anno precedente detto \"La Musciara\" di Jannis Kounellis. Chiude il Corteo un terzo Carro ideato dall'architetto Marcello Chiarezza, \"Rosa oltre le Spine\" \u00e8 il nome e il simbolo del Carro \u00e8 un tappeto di rose rosse. La statua di Santa Rosalia \u00e8 quella realizzata dallo scultore Maurizio Montaina su disegno di Fabrizio Lupo, nel 2005 e riutilizzata nel 2006.\nNel 2009 \u00e8 costruito un carro - nave di legno marino ricoperto con foglia d'oro zecchino con al di sopra la statua di Santa Rosalia del 2004, ridipinta di argento. \nNel 2010 e nel 2011 il carro \u00e8 rappresentato da un roseto barocco a bordo di un carretto siciliano tradizionale con pitture artigianali raffiguranti scene di vita della Santa, la statua \u00e8 quella del 2004, ridipinta con un bianco cristallizzato e con i serpenti, il teschio ed il Vangelo d'oro.\nDal 2012 fino al 2014 il carro \u00e8 stato realizzato e progettato dallo scenografo Renzo Milan. Nel 2012 \u00e8 costruito un nuovo carro rappresentante un vascello di legno dai colori pastello mediterranei lungo 12\u00a0m, con sopra un Monte Pellegrino a gradoni; la statua della Santa \u00e8 realizzata dallo scultore Salvatore Rizzuti con resina e plastilina e raffigura una Rosalia fuori dai canoni classici, con l'aspetto di un'adolescente e con capelli sciolti, dinamica, non policroma. Con una mano indica il Carro e quindi Palermo e i suoi cittadini, con l'altra tiene una rosa rossa. \nNel 2013 il Carro \u00e8 ridipinto d'oro, sono montate decorazioni di legno e resina raffiguranti coralli rossi; nella parte posteriore \u00e8 montato un paliotto di legno ispirato ai marmi policromi della monumentale chiesa dell'Immacolata Concezione al Capo. Il Monte Pellegrino scompare e al suo posto vi \u00e8 un palchetto a gradinata con una prospettiva accelerata, vi sono balaustre con colonnine e il piedistallo per la statua della Santa, realizzata dal giovane Giacomo Rizzo, anch'essa dal volto adolescenziale, ma questa volta \u00e8 policroma, ha colori tenui. Ha i capelli sciolti e i piedi scalzi, un abito cinto sotto il petto e un mantello ai piedi. Con la mano destra, aperta, accoglie le anime e le preghiere dei cittadini e dei fedeli, la mano sinistra \u00e8 poggiata sul cuore. \nNel 2014 sono eliminati i coralli e sono montate nuove decorazioni ed elementi scenografici pi\u00f9 delicati. Il Carro \u00e8 \"marmorizzato\" con splendidi motivi geometrici e colori pastello delicati. Il palchetto \u00e8 arricchito con altre balaustre e dipinto con motivi marmorei, cos\u00ec come tutto il Carro. Il paliotto non viene asportato ma viene ridipinto con motivi geometrici marmorei. Al posto dei coralli vi sono dei costoloni rotondi rossi con motivi marmorei. La statua in polvere di marmo e ispirata al Serpotta e alla statua di Santa Ninfa nell'Oratorio di Santa Caterina d'Alessandria all'Olivella, \u00e8 realizzata dal giovane scultore palermitano Domenico Pellegrino e rispecchia i canoni classici. Ha i capelli raccolti e costellati da roselline, un viso dai lineamenti dolci e lo sguardo rivolto in alto verso Dio, con la mano sinistra poggia il Vangelo sul cuore con l'altra regge un giglio d'argento realizzato, cos\u00ec come la piccola croce che la Santa tiene in mano insieme al Vangelo, dal maestro argentiere Benedetto Gelardi. La Santa, scalza e con un campo di rose e un teschio ai piedi, ha un abito di merletti scolpiti in polvere di marmo. \nNel 2015, il carro \u00e8 stato progettato dal pittore Sergio Pausig con l'approvazione del direttore artistico, il regista e attore palermitano Lollo Franco. Il carro \u00e8 riciclato ed \u00e8 quello del 2012, \u00e8 ricoperto interamente con juta e poi dipinto d'oro, \u00e8 ulteriormente decorato con lastre lignee con stucchi e resine. La statua della Santa \u00e8 realizzata dallo scultore Gabriele Venanzio, dipinta e disegnata dallo stesso Pausig ed \u00e8 alta 2,40\u00a0m. Ha uno sguardo dolce e sorride, indossa la tipica corona di rose rosse sul capo, nella mano destra, innalzata rispetto alla sinistra, impugna un crocifisso, con la mano sinistra regge il libro dei Vangeli, chiuso da due fibbie. La Santa indossa un saio da eremita di tela di juta, semplice ed elegante e cinto alla vita da una cintola, ed \u00e8 ornata da un mantello blu lungo 4\u00a0m con tessere atee di mosaico color oro.\nNel 2016 il carro e la statua sono ideati da Lollo Franco, che dirige nuovamente lo spettacolo. Il carro \u00e8 totalmente rivoluzionato per poter avere nuove costruzioni. Parte della prua \u00e8 asportata per poi rimontare una nuova struttura che da simmetria al carro, sulla quale \u00e8 posizionata una colomba bianca, simbolo di purezza e dello Spirito Santo. Le centine circolari del 2014 vengono smontate cos\u00ec come il palchetto e le balaustre, nonch\u00e9 i festoni di rose sul carro. \u00c8 ricoperto con carta specchiante, costruita una torre di 10 metri con due rampe di scale e temi marini a trompe l'oeil dipinti sopra. Il carro \u00e8 realizzato dallo scenografo palermitano di origine boliviana Rudy Laurinavicius e dall'architetto Salvatore Lombardo. La statua \u00e8 realizzata in polistirolo dalla EngiMark, societ\u00e0 bagherese, e da Rudy Laurinavicius; essa raffigura una Rosalia con le braccia aperte in segno di accoglienza.\nNel 2017 (sempre con la direzione artistica di Lollo Franco), il carro degli anni precedenti \u00e8 definitivamente smontato, e le sue parti meccaniche sono ristrutturate e riutilizzate per la realizzazione del nuovo carro, progettato e realizzato dai docenti del Liceo Artistico E. Catalano Franco Reina, Andrea Buglisi e Lia La Grutta, coadiuvati da Nicola Busacca e Massimiliano Sanfilippo, con la collaborazione degli studenti di scenografia e di arti figurative dell'istituto.\nNel 2018, anno di Palermo capitale italiana della cultura, il tema conduttore del festino \u00e8 \"\"Palermo Bambina\", da qui nasce l'idea di una rappresentazione della \"Santuzza\" adolescente, nel momento del passaggio in cui matura l'idea dell'abbandono dell'agiatezza a lei riservata, per la consacrazione a Dio vestendo gli abiti monacali. Il carro rappresenta un roseto dai toni del rosso, rosa, viola e arancione. L'esterno pannellato e dipinto di porpora con gigli dorati. I due alberi saranno composti ognuno da due vele, atti a ricordare un veliero. Saranno cos\u00ec ben visibili i fiori simbolo: rosa e lilium, in un gioco di colori allegro e fiabesco dedicato alla fanciullezza che accompagner\u00e0 l'incedere e l'intercedere della \"Santuzza\"\" per le vie della sua Palermo.\nNel 2019, \"Inquietudine\" \u00e8 il tema della manifestazione, ll nuovo Carro Trionfale ideato da Fabrizio Lupo \u00e8 ispirato agli sgabelli delle carceri borboniche, decorati con i colori del gusto popolare. Viene realizzato dagli stessi detenuti quale volont\u00e0 di riscatto da una condizione dalla quale ci si vuole liberare. Lo sgabello diventa il simbolo di conciliazione tra prigionia e libert\u00e0, il corpo pu\u00f2 essere recluso ma la mente \u00e8 libera di scegliere la propria strada. Il Carro viene costruito, all'interno del Carcere di Ucciardone, dai detenuti-apprendisti scenografi guidati dalle maestranze del 395\u00b0 Festino e da un gruppo di giovani allieve dell'Accademia di Belle Arti di Palermo. Il Carro mostra la storia del ritrovamento delle ossa raffigurata in tre quadri ad altezza d'uomo, come nel \u201ccarretto siciliano\u201d. I tre quadri raffigurano ai lati il sogno del saponaio Bonello a Monte Pellegrino e in opposto la Santa distesa nella grotta su un tappeto di rose, il quadro anteriore raffigura invece San Benedetto il Moro che indica la grotta molti anni prima del ritrovamento delle reliquie. Nei fori del grande sgabello centrale sono raffigurate le quattro Sante: Agata, Cristina, Ninfa e Oliva. All'arrivo al centro della citt\u00e0 storica il carro si apriva tre coriste e la cantante Miriam Palma intonava il tradizionale \"Abballu di li Virgini\" dai \"Triunfi\" dei \"Cantori Orbi\". Al vertice superiore, con un movimento rotatorio, la Statua raffigurante la Santa che fugge dai fasti della corte normanna, si mostrava anche a chi seguiva in processione.\nLo spettacolo.\nDalla fine degli anni novanta lo spettacolo, un tempo una sfarzosa sfilata che includeva tutte le autorit\u00e0 civili, militari e religiose, \u00e8 divenuto una rappresentazione teatrale a tutti gli effetti, con giochi di luce spettacolari e danze acrobatiche, che rappresentano gli ultimi giorni della peste a Palermo.\nLo spettacolo ha carattere itinerante, infatti dopo la rappresentazione cittadina viene rappresentato in vari parti del mondo, in modo da recuperare parte delle spese affrontate per l'intero festino.\nDal 1995 al 1997 la festa di santa Rosalia a Palermo su indicazioni di Pino Caruso \u00e8 stata progettata, e curata da Studio Festi, su commissione di Leoluca Orlando.\nTradizioni culinarie.\nDurante le celebrazioni si consumano cibi che fanno parte della tradizione popolare palermitana: la Pasta con le sarde (\"la pasta ch\u00ee sardi\"), i \"babbaluci\" (lumache bollite con aglio e prezzemolo), lo sfincione (\" 'u sfinciuni\"), il polpo bollito (\" 'u purpu\"), Calia e simenza (\"'u scacciu\"), la pannocchia bollita (\"pullanca\") e l'anguria (detto \"'u muluni\")."}
{"id": "632333", "revid": "339392", "url": "https://it.wikipedia.org/wiki?curid=632333", "title": "Linea 1 (metropolitana di Milano)", "text": ""}
{"id": "632336", "revid": "599013", "url": "https://it.wikipedia.org/wiki?curid=632336", "title": "Sveinn H\u00e1konarson", "text": "La prima vicenda in cui si trovano informazioni su di lui \u00e8 la battaglia di Hj\u00f6rungav\u00e1gr, in cui, secondo quanto riportato dall'Heimskringla, egli comand\u00f2 una flotta di 60 navi. Dopo la battaglia di Svolder, nell'anno 1000, Sveinn divenne co-reggente di Norvegia, insieme con il suo fratellastro Eir\u00edkr H\u00e1konarson. Successivamente, dopo che Eir\u00edkr ri rec\u00f2 in Inghilterra nel 1014, Sveinn condivise il trono con H\u00e5kon Eiriksson. Nel 1015 \u00d3l\u00e1fr Haraldsson giunse in Norvegia e reclam\u00f2 il trono; egli sconfisse Sveinn ed i suoi alleati nella battaglia di Nesjar. Sveinn si ritir\u00f2 in Svezia, con l'intenzione di riorganizzarsi e tentare di riottenere il trono di Norvegia, ma mor\u00ec di malattia prima di poter tornare."}
{"id": "632338", "revid": "1573940", "url": "https://it.wikipedia.org/wiki?curid=632338", "title": "Cisticola juncidis", "text": "Il beccamoschino (Cisticola juncidis ()) \u00e8 un uccello passeriforme appartenente alla famiglia Cisticolidae, diffuso in Eurasia, Africa e Oceania.\nDescrizione.\n\u00c8 un passeriforme di piccola taglia, che raggiunge 10-11 centimetri di lunghezza ed un peso di 8-9 grammi. Questa specie non presenta dimorfismo sessuale: sia i maschi che le femmine hanno un piumaggio di color bruno-ocra, con striature nere sul dorso e parti inferiori biancastre. Il becco \u00e8 di colore rosa-arancio mentre le zampe vanno dal rosa al giallo.\nBiologia.\nAlimentazione.\n\u00c8 un uccello insettivoro e granivoro.\nRiproduzione.\nNella stagione riproduttiva, da maggio a luglio, il maschio inizia la costruzione di diversi nidi e vi attira le femmine; dopo l'accoppiamento, la femmina completa la costruzione del nido, a forma di coppa allungata, e vi depone da 4 a 6 uova. L'incubazione dura 10-11 giorni; dopo circa 2 settimane dalla schiusa i piccoli sono in genere pronti a lasciare il nido.\nDistribuzione e habitat.\nLo si trova in Europa, Africa, Asia e Australia. In Europa si concentra nei paesi del'bacino del Mediterraneo. in Italia la specie \u00e8 particolarmente comune nella pianura Padana, ma \u00e8 presente in quasi tutta la penisola. Le popolazioni presenti nelle isole di Pantelleria e Lampedusa appartengono alla sottospecie \"Cisticola juncidis cisticola\".\nNidifica soprattutto in habitat costituiti da aree aperte, come pascoli, zone coltivate, e praterie, mai al di sopra del piano collinare.\nTassonomia.\nSono state individuate 17 sottospecie:"}
{"id": "632342", "revid": "22229", "url": "https://it.wikipedia.org/wiki?curid=632342", "title": "Secessionismo in Italia", "text": ""}
{"id": "632352", "revid": "75142", "url": "https://it.wikipedia.org/wiki?curid=632352", "title": "Vulcano Solfatara", "text": ""}
{"id": "632354", "revid": "287204", "url": "https://it.wikipedia.org/wiki?curid=632354", "title": "Verso Occidente l'impero dirige il suo corso", "text": "Verso Occidente l'Impero dirige il suo corso \u00e8 un racconto lungo, di David Foster Wallace, pubblicato originalmente nel 1989 all'interno della versione americana della raccolta di racconti \"La ragazza dai capelli strani\".\nTrama.\nUn variegato gruppo di sei persone, composto da due studenti di un corso post-laurea di scrittura creativa, un ex-attore di spot McDonald's, un hostess attempata, un magnate della pubblicit\u00e0 e suo figlio, si mette in viaggio attraverso l'Illinois per raggiungere la Grande Riunione di quarantaquattromila ex attori di spot McDonald's.\nCome spesso accade nei libri di Wallace la trama permette un'analisi lucida ed approfondita di una societ\u00e0 consumistica che viene criticata soprattutto nella sua autoreferenzialit\u00e0 (la riunione ha lo scopo di girare un nuovo mega spot definitivo).\nIl libro appare tanto pi\u00f9 raffinato quanto pi\u00f9 se ne possono comprendere i diversi livelli di lettura; difatti il testo fa riferimento nello svolgimento della trama a \"La casa stregata\" di John Barth che \u00e8 considerato il testo di riferimento per la tecnica nota come metafiction (l'autore ferma la narrazione per svelare i trucchi letterari che ha adoperato per catturare il lettore e per fargli credere quello che voleva lui credesse); la metafiction, per la sua natura di considerare il libro come un prodotto che nasce solo da una perfetta applicazione della tecnica letteraria, viene fortemente criticata attraverso il ricorso che Wallace stesso ne fa nel corso della narrazione."}
{"id": "632355", "revid": "339392", "url": "https://it.wikipedia.org/wiki?curid=632355", "title": "Quarto Flegreo", "text": ""}
{"id": "632356", "revid": "339392", "url": "https://it.wikipedia.org/wiki?curid=632356", "title": "Isolotto di Nisida", "text": ""}
{"id": "632359", "revid": "6923", "url": "https://it.wikipedia.org/wiki?curid=632359", "title": "Soccavo", "text": "Soccavo (\"Succ\u00e0vo\" in napoletano) \u00e8 un quartiere di 45 314 abitanti del comune di Napoli situato nell'area dei Campi Flegrei, ai piedi del versante meridionale della collina dei Camaldoli. Costituisce, insieme al quartiere Pianura, la Municipalit\u00e0 9 di Napoli. Soccavo fu prima comune dal 1806 e solo successivamente fu aggregato al comune di Napoli con , diventando da allora un quartiere cittadino.\nConfina a nord ed est con il quartiere Arenella, a sud-est con il Vomero (Via S. Domenico), a sud con Fuorigrotta (Via Fosso S. Stefano, Via Adige, Via Arno, Via Ernesto Ricci, Via Giustiniano, Via Tertulliano, Via Vicinale Cupa Cintia, Via Ventilabro) e ad ovest con Pianura.\nGeografia fisica.\nIl quartiere di Soccavo fa parte della zona periferica occidentale del comune di Napoli, appena a nord di Fuorigrotta: rispetto al centro storico della citt\u00e0, infatti, Soccavo si trova oltre la cresta di natura collinare formata dalla congiunzione dei rilievi di Posillipo e del Vomero. In tale area sono situati i quartieri napoletani che ricadono entro i margini orientali dei Campi Flegrei.\nIl territorio di Soccavo \u00e8 costituito dalla valle pianeggiante che si estende ai piedi della collina dei Camaldoli (che ne determina il confine settentrionale), delimitata a sud dal quartiere Fuorigrotta, a est dal quartiere Vomero, a ovest dal quartiere Pianura e dai colli di Agnano (monte Sant'Angelo) e a nord dal quartiere Arenella (al cui interno \u00e8 appunto compresa la collina dei Camaldoli).\nOrigini del nome.\n\"Soccavo\", dal latino \"sub cava\" (\"sotto la cava\"). Il nome fu dato in epoca anteriore all'XI secolo, quando se ne ha la prima testimonianza documentale, e fa riferimento alle numerose cave di tufo e piperno costruite dai Romani.\nStoria.\nStoria antica.\nNon si dispone di dati sufficienti per poter ricostruire approfonditamente le modalit\u00e0 di frequentazione umana nell'area di Soccavo in et\u00e0 antica.\nI primi reperti archeologici e le fonti pi\u00f9 antiche risalgono ai tempi della colonizzazione greca dell'Italia meridionale. In questo periodo il territorio dove si estende l'odierna Soccavo era una zona decentrata rispetto alle colonie greche fondate nei Campi Flegrei: era situato infatti in una posizione intermedia tra le poleis di Dicearchia (Pozzuoli) e Neapolis (Napoli). L'area di Soccavo rientrava proprio nel territorio rurale (in greco \"kora\") di Neapolis (questa zona agricola si estendeva fino alla contigua conca di Agnano fin dal IV secolo a.C.).\nLa nuova potenza emergente di Roma, intuendo le potenzialit\u00e0 di Neapolis e del suo porto, manifest\u00f2 le sue mire espansionistiche per sottrarre la citt\u00e0 all'influenza greca, cumana e sannita e nel IV secolo a.C. fu conquistata dai romani.\nSoccavo ha fatto parte del territorio agricolo di pertinenza di Neapolis sia nella fase di occupazione greca che dopo la conquista romana.\nNon \u00e8 provato con certezza assoluta, ma \u00e8 probabile che l'inizio dell'attivit\u00e0 di estrazione del piperno nella zona di Soccavo dati all'et\u00e0 romana.\nCi\u00f2 pot\u00e9 comportare una maggior frequentazione dell'area, testimoniata da alcune evidenze archeologiche che si riferiscono a edifici abitativi e case rustiche che sarebbero rimasti sepolti sotto profondi strati di terra in seguito alle ripetute inondazioni: non va dimenticato infatti che Soccavo si stende alle pendici della collina dei Camaldoli, sul fianco pi\u00f9 franoso del rilievo.\nA questo periodo risale il ceppo militare romano innalzato nella zona delle cave e ospitato al Museo Archeologico Nazionale di Napoli.\nMedioevo.\nIn epoca incerta, probabilmente nella fase di decadenza del Tardo Antico o nel corso dell'Alto Medio Evo, la zona, cos\u00ec come le altre periferie occidentali neapolitane, passa dal punto di vista della cura di anime sotto l'influenza di Puteoli, l'attuale Pozzuoli. Ci\u00f2 spiega anche perch\u00e9 Soccavo \u00e8 parte della diocesi di Pozzuoli e non di quella di Napoli.\nLa sua ubicazione era ai margini della via collinare di collegamento tra le due citt\u00e0. Non abbiamo peraltro elementi per poter affermare con certezza che Soccavo sia in qualche epoca appartenuta a Pozzuoli anche sotto il profilo amministrativo, oltre che sotto quello religioso.\nI primi documenti di et\u00e0 medioevale (il pi\u00f9 antico \u00e8 del 1030) mostrano come in quel periodo il territorio agricolo soccavese fosse sotto il controllo delle classi eminenti e agiate napoletane e non di quelle puteolane.\nNon ha nessun fondamento storico la diceria secondo cui una guarnigione franca sarebbe stata presente a Soccavo tra il 786 e il 787, durante la presenza di Carlo Magno nel sud Italia. Del tutto diversa \u00e8 l'origine del toponimo della \"Torre dei Franchi\" che prende il nome dai Di Franco, una famiglia che, a partire dalla fine del Quattrocento, gest\u00ec la principale cava di piperno di Soccavo.\nAltre torri vi sorgono nel corso del Basso Medio Evo, quali la \"Torre di San Domenico\" (ricostruita ex novo nel XVII secolo) e la \"Torre della Lopa\" (probabilmente edificata nel XV secolo).\nEpoca moderna.\nSoccavo diviene un casale, una zona cio\u00e8 nell'orbita di Napoli estranea alla sua diretta amministrazione ma legata ad essa dal pagamento di tributi. Durante la dominazione aragonese la cava di Soccavo fornisce i materiali per l'edificazione della cinta muraria di Napoli e la zona si sviluppa intorno ai due assi storici: quello di via Bottazzi-via IV Novembre-via Risorgimento e quello di Verdolino alle pendici della collina.\nIn queste aree si edificano le prime dimore a corte, molte delle quali ancora esistenti nella loro pianta originaria. \nSecondo alcuni storici locali la popolazione sarebbe aumentata dopo la distruzione di Tripergole nel corso dell'eruzione che diede origine al Monte Nuovo (1538). A questo periodo risale l'edificazione - o forse la ristrutturazione - dell'antica chiesa dei Santi Pietro e Paolo.\nLa peste del 1656 ridusse gli abitanti da pi\u00f9 di un migliaio a soli 300. Nel 1753 il re Carlo di Borbone fece realizzare, con i proventi delle tasse di Soccavo, un pozzo nella zona all'incrocio tra via Scherillo e via Montevergine, fissando anche una targa in ricordo. Nel XIX secolo Soccavo si espande e ottiene il rango di Comune.\nStoria contemporanea.\nL'edificio dell'amministrazione, ancora esistente anche se abbandonato, \u00e8 situato di fianco alla chiesa dei SS. Pietro e Paolo, dove nel 1832 fu costruito il largo ancora presente e pi\u00f9 tardi un secondo pozzo.\nGiuseppe Bonaparte fece di Soccavo un Comune della provincia di Napoli, mentre nel 1926 il regime fascista aggrega Soccavo alla citt\u00e0 di Napoli.\nSoccavo dopo il secondo dopoguerra.\nLa costruzione della Ferrovia Circumflegrea permetter\u00e0 un diretto collegamento al centro cittadino, mentre con l'ampliamento di Soccavo negli anni cinquanta e l'edificazione del Rione Traiano, del Complesso Soccavo-Canzanella, se pur tra mille polemiche dovute alle speculazioni edilizie, nasce una forte conurbazione con il confinante quartiere Fuorigrotta che al suo interno vede anch'esso nascere i popolosi Rione La Loggetta e Rione Lauro, che formano un tutt'uno con la parte meridionale di Soccavo.\nDati amministrativi.\nLa circoscrizione di Soccavo \u00e8 parte insieme a quella di Pianura della nona municipalit\u00e0 di Napoli, amministrata dal centro-sinistra.\nGli uffici amministrativi e i servizi al pubblico sono ubicati in Piazza Giovanni XXIII. Il quartiere si estende per 5,11 chilometri quadrati.\nLa popolazione, in base al censimento del 2001, \u00e8 di 48.000 abitanti.\nIl tasso di disoccupazione \u00e8 del 35%. Il 2% dei lavoratori \u00e8 impiegato nel settore primario (agricoltura), il 23% nel settore secondario (industria), il 75% nel settore terziario (servizi).\nStrutture e servizi.\nNel quartiere di Soccavo sono presenti cinque scuole materne, sei scuole elementari, sei scuole medie, quattro istituti superiori ed un complesso universitario.\nNell'area \u00e8 presente una sede dell'ASL Napoli 1 ed una sede dei Carabinieri.\nDopo anni di costruzione, dovrebbe essere un fiore all'occhiello del quartiere il Centro Polifunzionale di Soccavo che dovrebbe ospitare palestre e campi sportivi e che in un prossimo futuro ospiter\u00e0 una stazione della polizia, gallerie commerciali, una biblioteca (ubicata nel comune a Piazza Giovanni XIII), un cinema multisala, fast food e ristoranti.\nAl confine con Fuorigrotta, in via Cintia, \u00e8 presente il Centro Commerciale \"Azzurro\" (un tempo chiamato \"San Paolo\"), grande non quanto, per\u00f2, il \"Centro Commerciale Epomeo\", che in realt\u00e0 \u00e8 l'unione di tutti gli esercizi commerciali di via dell'Epomeo, nuova direttrice chiave di Soccavo (la precedente era via Risorgimento, che seppur fondamentale corso stradale del quartiere, in seguito alla costruzione della zona moderna \u00e8 diventata una direttrice secondaria).\nTrasporti e viabilit\u00e0.\nSoccavo dispone di tre stazioni della ferrovia Circumflegrea, ovvero Traiano, Soccavo e Piave (quest'ultima precede senza altre fermate il capolinea di Montesanto, pieno centro storico della citt\u00e0); in futuro questa stazione sar\u00e0 collegata alla linea 7 della metropolitana di Napoli.\nCinque linee di autobus la mettono in collegamento con i quartieri Vomero, Mergellina, Arenella, Chiaia, Fuorigrotta e Pianura.\nSoccavo \u00e8 collegata con la Tangenziale di Napoli tramite un raccordo che viene ufficialmente chiamato Asse Viario Pigna-Soccavo-Pianura, aperto ad aprile 1996."}
{"id": "632360", "revid": "123158585", "url": "https://it.wikipedia.org/wiki?curid=632360", "title": "Miliscola", "text": "Miliscola (\"Milisc\u00f2la\") \u00e8 una frazione dei comuni di Bacoli e Monte di Procida, nella citt\u00e0 metropolitana di Napoli.\nGeografia fisica.\nTerritorio.\nOggi \u00e8 una spiaggia lunga poco meno di due km, rivolta a sud, affacciata sul canale di Procida, che si estende da Capo Miseno fino al Monte di Procida, molto frequentata durante la stagione estiva.\nClima.\nIl clima di Miliscola \u00e8 tipicamente mediterraneo, con inverni miti ed estati calde, anche se non sono mancati fenomeni nevosi, come negli ultimi decenni in tutto il territorio del Sud Italia.\nStoria.\nIl nome (dal latino \"militum schola\") deriva dal fatto che questa zona era usata come scuola militare dell'impero romano, anche per la vicinanza con il porto naturale di Miseno.\nEconomia.\nTurismo.\nA partire da Capo Miseno, la Marina Militare, l'Esercito Italiano e l'Aeronautica Militare, hanno scelto diversi settori della battigia come colonie estive per le famiglie dei propri dipendenti. Negli anni 70-80 erano attivi servizi di collegamento tra Napoli e questi stabilimenti, con bus guidati da autisti provenienti dalla leva militare. Verso met\u00e0 degli anni Ottanta, i collegamenti vennero effettuati da autolinee private convenzionate con i vari enti della difesa. Altri servizi, prima gestiti da militari, di leva e di carriera, furono successivamente affidati a soggetti privati.\nInfrastrutture e trasporti.\nIl comune di Bacoli, per limitare il traffico nella zona, imponeva, fino al 2008, un pedaggio per l'accesso di alcune categorie di veicoli nel periodo estivo."}
{"id": "632361", "revid": "1543377", "url": "https://it.wikipedia.org/wiki?curid=632361", "title": "The Best of Laura Pausini - E ritorno da te", "text": "The Best of Laura Pausini - E ritorno da te \u00e8 il sesto album ufficiale della cantante italiana Laura Pausini pubblicato il 12 ottobre 2001. \u00c8 il suo primo album raccolta.\nL'album viene pubblicato in lingua spagnola con il nome \"Lo mejor de Laura Pausini - Volver\u00e9 junto a ti\" l'8 ottobre 2001 e vende oltre 7 milioni di copie nel mondo.\nDescrizione.\nL'album \u00e8 una raccolta dei brani di maggior successo della cantante italiana Laura Pausini pubblicati nel periodo compreso tra il 1993 ed il 2000. Al suo interno si trovano inoltre i due brani inediti \"E ritorno da te\" e \"Una storia che vale\", oltre alla canzone \"One More Time\", usata per la colonna sonora del film \"Le parole che non ti ho detto\", ma mai inclusa in un lavoro discografico della cantante romagnola.\nI brani \"La solitudine\", \"Strani amori\", \"Gente\", \"Non c'\u00e8\" e \"Seamisai\" sono presenti nel disco in nuove versioni appositamente registrate. In particolare, nel brano \"Non c'\u00e8\" la cantante romagnola collabora con Nek, che appare nella canzone in qualit\u00e0 di bassista. Il brano \"Seamisai\" vede invece la partecipazione dell'artista brasiliano Gilberto Gil, che canta in duetto con la cantante italiana. Un'altra particolarit\u00e0 della tracklist \u00e8 rappresentata dalla canzone \"La mia risposta\", presente nella sua versione in lingua spagnola all'interno della versione italiana del disco e, viceversa, inserita in lingua italiana in \"Lo mejor de Laura Pausini - Volver\u00e9 junto a ti\". L'album contiene anche tracce multimediali.\nNell'album in lingua spagnola \u00e8 presente inoltre il brano \"Dime\", interpretato da Laura Pausini in duetto con il cantautore di flamenco Jos\u00e9 el Franc\u00e9s. L'album per il mercato brasiliano \"The Best of Laura Pausini - E ritorno da te Platinum Edition\" contiene, oltre alle tracce dell'album in lingua italiana, la Bonus Track \"Speranza\", realizzata per la telenovela brasiliana \"Terra nostra 2 - La speranza\".\nIn seguito all'album parte la tourn\u00e9e \"World Tour 2001-2002\".\nNel 2019 il sito web di \"Onstage\" ha inserito \"The Best of Laura Pausini - E ritorno da te\" tra i 100 album pi\u00f9 importanti del ventennio 2000-2019.\nEdizioni.\n\"The Best of Laura Pausini - E ritorno da te\".\nL'edizione del disco pubblicata in Italia contiene 16 tracce.\n\"The Best of Laura Pausini - E ritorno da te - Promo Box Edition\" (Italia).\nL'edizione \"Promo Box Edition\" pubblicata in Italia \u00e8 un cofanetto cartonato promozionale per i giornalisti, successivamente messa in vendita, composto da:\n\"The Best of Laura Pausini - E ritorno da te - Prestige Edition\" (Francia).\nL'edizione \"Prestige Edition\" pubblicata in Francia \u00e8 un cofanetto cartonato composto da:\n\"The Best of Laura Pausini - E ritorno da te\" (Francia, Giappone).\nL'edizione del disco pubblicata in Francia e in Giappone contiene, in aggiunta rispetto alla versione in lingua italiana, 2 Videoclip Bonus visibili sul PC: \"E ritorno da te\" e \"Tra te e il mare\".\n\"The Best of Laura Pausini - E ritorno da te - Platinum Edition\" (Brasile).\nL'edizione \"Platinum Edition\" pubblicata in Brasile contiene, in aggiunta rispetto alla versione in lingua italiana, 1 Bonus Track: \"Speranza\" realizzato per la telenovela brasiliana \"Terra nostra 2 - La speranza\" ed estratto come singolo in Brasile.\nDurata totale: 70:44\n\"The Best of Laura Pausini - E ritorno da te - Platinum Edition\" (Scandinavia).\nL'edizione del disco pubblicata in Scandinavia nel 2004 contiene, in aggiunta rispetto alla versione in lingua italiana, 1 Bonus Track: \"Surrender\".\nDurata totale: 70:53\n\"Lo mejor de Laura Pausini - Volver\u00e9 junto a ti\" (Spagna e America Latina).\nL'edizione del disco in lingua spagnola pubblicata in Spagna e in America Latina contiene 17 tracce.\nMultimedial Track.\nL'album contiene tracce multimediali con contenuti extra e novit\u00e0 visibili sul PC .\nQueste tracce multimediali non sono inserite nell'album \"The Best of Laura Pausini - E ritorno da te\" pubblicato in Francia e nell'album \"Lo mejor de Laura Pausini - Volver\u00e9 junto a ti\" \"Promo Press Kit Edition\", dato che contengono altri contenuti.\nRegistrazione.\nLe registrazioni del disco sono avvenute in vari studi italiani:\nPromozione.\nIl primo singolo estratto dal disco \u00e8 \"E ritorno da te\". Il brano ottiene un buon successo, arrivando in Italia al 3\u00ba posto della classifica dei singoli pi\u00f9 venduti e raggiungendo le classifiche di diversi altri Pesi europei: nei Paesi Bassi tocca il 20\u00ba posto, in Francia il 38\u00b0, con un totale di 20 settimane di presenza in \"Top100\", mentre in Svizzera la massima posizione raggiunta \u00e8 il 47\u00ba posto.\nIl secondo singolo dell'album \u00e8 \"Una storia che vale\".\nDall'album \"The Best of Laura Pausini - E ritorno da te\" vengono estratti 8 singoli:\nDall'album \"Lo mejor de Laura Pausini - Volver\u00e9 junto a ti\" vengono estratti 3 singoli:\nSuccesso commerciale.\nIn Italia, nel 2001, \"The Best of Laura Pausini - E ritorno da te\" totalizza 46 presenze nella \"Top 20\" settimanale stilata dalla FIMI, raggiungendo il 1\u00ba posto 8 volte. L'album \u00e8 inoltre il quinto pi\u00f9 venduto nel corso del 2001 e l'8\u00b0 pi\u00f9 venduto del 2002. Anche negli anni seguenti, la raccolta \u00e8 presente in maniera frequente all'interno della classifica FIMI, al punto da ottenere il 90\u00ba posto nella \"Top100\" di fine anno sia del 2005 sia del 2006.\nSolamente nei primi due mesi dalla pubblicazione raggiunge le 300.000 copie vendute in Italia; nel febbraio 2002 l'album arriva a 630.000 copie vendute nella penisola, per poi diventare l'album pi\u00f9 venduto in Italia dalla cantante, con un totale di 700.000 copie.\nNel 2010 inoltre l'album \u00e8 al 94\u00ba posto dei pi\u00f9 venduti in Italia nei primi 6 mesi dell'anno; nel 2011 torna in classifica a settembre (89\u00ba e 95\u00ba posto), ottobre (98\u00ba e 94\u00ba posto), novembre (71\u00ba, 46\u00ba, 86\u00ba e 68\u00ba posto) e dicembre (1); nel 2012 a gennaio (85\u00b0 80\u00ba e 89\u00ba posto).\n\"The Best of Laura Pausini - E ritorno da te\" ha grande successo in Francia, dove vende 800.000 copie, restando per 3 anni consecutivi nella classifica delle compilation pi\u00f9 vendute nel Paese: in particolare, l'album \u00e8 al 36\u00ba posto delle raccolte pi\u00f9 vendute in Francia durante il 2001, per poi arrivare l'anno seguente al 4\u00ba posto della stessa classifica e diventare infine la 3\u1d43 raccolta pi\u00f9 venduta in Francia durante il 2003\nIn Spagna \"Lo mejor de Laura Pausini - Volver\u00e9 junto a ti\" supera invece le 140.000 copie vendute.\nIn Svizzera \"The Best of Laura Pausini - E ritorno da te\" raggiunge il 30\u00ba posto nella classifica degli album pi\u00f9 venduti nel Paese durante il 2001 e il 24\u00b0 durante il 2002."}
{"id": "632364", "revid": "729019", "url": "https://it.wikipedia.org/wiki?curid=632364", "title": "Aeroporto di Palermo-Boccadifalco", "text": "Laeroporto \"Francesco e Giuseppe Notarbartolo\" di Palermo-Boccadifalco (IATA: \"nessuno\", ICAO: LICP) \u00e8 stato aeroporto militare, ed era anche il vecchio aeroporto civile della citt\u00e0 di Palermo. Posto nel quartiere Boccadifalco, ai piedi del versante orientale del monte Cuccio, \u00e8 uno degli aeroporti pi\u00f9 antichi d'Italia.\n\u00c8 attualmente sede della stazione meteorologica di Palermo Boccadifalco ed \u00e8 aperto al traffico civile. \u00c8 attuale sede dell'aeroclub.\nStoria.\nCostruzione.\nLa storia dell'aeroporto inizia nel 1925 quando, per sostituire il vecchio campo che sorgeva alle falde di monte Pellegrino, non pi\u00f9 sufficiente per le esigenze dei pi\u00f9 moderni velivoli, il ministero dell'Aeronautica diede il via all\"iter\" necessario alla costruzione di un aeroporto a Palermo.\nI lavori cominciano gi\u00e0 nell'anno successivo ed il battesimo ufficiale avvenne il 17 luglio 1931 con l'atterraggio del primo aereo sulla pista in terra battuta; ci\u00f2 in risposta al crescente carico alare dei velivoli ad ala fissa, che fino a quel momento operavano presso il campo di volo della Favorita sin dal lontano 1910. Questo fatto coincise con il definitivo tramonto del trasporto passeggeri su dirigibile.\nPer la sua realizzazione furono abbattute diverse ville storiche: \"Villa Alfonsetta\", \"Fondo Abate\", \"Villa Bellacera-Tarallo\", \"Villa dei Principi di Buonriposo\", \"Villa Massa-Corsetto\" e \"Villa San Gabriele ad Altarello\".\nLo scalo, dotato di due piste, venne in realt\u00e0 ultimato nella primavera del 1932.\nBase aerea.\nNel marzo 1934 diviene sede del Comando Aeronautico della Sicilia. Nel 1936 fu allungata la pista principale e l\u2019aeroporto venne intitolato al ten. pil. Giuseppe Notarbartolo di Sciara (medaglia d'argento al V.M.) e al s.ten. pil. Francesco Notarbartolo di Villarosa (medaglia di bronzo al V.M.) caduti nella prima guerra mondiale. Nel 1937 viene ulteriormente ampliato e dotato di altre infrastrutture.\nAl 10 giugno 1940 la 30\u00aa Squadriglia Osservazione Aerea su IMAM Ro.37bis della Regia Aeronautica era all'Aeroporto nella 1\u00aa Divisione Aerea \u201cAquila\u201d della 2\u00aa Squadra aerea.\nL'aeroporto di Boccadifalco fu molto attivo come base aerea militare durante la seconda guerra mondiale. Tra i reparti che vi operarono vi fu la 377\u00aa Squadriglia Autonoma Caccia Terrestre, equipaggiata con i moderni monoplani da caccia Reggiane Re.2000, che condusse operazioni su Malta e l'Africa settentrionale. \nNel gennaio 1941 vi rinasce il 7\u00ba Gruppo Autonomo Caccia Terrestre.\nDal 1941 ospit\u00f2 anche il X Fliegerkorps della Luftwaffe (Wehrmacht). \nA partire dal 22 gennaio 1943 inizi\u00f2 il rischieramento dell'8\u00ba Stormo su Palermo, che partecipa ad un intenso ciclo operativo contro le forze anglo-americane.\nDopo lo sbarco alleato in Sicilia del 1943 fu utilizzato dagli americani per la Twelfth Air Force.\nDopoguerra.\nTornato all'operativit\u00e0 civile nel 1947, l'aeroporto acquis\u00ec in breve tempo molta importanza, tanto da diventare il terzo aeroporto italiano per volume di traffico. In quegli anni fece da base di partenza e arrivo per il Giro Aereo di Sicilia, gara aero-sportiva ideata dal Comandante Albanese. Nei primi anni Cinquanta venne costituito il Centro Addestramento al Volo. (CAV) del Comando Aeronautico della Sicilia-.\nNel 1957 arrivano i primi elicotteri dell'Aeronautica Militare e dei Carabinieri.\nNel 1960 il traffico civile venne spostato nel nuovo scalo di Palermo-Punta Raisi e l'aeroporto, che fino a quel momento era stato aperto anche al traffico civile, assunse connotazione esclusivamente militare.\nL'Aeroporto \"Francesco e Giuseppe Notarbartolo\" di Palermo-Boccadifalco cos\u00ec \u00e8 rimasto, fino al 31 dicembre 2008, sede di Reparti dell'Aeronautica Militare Italiana e della Guardia di Finanza.\nHa ospitato all'interno del suo sedime, per lo svolgimento dei rispettivi compiti istituzionali, gli elicotteri dei Carabinieri, della Polizia di Stato, della Guardia di Finanza, della Protezione civile, del Corpo forestale della Regione siciliana, nonch\u00e9 della stessa Aeronautica Militare e, per operazioni pre-autorizzate, aeromobili militari, civili e di soccorso.\nNel 2007 ha assicurato i collegamenti via aerei anfibi con l'idroscalo di Enna, situato presso il lago Nicoletti, con voli di andata e ritorno, sino all'interruzione per il fallimento della societ\u00e0 concessionaria.\nDal 1\u00ba gennaio 2009 l'aeroporto \u00e8 ritornato ad essere civile a tutti gli effetti. in seguito all'acquisizione da parte dell'ENAC.\nIl trasferimento delle forze militari verso altre sedi \u00e8 stato completato il giorno 19 marzo 2009. quando \u00e8 avvenuto presso l'aeroporto l'ammaina bandiera ufficiale, che ha sancito il definitivo abbandono della struttura da parte dell'Aeronautica Militare Italiana.\nStazione meteorologica.\nL'aeroporto assicura la rilevazione dei dati meteorologici rappresentativi della zona pedemontana del comune di Palermo.\nDal 2014 \u00e8 sede dell'Associazione Arma Aeronautica di Palermo .\nNel sedime dell'aeroporto ha ancora sede uno dei pi\u00f9 prestigiosi ed antichi Aeroclub d'Italia, intitolato a \"Beppe Albanese\", che conta circa 300 soci, 6 aeromobili e ospita anche aeromobili di privati sportivi.\nStruttura.\n\u00c8 ubicato in una zona periferica e pedemontana (sorge a circa 118 metri d'altezza) del comune di Palermo. In realt\u00e0 sotto il profilo urbanistico la struttura dell'aeroporto \u00e8 parte integrante del patrimonio storico della citt\u00e0 di Palermo e venne ampliata durante la seconda guerra mondiale con l'acquisizione di numerosi terreni. Rappresenta ancor oggi un sito di notevole interesse storico, culturale ed architettonico per le caratteristiche delle infrastrutture aeronautiche che vi si trovano e per la preziosit\u00e0 di un orto botanico e di una villa antica, sede del circolo ufficiali dell'Aeronautica Militare.\nL'Aeroclub.\nAll'interno dell'aeroporto, nella zona Sud, \u00e8 presente l'Aeroclub Civile \"Beppe Albanese\", fondato nel 1949, che ogni anno organizza il Rally aereo di Sicilia. A disposizione della scuola di volo dell'Aeroclub, il Socata TB-9 Tampico ed il Partenavia P.66.\nProgetti.\nA breve, in seguito alla convenzione firmata tra la Regione Siciliana e il Dipartimento Regionale di Protezione Civile, l'aeroporto verr\u00e0 convertito in base operativa per la Protezione Civile ed ospiter\u00e0 i Canadair CL-415, la S.O.R.I.S. (Sala Operativa Regionale Integrata per la Sicilia), la stazione meteorologica e la scuola di formazione per i volontari, che accoglier\u00e0 personale da tutto il bacino del Mediterraneo.\n\u00c8 in elaborazione un progetto per l'ampliamento dell'aeroporto, che prevede il restauro di alcuni edifici storici ed al contempo la costruzione di nuovi edifici, i quali renderanno possibile l'utilizzo turistico dell'aeroporto; inoltre si costruiranno:"}
{"id": "632366", "revid": "115151641", "url": "https://it.wikipedia.org/wiki?curid=632366", "title": "Jeune \u00c9cole", "text": "La Jeune \u00c9cole (in francese \"Giovane scuola\") fu una dottrina militare francese sviluppatasi nel XIX secolo. Il concetto base, nato dalla rivalit\u00e0 navale tra le due principali marine militari dell'epoca, la Royal Navy e la Marine Nationale, sosteva l'uso di unit\u00e0 piccole e potenti per combattere flotte di navi da battaglia di dimensioni maggiori, e l'uso di navi corsare per soffocare il commercio marittimo della potenza rivale (\"Poussi\u00e8re navale\", \"polvere navale\").\nIl pensiero strategico della Jeune Ecole era comunque molto pi\u00f9 complesso della sua vulgata. \nSi basava su alcuni concetti notevolmente innovativi come l'idea che la guerra navale fosse in realt\u00e0 una guerra economico-commerciale, e quindi la potenza navale non si trasformasse necessariamente in controllo dei mari. Inoltre fu teorizzato il bombardamento terroristico (unico ruolo per cui erano ancora necessarie le corazzate e motivo per cui erano necessari numerosi incrociatori con artiglierie sovradimensionate) verso i porti delle potenze minori, nella convinzione che la volont\u00e0 di combattere di una nazione potesse essere spezzata. Per esempio gli ammiragli della Jeune Ecole pensavano di poter costringere l'Italia alla resa, in un'eventuale guerra, bombardando Napoli, Genova, Cagliari, puntando all'effetto di scoraggiamento sui civili e sul governo, ed evitando ogni possibile incontro con le nuove e potenti corazzate italiane dell'epoca.\nUn altro campo di sviluppo tecnologico portato avanti con decisione dalla Jeune Ecole (ma nato al di fuori di essa) fu quello della guerra di mine, teorizzato sia per bloccare i porti commerciali, sia per impedire alle squadre navali avversarie di bloccare i propri, sia infine per creare dei campi di battaglia insidiosi in cui usurare la flotta avversaria. Questa dottrina trov\u00f2 ampia utilizzazione nella guerra russo-giapponese del 1905, quando ambedue le marine la adottarono.\nPiccole unit\u00e0 contro le navi da battaglia.\nUno dei primi propositori della Jeune \u00c9cole fu il generale d'artigliera Paixhans, che invent\u00f2 il proiettile esplosivo utilizzato dalle navi da guerra negli anni venti del XIX secolo. Sostenne l'installazione di questi potenti cannoni su numerose piccole navi da guerra a vapore che avrebbero potuto distruggere navi da battaglia molto pi\u00f9 grosse.\nSuccessivamente la Marina Francese svilupp\u00f2 ulteriormente il concetto sperimentando con i siluri e le torpediniere e divenne una dei principali proponenti di questo metodo di combattimento per la fine del XIX secolo I successi navali della Marina Francese contro la Cina nella guerra franco-cinese del 1883-85 tesero a validare il potenziale delle torpediniere contro le marine regolari.\nInoltre la Francia fu particolarmente attiva nello sviluppo di una flotta di sottomarini, cercando anche in questo caso di affidarsi a una tecnologia avanzata per compensare la superiorit\u00e0 britannica in navi da battaglia. All'inizio del XX secolo quella francese fu \u00absenza dubbio la prima marina a possedere una forza sottomarina efficace.\u00bb\nNavi corsare.\nLa dottrina della \"Jeune Ecole\" sosteneva inoltre i raid contro le flotte commerciali del nemico, cos\u00ec da soffocarne il commercio e l'economia, ancora una volta una tattica progettata particolarmente contro il Regno Unito.\nLe navi corsare vennero progettate per questo ruolo, per esempio il \" Dupuy de L\u00f4me\", un incrociatore corazzato, impostato nel 1888, in grado di raggiungere i 23 nodi, era stato progettato per missioni prolungate contro le rotte commerciali nemiche.\nInfluenze.\nNel XIX secolo la \"Jeune \u00c9cole\" fu particolarmente influente sullo sviluppo delle marine militari pi\u00f9 piccole, particolarmente perch\u00e9 queste tentarono di compensare la loro debolezza in navi da battaglia.\nLa Marina imperiale giapponese svilupp\u00f2 la sua prima flotta moderna assumendo nel 1886 i servigi dell'ingegnere navale francese Louis-\u00c9mile Bertin, che progett\u00f2 e costru\u00ec la flotta che permise al Giappone di vincere il suo primo importante conflitto moderno, la prima guerra sino-giapponese. Questa flotta fu progettata intorno a relativamente piccole unit\u00e0 con un potente armamento, che prevalse su una marina cinese equipaggiata con unit\u00e0 pi\u00f9 grandi, di costruzione straniera."}
{"id": "632369", "revid": "287204", "url": "https://it.wikipedia.org/wiki?curid=632369", "title": "Jeune Ecole", "text": ""}
{"id": "632373", "revid": "618763", "url": "https://it.wikipedia.org/wiki?curid=632373", "title": "Villa Rosebery", "text": "Villa Rosebery, ribattezzata con nome di \"Maria Pia\" nel 1934, \u00e8 un complesso monumentale, uno dei principali punti di riferimento del neoclassicismo a Napoli. La villa \u00e8 stata costruita come residenza reale; si trova nel quartiere Posillipo ed \u00e8 una delle tre residenze ufficiali del presidente della Repubblica Italiana e per questo motivo non visitabile, se non in alcuni periodi dell'anno. Il giardino si estende su 6,6 ettari di verde.\nStoria.\nCostruzione.\nLa villa deve la sua origine all'iniziativa dell'ufficiale austriaco Joseph von Thurn, che a partire dal 1801 acquist\u00f2 alcuni fondi in amena posizione su capo Posillipo per erigervi una residenza di campagna circondata da un giardino, nonch\u00e9 da ampi frutteti e vigneti. La propriet\u00e0 fu in seguito acquistata dalla principessa di Gerace e da suo figlio, Agostino Serra di Oristano, che la convertirono in una villa di rappresentanza. Grazie all'apporto degli architetti Stefano e Luigi Gasse, la villa fu trasformata in un'elegante residenza e vennero anche ristrutturati i casini di pertinenza (la grande e piccola Foresteria).\n\"La Brasiliana\".\nNel 1857 gli eredi Serra vendettero la villa a Luigi di Borbone, comandante della Real Marina del Regno delle Due Sicilie, e la villa stessa si guadagn\u00f2 l'appellativo di \"la Brasiliana\" in onore di Gennara di Braganza, consorte di Luigi, che era sorella dell'imperatore del Brasile e che lui aveva sposato nel 1844. In pochi anni il nuovo proprietario ampli\u00f2 i giardini della villa, arricchendoli di un vasto parco, e fece costruire un apposito approdo, ma in seguito alle vicende risorgimentali del 1860 venne esiliato in Francia.\nVilla Rosebery.\nLa villa fu quindi venduta al banchiere francese Gustave Delahante, per poi essere acquistata nel 1897 da Lord Rosebery, statista britannico che era stato capo del gabinetto dal 1894 al 1895. Ritiratosi a vita privata, Lord Rosebery rese la villa un'oasi di tranquillit\u00e0 accessibile solo a selezionati amici e studiosi, incrementando la sua collezione di quadri e stampe acquistate presso antiquari napoletani. Nel 1909, lord Rosebery decise di cedere l'uso della propriet\u00e0 al governo britannico, per via delle ingenti spese di manutenzione e della sua ripresa dell'attivit\u00e0 politica.\nI Savoia.\nVilla Rosebery divenne cos\u00ec una sede di rappresentanza e villeggiatura per gli ambasciatori inglesi in Italia, finch\u00e9 nel 1932 gli eredi di lord Rosebery, deceduto pi\u00f9 che ottantenne nel 1929, la donarono allo Stato italiano che la adib\u00ec a residenza estiva della famiglia reale. Nel 1934 la principessa Maria Jos\u00e9, moglie di Umberto di Savoia, vi diede alla luce la primogenita Maria Pia, e da quel momento la villa fu ribattezzata \"Villa Maria Pia\".\nDal giugno 1944, durante la luogotenenza del figlio Umberto, Vittorio Emanuele III e la regina Elena si trasferirono a villa Maria Pia. La coppia reale visse nella residenza partenopea finch\u00e9 Vittorio Emanuele III non firm\u00f2 l'atto di abdicazione a favore del figlio Umberto il 9 maggio 1946 prima di partire per l'esilio. \nResidenza del Presidente della Repubblica Italiana.\nRequisita provvisoriamente dagli Alleati, la villa riprese il nome di villa Rosebery e fu dapprima concessa all'Accademia Aeronautica, per poi entrare, a partire dal 1957, nel novero delle residenze in dotazione al Presidente della Repubblica Italiana.\nNel 2021, per volere del presidente Sergio Mattarella, nell'ambito dell'iniziativa \"Quirinale contemporaneo\" \u00e8 stata posta un'opera di design contemporaneo italiano anche nel giardino di Villa Rosebery: si tratta delle lampade \"Pistillo\" di Emiliana Martinelli."}
{"id": "632374", "revid": "767487", "url": "https://it.wikipedia.org/wiki?curid=632374", "title": "Violenza sul lago", "text": "Violenza sul lago \u00e8 un film del 1954 diretto da Leonardo Cortese.\nTrama.\nLa storia \u00e8 ambientata sul lago di Bolsena, dove stanno per svolgersi delle gare di motonautica, a cui intende partecipare Marco, che vive con la sorella Laura.\nLaura conosce Stefano, un cantante, che facendole credere di amarla la violenta e la ragazza, disperata, muore annegata. La mattina dopo Marco va in cerca di Stefano, in fuga con la sua automobile e, trovatolo, lo picchia uccidendolo. Marco viene arrestato e processato; nonostante le richieste del Pubblico Ministero dottor Berti, la condanna \u00e8 mite proprio per i motivi d'onore e di provocazione dietro la morte di Stefano; secondo il dottor Berti invece Marco meritava la condanna pi\u00f9 severa possibile.\nUscito di prigione, Marco conosce Rossana, e tra loro inizia un amore ricambiato. Ma Rossana \u00e8 la figlia del dottor Berti che, scoperta la cosa, impedisce alla figlia di vedere Marco.\nEgli, intanto, vince una gara di motonautica, e si incontra con Rossana per festeggiare. In quel momento il magistrato li sorprende e tenta di uccidere Marco. Quando si rende conto di essersi trovato nella stessa situazione in cui si trov\u00f2 Marco per difendere la sorella, capisce il suo errore e d\u00e0 il suo consenso ai due giovani.\nDistribuzione.\nIl film venne distribuito nel circuito cinematografico italiano il 7 luglio del 1954."}
{"id": "632378", "revid": "729019", "url": "https://it.wikipedia.org/wiki?curid=632378", "title": "Battaglia di Nesjar", "text": "La battaglia di Nesjar \u00e8 una battaglia navale che fu combattuta in prossimit\u00e0 delle coste norvegesi nel 1016. Il luogo esatto dello scontro \u00e8 sconosciuto, ma si trova nell'area del fiordo di Langesund. Le parti che si fronteggiarono erano guidate una dal pretendente al trono Olav Haraldsson (successivamente noto come Saint Olav), l'altra dal vassallo di Svezia Sveinn H\u00e1konarson, co-reggente di Norvegia.\nDopo la sconfitta di Olav Tryggvason nella battaglia di Svolder, la Norvegia fu divisa in una parte Svedese, governata da Sveinn ed una Danese sulla quale regn\u00f2 Eir\u00edkr H\u00e1konarson; tuttavia, dopo che Eir\u00edkr decise di supportare la campagna del suo fratellastro Canuto il Grande per conquistare l'Inghilterra, l'area danese fin\u00ec sotto il controllo di Olav Haraldsson, pretendente al trono norvegese per la sua appartenenza alla dinastia Bellachioma.\nSveinn, che si trovava a Tr\u00f8ndelag, quando seppe che Olav era nei pressi della costa norvegese, navig\u00f2 lungo la costa e strinse molte alleanze con gli abitanti locali, tra cui la pi\u00f9 importante fu quella con Erling Skjalgsson.\nOlav, nel frattempo, si era preparato per lo scontro ed aveva cominciato a navigare verso nord per confrontarsi con Sveinn. Le flotte si fronteggiarono al largo dell'attuale regione del Telemark. La battaglia fu estremamente violenta, molti perirono nello scontro, anche se i capi sopravvissero tutti; Sveinn fu sconfitto e dovette rifugiarsi in Svezia.\nOlav pot\u00e9, quindi, riunire sotto un'unica corona l'intera Norvegia, ma fu costretto a stringere un'alleanza con Erling Skjalgsson, la cui gestione risult\u00f2 particolarmente difficile. Questa nuova tensione port\u00f2 ad un altro scontro, la battaglia di Boknafjorden del 1028, in cui si verific\u00f2 l'uccisione di Erling. Due anni dopo, per\u00f2, i seguaci di Skjalgsson ottennero la loro vendetta nella battaglia di Stiklestad, in cui uccisero lo stesso Olav Haraldsson.\nSigvatr \u00de\u00f3r\u00f0arson compose il poema \"Nesjav\u00edsur\" ispirandosi alla battaglia."}
{"id": "632380", "revid": "767487", "url": "https://it.wikipedia.org/wiki?curid=632380", "title": "Lago Arancio", "text": "Il lago Arancio \u00e8 un bacino artificiale della Sicilia. Si trova nel territorio dei comuni di Sambuca di Sicilia, Santa Margherita di Belice e Sciacca, in provincia di Agrigento, sui monti Sicani.\nA ovest \u00e8 presente il bosco della Resinata e a est le gole della Tardara, un canyon scavato dal fiume Carboj, l'unico emissario del lago.\nPu\u00f2 contenere fino a 32 milioni di metri cubi di acqua.\nStoria.\n\u00c8 stato realizzato nel periodo 1949-1952 con la costruzione di una diga. Il livello dell'acqua ha cos\u00ec coperto il fortino di Mazzallakkar, residuo della dominazione araba. Nel 2000 lo Stato lo ha assegnato in gestione alla LIPU, che ne ha fatto un'oasi naturalistica.\nFlora e fauna.\nTra la flora presente, vi sono garighe, tamerici, salici bianchi e giunchi. La fauna invece \u00e8 rappresentata da decine di specie di uccelli, che si fermano presso questo lago perch\u00e9 si trova lungo alcune rotte migratorie. Tra queste si ricordano l'airone cenerino, l'alzavola, il chiurlo, il codone e molti altri. Vi sono poi rospi, rane, bisce d'acqua, tartarughe, biacchi e lucertole, oltre ai classici mammiferi che abitano la Sicilia."}
{"id": "632381", "revid": "28592", "url": "https://it.wikipedia.org/wiki?curid=632381", "title": "Olav Haraldsson", "text": ""}
{"id": "632383", "revid": "87781450", "url": "https://it.wikipedia.org/wiki?curid=632383", "title": "Tradizioni popolari italiane", "text": ""}
{"id": "632384", "revid": "6923", "url": "https://it.wikipedia.org/wiki?curid=632384", "title": "Lavoro infantile", "text": "Il lavoro minorile o sfruttamento minorile \u00e8 definito come una qualsiasi attivit\u00e0 lavorativa che vieta lo studio e la libert\u00e0 nella fase minorile, della dignit\u00e0 e influisce negativamente sul loro sviluppo psico-fisico. Genericamente sono definite lavoro minorile tutte le forme di lavoro svolte da minori al di sotto di un\u2019et\u00e0 minima stabilita per legge, che pu\u00f2 variare da paese in paese. Il lavoro minorile \u00e8 un fenomeno di dimensioni globali. Secondo le recenti stime dell\u2019Organizzazione internazionale del lavoro (OIL), sono ancora 152 milioni i bambini \u2014 68 milioni sono bambine e 88 milioni sono bambini \u2014 vittime di lavoro minorile. Met\u00e0 di essi, 73 milioni, sono costretti in attivit\u00e0 di lavoro pericolose che mettono a rischio la salute, la sicurezza e il loro sviluppo morale. Il fenomeno del lavoro minorile \u00e8 concentrato soprattutto nelle aree pi\u00f9 povere del pianeta, in quanto sottoprodotto della povert\u00e0, che contribuisce anche a riprodurre. Tuttavia, non mancano casi di bambini lavoratori anche nelle aree marginali del Nord del mondo.\nDefinizione.\nL'Organizzazione internazionale del lavoro utilizza le seguenti definizioni nelle sue pubblicazioni, che sono spesso utilizzate come riferimento nell'analisi del lavoro minorile:\nQueste definizioni sono essenzialmente statistiche e non servono per tracciare la linea tra lavoro \"accettabile\" (alla luce delle convenzioni internazionali) o meno. La Convenzione ILO sull'et\u00e0 minima del 1973 (n. 138) \u00e8 il documento di riferimento su questo argomento. La convenzione distingue un'et\u00e0 minima generale, un'et\u00e0 minima per il lavoro leggero e un'altra per il lavoro pericoloso. L'et\u00e0 minima generale deve essere fissata in misura non inferiore all'et\u00e0 in cui termina la scuola dell\u2019obbligo, n\u00e9 in ogni caso inferiore ai 15 anni; pu\u00f2 per\u00f2 essere abbassata a 14 anni, previa consultazione delle organizzazioni dei datori di lavoro e dei lavoratori interessati, in quegli Stati \"la cui economia e le cui istituzioni scolastiche non sono sufficientemente sviluppate.\" La legislazione nazionale pu\u00f2 autorizzare l\u2019impiego in lavori leggeri di giovani di et\u00e0 dai 13 ai 15 anni, a patto che questi non danneggino la loro salute o il loro sviluppo e non siano di natura tale da pregiudicare la loro frequenza scolastica. I lavori pericolosi, sia per la salute sia per lo sviluppo personale sia per la moralit\u00e0 dei minori, non possono essere eseguiti in et\u00e0 inferiore ai 18 anni, oppure in et\u00e0 inferiore ai 16, a condizione che la salute, la sicurezza e la moralit\u00e0 dei minori impiegati siano pienamente garantite e che questi ultimi abbiano ricevuto un\u2019istruzione specifica e adeguata o una formazione professionale nel settore d\u2019attivit\u00e0 corrispondente.\nIn quest'ottica non tutto il lavoro svolto da minorenni dovrebbe essere classificato come lavoro minorile da eliminare. La partecipazione dei bambini o degli adolescenti a lavori che non influiscono sulla loro salute e sul loro sviluppo personale o che non interferiscono con la loro istruzione scolastica, \u00e8 generalmente considerata qualcosa di positivo. Ci\u00f2 include attivit\u00e0 come l'aiutare i genitori a casa, aiutare i genitori sul proprio lavoro, assistere nella conduzione di un'azienda familiare o guadagnare denaro tascabile al di fuori dell'orario scolastico e durante le vacanze scolastiche. Questo tipo di attivit\u00e0 contribuisce allo sviluppo dei bambini e al benessere delle loro famiglie; forniscono loro competenze ed esperienza e aiutano a prepararli a essere membri produttivi della societ\u00e0 per la vita adulta.\nIl lavoro minorile \u00e8 quindi qualsiasi tipo di lavoro che:\nLavoro \"leggero\" e lavoro \"pericoloso\".\nLa \"Convenzione n\u00ba 138 sull\u2019et\u00e0 minima\" dell'OIL, definisce i lavori \"leggeri\" e \"non pericolosi\". In questa definizione rientrano tutti quegli impieghi che possono essere svolti dai minori, senza recare danno alla loro salute fisica e mentale o pregiudicare la normale frequenza scolastica o la partecipazione ai programmi di orientamento professionale. La legislazione nazionale potr\u00e0 autorizzare l\u2019impiego in lavori leggeri di giovani di et\u00e0 dai tredici ai quindici anni o l\u2019esecuzione, da parte di detti giovani, di tali lavori a condizione che rispettino i requisiti sopra citati.\nUn lavoro \"pericoloso\" \u00e8 invece definito dalla \"Raccomandazione sulle forme peggiori di lavoro minorile\" del 1999 dell'OIL come qualsiasi tipo di impiego che mini la salute psicofisica, la sicurezza e la morale del minore impiegato. Vengono individuati come lavori pericolosi quelli che:\nPer questi tipi di lavoro, \u00e8 permessa l'assunzione di minori a partire dall\u2019et\u00e0 di 16 anni, a condizione che la salute, la sicurezza e la moralit\u00e0 dei minori interessati siano perfettamente tutelate e che il minore abbia ricevuto un\u2019istruzione specifica adeguata o una formazione professionale nel settore d\u2019attivit\u00e0 pertinente. In caso contrario, le autorit\u00e0 nazionali devono agire per impedire queste forme di lavoro e fornire assistenza ai minori sfruttati.\nPeggiori forme di lavoro.\nSecondo la \"Convenzione n\u00ba 182 sulle forme peggiori di lavoro minorile\" dell'OIL, alcune forme di lavoro minorile sono classificate come le \"peggiori forme di lavoro\".Questa definizione include:\nGli Stati devono fare tutto il possibile per impedire che un minore sia impiegato in tali attivit\u00e0, oltre a fornire tutta l'assistenza necessaria a sottrarre e riabilitare i minori coinvolti in tali forme.\nStoria del fenomeno.\nNon ci sono dati concreti sull'inizio dello sfruttamento minorile in ambito lavorativo. Sono tuttavia presenti numerosi riferimenti all'utilizzo nell'antichit\u00e0 di forme di sfruttamento legate alla schiavit\u00f9 o al lavoro agricolo e di allevamento. Il fenomeno del lavoro minorile risale sin dagli albori dell'uomo, ed era intrinseco nelle societ\u00e0 preindustriali. I bambini partecipavano attivamente alle attivit\u00e0 produttive e sociali, come l'accudimento dei bambini, la caccia e l'agricoltura, appena erano in grado di farlo. In molte societ\u00e0, bambini pi\u00f9 piccoli di tredici anni erano impiegati nelle stesse attivit\u00e0 degli adulti.\nIl lavoro dei bambini era importante nelle societ\u00e0 preindustriali, in quanto i bambini avevano bisogno di fornire il proprio lavoro per la sopravvivenza propria e della propria comunit\u00e0. Dato che le societ\u00e0 preindustriali erano caratterizzate da una bassa produttivit\u00e0 e da una breve aspettativa di vita, impedire ai bambini di partecipare al lavoro sarebbe stato pi\u00f9 dannoso per il loro benessere e quello del loro gruppo nel lungo periodo. Nelle societ\u00e0 preindustriali, i bambini non avevano bisogno di frequentare la scuola. Ci\u00f2 vale in particolare per le societ\u00e0 primitive. La maggior parte delle abilit\u00e0 e delle conoscenze preindustriali erano trasmissibili attraverso la pratica o l'apprendistato da parte di adulti competenti. I bambini spesso apprendevano un mestiere all'interno del proprio nucleo familiare, contribuendo da subito alla sua sopravvivenza.\nRivoluzione industriale.\nBambini e adolescenti hanno sempre lavorato, ma il fenomeno non fu considerato un problema sociale se non dopo l'avvento della rivoluzione industriale, che introdusse tempi e metodi di lavoro mai visti prima nella storia dell'umanit\u00e0, fortemente penalizzanti per il lavoratore. La rivoluzione industriale avvenne in primo luogo nel Regno Unito e in Francia alla fine del XVIII secolo e l'inizio del XIX secolo. Mentre molte fabbriche, miniere o cantieri edili impiegavano lavoratori in massa, questi, spesso con famiglie numerose da mantenere e in condizioni di vita basse, incoraggiavano i propri figli ad andare con loro in fabbrica, nelle stesse cattive condizioni degli adulti. La rivoluzione industriale diede inizio allo sfruttamento sistematico del lavoro infantile. I bambini si ritrovarono cos\u00ec a lavorare nei cotonifici dell'Inghilterra settentrionale, nelle banchine e nelle officine tessili del Regno Unito, degli Stati Uniti o nelle filande francesi.\nIl lavoro infantile, cos\u00ec come quello delle donne, portava tre vantaggi ai proprietari industriali: permetteva di ridurre gli stipendi per i lavoratori maschi adulti, permetteva l'occupazione di interi nuclei familiari, accelerando il crollo dello stile di vita del contadino tradizionale, offriva un numero maggiore di dipendenti, consentendo l'uso continuo delle macchine negli stabilimenti. I bambini erano apprezzati per l'agilit\u00e0 e le dimensioni ridotte dei loro corpi, caratteristiche particolari che li rendevano pi\u00f9 adatti degli adulti per alcuni lavori dove era necessaria destrezza manuale e precisione. I bambini erano quindi usati per lavorare in ambienti troppo piccoli per un adulto (come i cunicoli stretti delle miniere), per pulire le parti inaccessibili dei macchinari o per operare su componenti delicate o piccole (come i doffer). Spesso le condizioni in cui lavoravano erano letali o potevano causare gravi danni soprattutto al fisico, che spesso veniva danneggiato in modo irreparabile. Inoltre i bambini erano pi\u00f9 facilmente controllabili degli adulti, ed erano pagati molto di meno.\nInoltre, non solo il lavoro era duro di per s\u00e9, ma le indagini condotte all'epoca mostravano come i bambini fossero vittime di qualsiasi genere di abuso da parte dei loro datori di lavoro. In una ricerca condotta in Inghilterra dal ricercatore Paxton Price, si evidenzi\u00f2 come i bambini potevano lavorare nelle miniere e nelle industrie tessili dalle dieci alle quattordici ore al giorno, e spesso erano picchiati se non raggiungevano le quote di produzione previste o per qualsiasi altro pretesto. Le condizioni di lavoro erano cos\u00ec povere che i bambini che lavorano nell'industria tessile, cos\u00ec come le donne, erano spesso colpiti dalla tubercolosi, a causa della polvere e dell'umidit\u00e0. I piccoli lavoratori soffrivano anche di asma e di varie allergie, cos\u00ec come anche di scoliosi e rachitismo. Secondo un'indagine della British Association del 1878, i ragazzi fra gli undici e i dodici anni negli ambienti lavorativi erano in media 12 cm pi\u00f9 corti di quelli provenienti da ambienti borghesi e aristocratici che frequentavano regolarmente le scuole. Anche il rischio di incidenti era altissimo, e non era raro che i bambini morissero durante il lavoro: ad esempio, veniva loro richiesto di entrare fisicamente nei macchinari inceppati per ripararli, ma una volta dentro i macchinari si riattivavano portando alla morte del bambino.\nEntit\u00e0 del fenomeno.\nIl lavoro minorile si diffuse in maniera massiccia, anche se l'entit\u00e0 dei bambini impiegati variava a seconda dei settori e dei periodi di tempo. La professoressa inglese Jane Humphries, in uno studio pubblicato nel 2010, scopr\u00ec come il lavoro minorile fosse molto pi\u00f9 economico e comune di quanto si pensasse prima. Secondo le sue stime, agli inizi del XIX secolo, l'Inghilterra aveva pi\u00f9 di un milione di lavoratori bambini, corrispondente al 15% di tutta la forza lavoro totale. Lo sviluppo industriale inglese non sarebbe stato cos\u00ec forte se non fosse stato per questa enorme mole di bambini tenuti in condizioni di schiavit\u00f9. Lo storico Howard Zinn sottoline\u00f2 che negli Stati Uniti nel 1880, un bambino su sei sotto i sei anni lavorava. Nel 1900, il 18% di tutta la forza lavoro americana era composta da minori sotto i 16 anni.\nAnche in altri paesi, meno toccati dalla rivoluzione industriale, la situazione era molto simile. La Canadian Royal Commission on Child Labour, istituita verso la fine dell'Ottocento, riport\u00f2 che \"l'impiego dei bambini \u00e8 esteso e in crescita. Bambini sotto i dodici anni lavorano tutta la notte nelle vetrerie di Montr\u00e9al. Nelle miniere di carbone della Nuova Scozia \u00e8 comune per bambini di dieci anni lavorare fino a 60 ore a settimana nei cunicoli.\" Nello stesso periodo anche in Italia, quasi l'80% dei minori erano impiegati in tutti i settori produttivi, principalmente nell'agricoltura ma anche nelle fabbriche e nelle miniere (ad esempio i \"carusi\" nelle zolfatare siciliane).\nIn Asia, Africa e America del Sud la situazione era praticamente identica: nel 1900, fu calcolato che il 12% di tutti i lavoratori tessili in Messico erano bambini. In Brasile, molti bambini indigeni, cos\u00ec come i loro genitori, erano schiavizzati nella raccolta della gomma nelle piantagioni di Julio C\u00e9sar Arana. In Asia i bambini erano impiegati in tutti i settori, ma potevano anche essere reclutati assieme alle loro famiglie come \"coolie\", ovvero una tipologia di schiavi a contratto, che generalmente provenivano dall'India, dalla Cina e dal Pacifico e venivano trasportati nelle colonie britanniche per lavorare nei grandi progetti infrastrutturali dell'impero coloniale. Anche in Africa, i bambini erano sfruttati in tutti i settori per foraggiare il sistema produttivo coloniale.\nPresa di coscienza.\nLa rivoluzione Industriale pu\u00f2 non aver aumentato il numero di bambini che lavorano - molti dei quali precedentemente assegnati al lavoro sul campo o a mansioni domestiche - ma le nuove condizioni determinate dall'industrializzazione e dallo sviluppo di una disciplina del lavoro specifica per il funzionamento di nuove fabbriche influenzarono in maniera pesante i bambini lavoratori. Lo storico E. P. Thompson sostenne che l'intensit\u00e0 del lavoro minorile aument\u00f2 considerevolmente tra il 1780 e il 1840, affermando che: \"nelle fabbriche, la forza lavoro infantile e giovanile aumentava ogni anno; e in diverse occupazioni \"indegne\", la giornata lavorativa si allungava e il lavoro si intensificava\". Secondo lo storico ed economista belga Paul Bairoch, le condizioni di lavoro erano aggravate dall'assenza dei genitori, poich\u00e9 i figli non lavorano pi\u00f9 per loro e accanto a loro come nelle societ\u00e0 tradizionali. L'orario di lavoro aumentava (a volte fino a 16 ore al giorno nella prima fase dell'industrializzazione), per compiti monotoni e ripetitivi, e questo per stipendi irrisori.\nL'arrivo massiccio di bambini nelle fabbriche rese chiaramente visibili le loro miserabili condizioni di lavoro e, soprattutto, espose al pubblico il fenomeno. Le indagini dell'epoca fornirono valutazioni molto negative. La statistica generale della Francia, ad esempio, del 1840 elencava 130.000 bambini sotto i 13 anni impiegati in stabilimenti con pi\u00f9 di dieci dipendenti; il 20% dei minatori di Carmaux erano bambini nel 1850, e intorno al 1840, i bambini rappresentavano il 12% dei lavoratori industriali. Incidenti di fabbrica, frane ed esplosioni minerarie causarono molti feriti e morti fra questi piccoli, attirando l'attenzione dell'opinione pubblica.I primi rapporti sulla reale condizione dei bambini lavoratori cominciarono a essere redatti da medici, ispettori o funzionari eletti che descrissero accuratamente gli infortuni e le condizioni di lavoro minorile. Allo stesso modo, anche il mondo della letteratura non rest\u00f2 impassibile di fronte al fenomeno: le opere di Charles Dickens, poi Victor Hugo ed Emile Zola ebbero un profondo impatto; il lavoro minorile venne utilizzato per denunciare lo sfruttamento della classe operaia (Karl Marx e Friedrich Engels, nel Manifesto del Partito Comunista, sostennero la proibizione del lavoro minorile). Alcuni industriali cominciarono a giustificarsi, argomentando che la dimensione ridotta dei bambini permetteva loro di svolgere alcuni compiti impossibili per gli adulti (punto che gi\u00e0 dall'epoca era stato confutato ma era comunque comunemente accettato) e che l'uso dei bambini impediva loro di diventare vagabondi, contribuendo cos\u00ec alla pace sociale e aiutando le famiglie povere. Tra queste due posizioni, la regolamentazione e la successiva abolizione del lavoro minorile in Europa e Nord America richiesero pi\u00f9 di un secolo, ma il fenomeno cominci\u00f2 a essere riconosciuto come un problema sociale e non pi\u00f9 una semplice condizione di fatto.\nProgressiva abolizione in Europa e negli Stati Uniti.\nVerso la seconda met\u00e0 dell'Ottocento, il lavoro minorile cominci\u00f2 a diminuire in tutte le societ\u00e0 industrializzate, a causa delle regolamentazioni e di alcuni fattori economici, tra cui la crescita dei sindacati. Prima di essere abolito, il lavoro infantile cominci\u00f2 a essere regolato. In Inghilterra, gi\u00e0 dal 1803 ci furono molti tentativi di regolamentare il lavoro minorile, ma fu solo dopo la mobilitazione dei lavoratori che nel 1833 fu promulgato il Factory Act, che vietava l'impiego di bambini al di sotto dei 9 anni nell'industria tessile e limitava l'orario di lavoro giornaliero a seconda dell'et\u00e0 (10 ore per i bambini dai 9 ai 14 anni, 12 ore per quelli dai 14 ai 18 anni); questa legge non \u00e8 stata estesa a tutte le attivit\u00e0 fino al 1853. In Francia, il medico Louis Ren\u00e9 Villerm\u00e9 pubblic\u00f2 il suo \"Tableau de l'\u00e9tat physique et moral des ouvriers\", un quadro orribile delle condizioni di lavoro minorile, mentre il matematico Charles Dupin scrisse nel 1840 il resoconto \"Du travail des enfants qu'emploient les ateliers, les usines et les manufactures\", che port\u00f2 alla legge del 21 marzo 1841: tale legge innalzava l'et\u00e0 minima per lavorare a 8 anni e limitava il lavoro notturno. Anche l'orario di lavoro fu regolamentato e la scuola dell'obbligo fu estesa sino ai 12 anni, ma queste misure ebbero scarso effetto. Nel frattempo, sempre il dottor Louis Villerm\u00e9 denunciava gli industriali che nascondevano i bambini durante i controlli. Nel 1874, una nuova legge limit\u00f2 l'occupazione a 12 anni.\nNegli Stati Uniti, alcuni stati industriali come il Connecticut o il Massachusetts cominciarono a limitare l'orario di lavoro a dieci ore al giorno nel 1843. In Italia il problema sociale del lavoro minorile venne affrontato dal Parlamento italiano, per la prima volta, intorno al 1880, da parte dei governi della Destra storica. In quegli anni venne proposto un progetto di legge per la riduzione dell'orario di lavoro dei minorenni. Solamente nel 1886, una legge limit\u00f2 a nove le ore massime di lavoro e vietava il lavoro notturno. Purtroppo la mancanza di qualsiasi controllo impediva il rispetto di queste leggi. Anche in Prussia, il lavoro minorile cominci\u00f2 a essere inquadrato come un problema sociale. A causa dei molti bambini malati, l'esercito prussiano non era pi\u00f9 stato in grado di trovare un gran numero di reclute in buona salute. Ecco perch\u00e9, nel 1839, fu emanata una legge che proibiva il lavoro in fabbrica per i bambini sotto i 10 anni. I bambini di et\u00e0 compresa tra 10 e 16 anni avrebbero potuto lavorare fino a un massimo di 10 ore al giorno, vietato il lavoro notturno e di domenica. Nel 1853 l'et\u00e0 minima fu aumentata a 12.\nAlla fine del XIX secolo in Europa, l'et\u00e0 minima era ancora di 9 anni in Italia, 10 anni in Danimarca, 12 anni in Germania e nei Paesi Bassi, e 14 anni in Svizzera. Il lavoro notturno, la domenica e i giorni festivi furono vietati prima dei 16 anni in molti paesi. L'et\u00e0 minima per la discesa in miniera era generalmente superiore di uno o due anni. L'orario di lavoro fu ridotto a 6 ore in Inghilterra prima dei 14 anni, 8 ore in Italia e 12 ore in Belgio.\nL'introduzione della scuola dell'obbligo fu il fattore pi\u00f9 decisivo per ridurre il lavoro minorile in Europa. La scuola entr\u00f2 per la prima volta in conflitto con la fabbrica: per i genitori, la scuola era costosa, mentre avere un figlio lavoratore migliorava le condizioni economiche familiari; per gli industriali, l'orario scolastico entrava in conflitto con gli orari lavorativi. In Francia, il politico Jules Ferry impose la scuola elementare obbligatoria dai 6 ai 13 anni di et\u00e0 nel 1880-1881. La sua natura gratuita permise di cambiare lentamente le mentalit\u00e0 facendo della scuola la norma, anche per i figli dei lavoratori che impiegarono un po' di tempo per comprenderne i benefici. Gli assegni familiari concessi sulla base della frequenza scolastica contribuirono ulteriormente a questa generalizzazione, compensando nel contempo le famiglie povere per la perdita di reddito associata alla fine del lavoro minorile. Fu anche questa misura che ridussero in modo significativo (ma non del tutto) il lavoro domestico e agricolo minorile, finora invisibile al legislatore. Altri paesi europei e nordamericani seguirono percorsi simili, innalzando nel corso del XX secolo l'et\u00e0 minima per l'obbligo scolastico, sino a raggiungere generalmente i 16 anni alla fine della scuola dell'obbligo (in Francia nel 1959, negli Stati Uniti nel 1938).\nXX secolo.\nAgli inizi del Novecento, cominciarono a essere messe in campo misure per abolire definitivamente il lavoro infantile nei paesi industrializzati. Negli Stati Uniti, i pionieri di questo sforzo furono il Comitato National Child Labor Committee, creato nel 1904, e i numerosi comitati statali per il lavoro minorile. Queste organizzazioni, impiegarono tattiche flessibili e furono in grado di resistere alla frustrazione delle sconfitte e al lento progresso. I comitati furono i pionieri delle tecniche di azione politica di massa, comprese le indagini degli esperti, l'uso diffuso della fotografia per drammatizzare le cattive condizioni dei bambini al lavoro, opuscoli, volantini e mailing di massa per raggiungere il pubblico, e lobbying avanzato. L'azione mediatica cominci\u00f2 a modificare l'opinione pubblica nei riguardi del lavoro minorile. Fra il 1902 e il 1915 furono promulgate numerose leggi di contrasto del lavoro infantile, sino ad arrivare alla \"Keating- Owen Act\", firmata dal presidente Wilson fra il 1916 e il 1918, che vietava il commercio di beni prodotti con l'uso di lavoro minorile. Questa legge fu per\u00f2 giudicata incostituzionale dalla Corte Suprema e annullata. Ci\u00f2 mostr\u00f2 il forte clima di scontro fra gli abolizionisti e gli industriali, che port\u00f2 i primi a cercare di introdurre emendamenti per regolamentare l'impiego di bambini a livello federale. Per\u00f2, cos\u00ec facendo gli abolizionisti dovettero scontrarsi anche con gruppi religiosi e organizzazioni agricole che non volevano l'intromissione del governo federale nelle proprie attivit\u00e0. Fu per\u00f2 la Grande Depressione, e il successivo piano di politica economica del New Deal a cambiare gli atteggiamenti politici negli Stati Uniti, e riformare il lavoro minorile: il Fair Labor Standards Act del 1938 regolament\u00f2 il lavoro e proib\u00ec l'utilizzo di minori sotto i 16 anni in miniere e fabbriche. I ragazzi pi\u00f9 piccoli potevano essere impiegati solo in determinate occupazioni e solo dopo l'orario scolastico.\nGran parte delle leggi sul lavoro promulgate negli altri paesi incominciarono poco prima o dopo la prima guerra mondiale. In Inghilterra, nel 1933 fu emanato il \"Childrens and Young Persons Act\", che viet\u00f2 l'impiego di bambini sotto i 13 anni di et\u00e0 e regol\u00f2 gli impieghi gi\u00e0 esistenti. In India, nel 1937 l'articolo 14 della costituzione indiana proibiva l'impiego di bambini sotto i 14 anni nelle fabbriche, nelle miniere e in qualsiasi ambiente pericoloso. \nA livello internazionale l'Organizzazione Internazionale del Lavoro (OIL) e l'UNICEF furono create rispettivamente dopo la prima e la seconda guerra mondiale come un modo per portare condizioni di lavoro pi\u00f9 sicure per gli adulti, istituire limiti minimi di et\u00e0 per il lavoro, migliorare le condizioni di lavoro per i bambini ed eliminare il lavoro minorile in tutto il mondo. Nel 1919 i membri dell'ILO erano costituiti da paesi della Societ\u00e0 delle Nazioni. In totale 41 paesi si riunirono sotto l'OIL. Dopo la seconda guerra mondiale, l'ILO fu affidato e poi finanziato dalle Nazioni Unite. Dopo la seconda guerra mondiale, l'OIL si propose di cambiare le norme sul lavoro minorile non solo con i paesi delle Nazioni Unite, ma anche in tutto il mondo. Negli anni successivi furono redatte diverse convenzioni che prevedettero la regolamentazione e il divieto di uso dei bambini in molti settori lavorativi, specialmente quelli pericolosi.\nGlobalizzazione.\nSebbene il lavoro minorile fosse stato regolamentato e contenuto nei paesi industrializzati, la globalizzazione dimostr\u00f2, cos\u00ec come durante la prima rivoluzione industriale, il lavoro minorile e le sue terribili condizioni dei paesi in via di sviluppo. Durante gli anni Ottanta, numerosi scandali svelarono al pubblico occidentale i bambini che lavoravano nelle officine tessili asiatiche (i famigerati \"sweatshops\"), le nuove forme di schiavit\u00f9 infantile e molte altre condizioni di disagio infantile. Alcune ONG, locali e internazionali, furono create per l'abolizione del lavoro minorile. Nel 1992 l'OIL cre\u00f2 il Programma internazionale per l'eliminazione del lavoro minorile (IPEC), un'organizzazione che si occupa esclusivamente dell'eliminazione del lavoro minorile e dello sfruttamento, organizzando campagne per incoraggiare le imprese transnazionali europee e nordamericane a non utilizzare il lavoro minorile.\nIl 12 giugno 2002 fu dichiarata \"Giornata internazionale contro lo sfruttamento del lavoro minorile.\"\nSituazione attuale.\nUna ricerca condotta dall'OIL e l'UNICEF mostravano come al 2012 nel mondo fossero vittime di lavoro minorile 168 milioni di bambini. Secondo indagini dell'OIL del 2016 si stima che nel mondo ci siano circa 218 milioni di bambini lavoratori, di cui 152 sono vittime di lavoro minorile. Altre stime calcolano che i bambini impiegati in qualche forma di lavoro pericolosa o comunque vietata siano pi\u00f9 di 200 milioni. Secondo le stime dell'UNICEF, nei paesi in via di sviluppo un bambino su quattro \u00e8 sfruttato in qualche forma di lavoro minorile.\nReperire questi dati \u00e8 comunque difficile, dato che spesso questi numeri sono il frutto di valutazioni basate su questionari o sondaggi e le indicazioni non sono accurate. Tuttavia, le ricerche condotte danno un'idea realistica delle dimensioni del fenomeno. L'OIL distribuisce i dati raccolti ad altre agenzie delle Nazioni Unite come l'UNICEF o l'UNESCO. Le organizzazioni non governative, i sindacati, i governi e la Banca Mondiale utilizzano poi i dati, trasformandoli in riferimenti reali.\nDalle prime indagini condotte nel 2000, si \u00e8 evidenziato come la portata del lavoro minorile \u00e8 diminuita gradualmente negli ultimi anni, senza mai fermarsi. In sedici anni di osservazioni, la quota di minori impiegati nei lavori pericolosi si \u00e8 pi\u00f9 che dimezzata, e nel 2016 sono stati riscontrati 134 milioni di minori lavoratori in meno. Tuttavia, nel periodo fra il 2012 e il 2016, la lotta al fenomeno \u00e8 rallentata, a causa della profonda recessione mondiale iniziatasi qualche anno prima.\nDivisione geografica.\nIn termini di prevalenza, un bambino su cinque in Africa \u00e8 impiegato in qualche forma di lavoro, mentre nelle altre regioni geografiche la prevalenza si attesta fra il 3% e il 7% della popolazione di minori totale. Negli stati arabi \u00e8 impiegato un bambino su 35; in Europa e Asia centrale uno su 25; nelle Americhe uno su 19 e nell'Asia e nel Pacifico uno su 14. La regione africana, asiatica e pacifica insieme ospitano i nove decimi di tutta la forza lavoro minorile sul pianeta. Quasi la met\u00e0 del totale (72 milioni) si trova in Africa, con Mali, Nigeria, Guinea-Bissau e Ciad che fanno registrare le percentuali pi\u00f9 alte di bambini tra i 5 e i 17 anni coinvolti nel lavoro minorile. In questi Paesi, infatti, lavora pi\u00f9 di 1 bambino su 2; quasi 1 su 3 (29%) se si considera l\u2019area dell\u2019Africa subsahariana dove, rispetto al passato, la lotta al lavoro minorile non soltanto non ha fatto registrare alcun miglioramento ma, al contrario, ha visto un incremento del fenomeno.\nDivisione sociale.\nIl lavoro infantile varia a seconda dei continenti e delle culture, ma c'\u00e8 un fattore costante comune a tutte le vittime: i bambini che lavorano provengono da famiglie povere; la povert\u00e0 \u00e8 una delle cause del lavoro minorile. Molto spesso i minori lavoratori provengono anche da una classe sociale bassa, come in India, dove i bambini che lavorano sono spesso dalit o membri di bassa casta, oppure nell'Europa orientale, dove spesso i bambini lavoratori provengono dalle minoranze roman\u00ed; In America Latina e in Africa, i bambini di strada sono pi\u00f9 vulnerabili e hanno pi\u00f9 probabilit\u00e0 di dover lavorare rispetto ai loro coetanei, cos\u00ec come i figli di immigrati nel Nord America o in Europa. Un altro problema comune di questi bambini \u00e8 che stanno lavorano prevalentemente nei settori a bassa tecnologia (non ci sono bambini nelle imprese ad alta tecnologia) o dove \u00e8 richiesto un gran numero di lavoratori, come l'agricoltura familiare, le grandi piantagioni o le officine tessili.\nSettori produttivi.\nAgricoltura.\nI lavori imposti ai bambini si possono dividere in due categorie: settore produttivo, come agricoltura, industria, pesca, e settore urbano. L'agricoltura \u00e8 il settore predominante per il lavoro minorile, rappresentando il 71% di tutti i minori impiegati, pari a 108 milioni di bambini in termini assoluti. Il lavoro minorile in agricoltura riguarda principalmente l'agricoltura e l'allevamento di sussistenza e commerciali e la pastorizia. Nell'agricoltura si distingue il lavoro svolto all'interno dei campi di famiglia e quello svolto nelle piantagioni o nelle fattorie commerciali di propriet\u00e0 di imprese multinazionali. Nel settore agricolo per\u00f2 vengono estese le attivit\u00e0 di pesca, silvicoltura e acquacoltura. La maggior parte del lavoro agricolo dei bambini non \u00e8 retribuito e si svolge all'interno dell'unit\u00e0 familiare. Spesso \u00e8 anche considerato come \"pericoloso\" per la sua natura e le circostanze in cui viene effettuato. Mentre i ragazzi svolgono le attivit\u00e0 pi\u00f9 \"pesanti\", le ragazze spesso hanno il compito di attingere acqua, prendersi cura dei bambini piccoli e preparare il cibo. Se i bambini lavoratori frequentano le scuole, \u00e8 comune che si assentino durante i periodi della raccolta.\nI bambini che lavorano nelle piantagioni di solito hanno condizioni di vita meno favorevoli: le loro attivit\u00e0 sono legate a quelle dei loro genitori che aiutano a raccogliere i prodotti agrari, a prendersi cura delle piante o aggiungere lo sterco. Le moderne tecniche agricole presentano gli stessi pericoli per i bambini, legati alle temperature, la presenza di polveri, i rischi legati alle macchine e i pericoli dovuti all'uso di prodotti tossici (pesticidi).\nIndustrie e servizi.\nI minori lavoratori nel settore dei servizi e dell'industria sono rispettivamente 26 e 18 milioni. Anche se quello industriale ospita il minor numero di lavoratori, le mansioni per le quali sono richiesti minori sono di per s\u00e9 rischiose e pericolose. Tre quarti dei bambini che lavorano in questo settore sono impiegati in lavori pericolosi. Nell'ultima ricerca condotta dall'OIL nel 2016 si evidenziava anche come sia i servizi sia le industrie operanti nell'economia urbana informale sono suscettibili di diventare pi\u00f9 rilevanti in alcune regioni in futuro, dato che forze esterne come i cambiamenti climatici spingeranno molte famiglie rurali a trasferirsi in citt\u00e0. Bambini di et\u00e0 inferiore ai 12 anni sono comunemente impiegati nel settore edile, nelle pulizie e nei trasporti; questo era un dato rilevabile molto frequentemente fino agli anni ottanta persino in Europa meridionale, soprattutto in Italia. I luoghi in cui sono impiegati sono vari: si possono trattare di fabbriche, officine, miniere, cave, manifatture di mattoni, cantieri e impianti industriali pericolosi, come quelli in cui vengono creati prodotti chimici.\nLavoro domestico.\nIl lavoro domestico \u00e8 la forma di lavoro pi\u00f9 nascosta e la pi\u00f9 difficile da stimare perch\u00e9 si svolge in casa. Mentre il coinvolgimento di un bambino nelle faccende domestiche \u00e8 generalmente considerato benefico e parte della sua istruzione, in molti paesi i bambini sono impiegati come domestici presso una famiglia terza, o addirittura sfruttati dalle loro stesse famiglie; tuttavia, quest'ultimo caso non \u00e8 incluso nei bambini \"economicamente attivi\". Questa ambiguit\u00e0 favorisce i casi di sfruttamento, poich\u00e9 i minori lavorano ma non sono considerati come lavoratori e, nonostante vivano in un contesto familiare, non sono considerati membri della famiglia. In tutti i casi, questi minori svolgono mansioni tipicamente casalinghe come pulire, stirare e cucinare; si occupano del giardino, prendono l'acqua o si occupano di altri bambini o degli anziani. Allontanati dalle loro famiglie, dipendono completamente dal datore di lavoro, con il rischio di subire violenze fisiche, psicologiche e sessuali, in condizioni simili alla schiavit\u00f9.\nLa difficolt\u00e0 nel contrastare questo tipo di lavoro sta anche nelle basi culturali sul quale \u00e8 poggiato. Il lavoro domestico \u00e8 visto come pi\u00f9 sicuro da parte dei genitori che mandano a lavorare i propri figli, soprattutto se si tratta di bambine o ragazze. Tale tipo di lavoro \u00e8 culturalmente pi\u00f9 accettato rispetto ad altre mansioni, ed \u00e8 visto come un \"passaggio necessario\" nell'educazione dei minori, soprattutto se donne. Questo provoca il mancato riconoscimento del lavoro domestico come forma di sfruttamento, la scarsa considerazione dei minori impiegati come vittime e la mancante volont\u00e0 politica da parte dei governi di affrontare il problema. A causa della facilit\u00e0 con cui \u00e8 possibile nascondere i bambini sfruttati e della scarsa percezione del fenomeno, \u00e8 difficile fare stime precise sul numero di minori impiegati in questo settore. Una ricerca condotta dall'OIL nel 2013 stimava che 17,2 milioni di minori fossero impiegati come lavoratori domestici.\nOltre alle cause sociali, il lavoro domestico pu\u00f2 finire per essere \"istituzionalizzato\" e quindi risulta ancora pi\u00f9 difficile individuare le vittime di sfruttamento. Ad esempio, restavek haitiani provengono da famiglie povere delle zone rurali dell'isola, i genitori dei quali, non potendosi permettere di mantenerli, li mandano a lavorare presso famiglie residenti in citt\u00e0. Il lavoro domestico pu\u00f2 essere oggetto di un traffico o un modo per rimborsare un debito; questo succede ad esempio in Pakistan o in Nepal, dove le famiglie rurali spesso affittano i propri figli come servitori domestici per ripagare i debiti. In Etiopia, i lavoratori domestici formano un vero e proprio \"commercio internazionale\": ogni anno migliaia di ragazze vengono inviate nei paesi del Medio Oriente come servitrici, in ambienti a volte molto violenti.\nSettore informale.\nCon \"settore informale\" si fa riferimento a tutto quell'insieme di attivit\u00e0 non regolamentate, spesso di piccole dimensioni, svolte da un individuo o una famiglia. \u00c8 prevalente soprattutto nelle aree urbane in cui la disoccupazione \u00e8 elevata; nei paesi in via di sviluppo, l'OIL stima che questo settore rappresenti il 60% della forza lavoro urbana e una quota significativa del PIL (25% in Nigeria, quasi il 50% nelle Filippine ). \u00c8 strettamente collegato all'esodo rurale e alla formazione di baraccopoli. Le principali attivit\u00e0 in cui vengono impiegati i minori sono le vendite su piccola scala (bevande, frutta, sigarette), artigianato (riparazioni), servizi (lustrascarpe, autolavaggio, raccolta rifiuti), e trasporti.\nQuesti lavori sono principalmente destinati alla sopravvivenza a breve termine. Il settore informale non \u00e8 estraneo al settore formale, ad esempio quando i venditori ambulanti lavorano per conto di un'azienda, formando cos\u00ec parte della catena di produzione. Il settore informale comprende anche i bambini di strada sfruttati per la rivendita di medicinali o l'accattonaggio (che colpisce 600.000 bambini secondo l'OIL). Anche se molti dei bambini che lavorano nel settore informale hanno una casa e una famiglia che possono fornire loro supporto, quelli che vivono nelle strade sono ancora pi\u00f9 vulnerabili.\nLavoro coatto e schiavit\u00f9.\nSi stima che circa 4,3 milioni di bambini lavorino in schiavit\u00f9 in tutto il mondo, rappresentando il 18% di tutta la forza lavoro delle vittime di sfruttamento. Tale lavoro \u00e8 caratterizzato da una certa limitazione dei movimenti del bambino, da violenza mentale o fisica e controllo quasi totale sulla vita del minore impiegato. In generale, qualsiasi servizio estorto a una persona sotto minaccia di una punizione o per il quale detta persona non si sia offerta spontaneamente. La schiavit\u00f9 stessa significa che la persona \u00e8 considerata una \" merce \", di propriet\u00e0 di colui che l'ha comprata. Le stime indicano che la maggior parte di questi minori si trovi in Asia. Questo potrebbe essere dovuto alla mancanza di fonti affidabili in altre regioni, ma anche alla natura informale e disorganizzata di queste strutture lavorative, che rendono impossibile la raccolta dati.\nUn'altra causa di questa percentuale cos\u00ec alta \u00e8 che in Asia sono presenti sistemi istituzionalizzati di schiavit\u00f9 per debito, come ad esempio il sistema \"kamaiya\" in Nepal. Tali sistemi prevedono la possibilit\u00e0 di impiegare bambini anche molto piccoli per ottenere un prestito o estinguere un debito. Tali rapporti per\u00f2 si trasformano rapidamente in schiavit\u00f9. Esempi di questi sistemi possono essere trovati in Nepal, Pakistan e India. In quest'ultimo paese, i piccoli schiavi possono essere trovati nell'agricoltura, nell'industria del tabacco, in quella della seta e dei tappeti. Una ricerca condotta proprio in questo settore descrive le condizioni dei minori impiegati come segue:\nLuoghi simili si possono trovare in Brasile nelle fabbriche di zucchero e nelle centrali a carbone. In Mauritania, nonostante l'abolizione della schiavit\u00f9 nel 1980, ci sono ancora migliaia di persone, bambini e adulti, di origine africana e dal colore di pelle pi\u00f9 scuro, che lavorano come schiavi per i berberi.\nTraffico di minorenni.\nPer traffico di minorenni si intende il reclutamento, il trasporto, il trasferimento, l'alloggio o l'accoglienza di un bambino o di una bambina ai fini di sfruttamento. Secondo alcune stime dell'ILO e dell'UNODC condotte nel 2016, circa 5.5 milioni di minorenni sono vittime di traffico di esseri umani. I bambini e gli adolescenti trafficati vengono sfruttati in diverse maniere, dal semplice lavoro coatto alla prostituzione. Lo scopo del traffico dipende dall'et\u00e0 e dal sesso dei bambini: i ragazzi sono generalmente trafficati per lavoro forzato in grandi piantagioni o in attivit\u00e0 criminali quali il traffico di droga, mentre le ragazze sono principalmente utilizzate per lo sfruttamento sessuale o domestico. I bambini possono anche essere sfruttati in reti di accattonaggio organizzate, inviati in reti di adozione illegale o per matrimoni forzati. La tratta avviene sia all'interno di paesi, tra paesi diversi e in tutto il mondo. Le reti sono al contempo nazionali, continentali o globali; l'ILO ha quindi identificato alcune delle principali rotte del traffico internazionale: dall'America Latina all'Europa e al Medio Oriente; dall'Asia verso l'Europa e il Medio Oriente; dal Nepal e dal Bangladesh verso l'India; dalla Birmania e dal Laos verso la Thailandia, dall'Africa occidentale alla Nigeria, dall'Africa orientale all'Africa del Sud, dall'Europa orientale all'Europa occidentale.\nLe cause.\nLa responsabilit\u00e0 del lavoro minorile va attribuita in primo luogo alla povert\u00e0: nella maggior parte dei casi i bambini devono lavorare per costruire palloni, scarpe o per cucire abiti. Il lavoro infantile o minorile pu\u00f2 essere causa, e non solo conseguenza, di povert\u00e0 sociale e individuale. In alcuni casi svolgendo attivit\u00e0 lavorative, un bambino non avr\u00e0 la possibilit\u00e0 di frequentare in modo completo neppure la scuola elementare, rimanendo in una condizione di analfabetismo, a causa della quale non potr\u00e0 difendere i propri diritti anche da lavoratore adulto. Infatti molto spesso i lavoratori venivano imbrogliati dai padroni perch\u00e9 erano analfabeti e non potevano sapere che cosa il proprio padrone stava facendo loro firmare, e doveva stare ai suoi ordini magari per anni o addirittura fino alla morte.\nUn importante esempio \u00e8 la storia vera di un ragazzo pakistano diventato in tutto il mondo il simbolo contro lo sfruttamento del lavoro minorile per essersi ribellato ai soprusi e alla violenza (Iqbal Masih).\nSono pi\u00f9 di 1 su 20 i minori sotto i 16 anni coinvolti nel lavoro minorile in Italia: il 5,2% della fascia 7-15 anni per un totale di circa 260.000 giovani.\nIn Italia, lo sfruttamento del lavoro minorile \u00e8 vietato dalla legge n. 977 del 17 ottobre 1967. Nonostante i divieti, l'ISTAT nel 2001 stimava che ci fossero in Italia circa 140.000 lavoratori tra i 7 e 14 anni.\nNel 1924 la Quinta Assemblea Generale della Societ\u00e0 delle Nazioni adotta la Convenzione di Ginevra (o Dichiarazione dei diritti del bambino). Il 20 novembre 1989, con l'approvazione da parte dell'ONU della \"Convenzione internazionale sui diritti dell'infanzia\", vi \u00e8 un tentativo di arginare il fenomeno dello sfruttamento del lavoro minorile. Viene infatti stabilito che i bambini hanno il diritto \"di essere tutelati da tutte le forme di sfruttamento e di abuso\" (un'associazione che si occupa della tutela dei bambini \u00e8 l'associazione Meter Onlus di don Fortunato Di Noto e l'UNICEF).\nPer fermare lo sfruttamento minorile sono state promosse iniziative come la promozione di marchi commerciali che garantiscano che un determinato prodotto non sia stato fabbricato utilizzando manodopera infantile. Questi programmi, pur essendo mossi da buone intenzioni, non creano alternative ai bambini attualmente occupati, che si ritrovano cos\u00ec costretti a indirizzarsi verso altre attivit\u00e0 produttive, nella maggior parte dei casi pi\u00f9 pericolose. Nonostante i numerosi provvedimenti attuati, i bambini vittime di schiavit\u00f9, maltrattamenti e privi di educazione sono ancora molti.\nFonti normative.\nLe fonti di diritto internazionale in tema di lavoro minorile sono: Convenzione ONU del 20 novembre 1989; Convenzione OIL n. 182 del 1999; Direttiva n. 94/33/CE.\nLa materia in Italia \u00e8 disciplinata dalla Legge del 17 ottobre 1967, n. 977; dal d.P.R. del 20 aprile 1994, n. 365; dalla legge n. 296/2006. Le legge prevede un'eccezione per gli \"attori bambini\", chi svolge attivit\u00e0 culturali e di spettacolo, a condizione di non pregiudicare la frequenza delle scuole e la salute psico-fisica del minore, garantite da un'attivit\u00e0 di filtro e controllo da parte della Direzione Provinciale del Lavoro."}
{"id": "632386", "revid": "1372005", "url": "https://it.wikipedia.org/wiki?curid=632386", "title": "Berta di Sulzbach", "text": " \nBiografia.\nOrigini.\nFiglia di Berengario II, conte di Sulzbach e di Adelaide di Die\u00dfen-Wolfratshausen, suo fratello era Gebeardo III di Sulzbach e sua sorella, Gertrude di Sulzbach, spos\u00f2 l'imperatore Corrado III. Un'altra sua sorella era Luitgarda, che spos\u00f2 con il conte di Lovanio e duca di Bassa Lorena Goffredo II ed un'ulteriore sorella era Matilda, che spos\u00f2 il margravio d'Istria, margravio di Carniola e margravio di Toscana della stirpe degli Sponheim Enghelberto III.\nIl matrimonio.\nCercando una alleanza contro Ruggero II di Sicilia, l'Imperatore romano-bizantino Giovanni II Comneno invi\u00f2 degli emissari in Germania chiedendo all'Imperatore Corrado una principessa della sua casata da dare in sposa al figlio pi\u00f9 giovane dell'Imperatore di Bisanzio, Manuele I Comneno. Nella Epifania del 1146 Berta, cognata di Corrado III di Svevia, spos\u00f2 Manuele I Comneno e dopo il matrimonio mut\u00f2 il proprio nome in Irene (nome bizantino).\nNel 1148 suo cognato Corrado venne a Costantinopoli, e lei ne era felice, visto che viveva in un paese dove i latini non venivano visti di buon occhio, e poi i rapporti con Manuele non andavano bene, quest'ultimo amava tutte le donne, e trascurava Berta trattandosi, tra i due, di un matrimonio con fini squisitamente politici.\nBerta diede a Manuele due figlie: Maria Comnena e Anna, che mor\u00ec infante. \nBerta mor\u00ec nel 1159."}
{"id": "632387", "revid": "339392", "url": "https://it.wikipedia.org/wiki?curid=632387", "title": "Tradizioni popolari", "text": ""}
{"id": "632395", "revid": "1705737", "url": "https://it.wikipedia.org/wiki?curid=632395", "title": "Festa di santa Lucia", "text": "La Festa di Santa Lucia \u00e8 una festivit\u00e0 cristiana che si celebra il 13 dicembre, nell'Avvento, in ricordo di Santa Lucia, martire del III secolo sotto Persecuzione dei cristiani sotto Diocleziano. Ella, secondo la leggenda, portava \"cibo e aiuti ai cristiani che si nascondevano nelle catacombe di Siracusa\" usando una corona di candele per \"illuminare la sua strada e lasciare le sue mani libere per portare pi\u00f9 cibo possibile\". La sua festa coincideva con il solstizio d'inverno, il giorno pi\u00f9 corto dell'anno prima delle riforme del calendario. Cadendo nella stagione dell'Avvento, il giorno di Santa Lucia \u00e8 visto come un evento che segnala l'arrivo del Tempo di Natale, che culmina con l'arrivo della Luce di Cristo nel calendario, il giorno di Natale.\nLa Festa di Santa Lucia viene celebrata in Italia, in particolare a Siracusa, Brescia, Bergamo, Verona, e in Scandinavia, dove sono lunghi e oscuri gli inverni ed \u00e8 un giorno di festa importante. In Scandinavia \u00e8 rappresentata come una donna in abito bianco (colore della purezza del battesimo) e fascia rossa (colore del sangue del suo martirio) e con una corona di candele sulla sua testa. In Norvegia, Svezia e nelle regioni di lingua svedese della Finlandia, si cantano canzoni e le ragazze, vestite da Santa Lucia, portano in processione biscotti e panini allo zafferano, come metafora del \"portare la luce del Cristianesimo attraverso le tenebre del mondo\". Sia i Protestanti che i Cattolici partecipano a queste processioni, e i ragazzi impersonano di solito altre figure legate al Natale, come Santo Stefano. Si dice che celebrare compuntamente la giornata di Santa Lucia aiuter\u00e0 a vivere le lunghe giornate invernali con sufficiente luce. La devozione verso la Santa \u00e8 diffusa in alcune province del nord Italia, tra cui Brescia, Cremona, Lodi, Pavia, Mantova, Piacenza, Parma, Reggio Emilia, nelle regioni Veneto, Friuli Venezia Giulia, Trentino-Alto Adige, ed in Sicilia. Inoltre, nelle coste della Dalmazia e in Ungheria, una tradizione popolare nel giorno di Santa Lucia prevede di piantare chicchi di grano: questi, che il giorno di Natale saranno gi\u00e0 alti, rappresentano la Nativit\u00e0.\nOrigini.\nUn'iscrizione del IV secolo a Siracusa in memoria di una tal Euskia menziona il giorno di Santa Lucia come una festa locale: recita \u00abEuschia, irreprensibile, vissuta buona e pura per circa 25 anni, mor\u00ec nella festa della mia santa Lucia, per la quale non vi \u00e8 elogio come conviene. Cristiana, fedele, perfetta, riconoscente a suo marito di una viva gratitudine.\u00bb. La festa di Santa Lucia divenne una festa universale della Chiesa nel VI secolo, commemorando la morte del martire cristiano il 13 dicembre 304 d.C. Il giorno di Santa Lucia appare nel sacramentario di Papa Gregorio I, cos\u00ec come quello di Beda il Venerabile, e erano edificate chiese dedicate a Santa Lucia in Italia e in Inghilterra.\nPi\u00f9 tardi i missionari cristiani arrivarono in Scandinavia per evangelizzare la popolazione locale, portando con s\u00e9 la commemorazione di Santa Lucia, e questa \"storia di una fanciulla che portava luce in mezzo alle tenebre senza dubbio ha avuto un grande significato per le persone che, nel mezzo di un dicembre del Mare del Nord, desideravano il sollievo dal calore e dalla luce\". La celebrazione della festa di Santa Lucia \u00e8 attestata per la prima volta nel Medioevo e continu\u00f2 dopo la Riforma protestante negli anni 1520 e 1530, sebbene la celebrazione, nei modi odierni, abbia solo circa 200 anni. Santa Lucia \u00e8 ancora oggi uno dei pochi santi celebrati dal popolo nordico prevalentemente luterano: danesi, svedesi, Finlandesi e norvegesi ma anche negli Stati Uniti e in Canada. \nSi ipotizza che le celebrazioni della festa di Santa Lucia in Scandinavia possano conservare alcuni indigeni elementi pagani e pre-cristiani di origine mediovale germanica perch\u00e9, come gran parte del folklore e persino della religiosit\u00e0 scandinava, sono incentrate sulla lotta annuale tra luce e oscurit\u00e0. \u00c8 anche probabile che la tradizione debba la sua popolarit\u00e0 nei paesi nordici all'estremo cambiamento delle ore diurne tra le stagioni in questa regione. La festa pre-cristiana di Yule, o \"j\u00f3l\", era la festa pi\u00f9 importante in Scandinavia e nel Nord Europa, una occasione per banchettare, bere, fare regali ed incontrarsi. In generale la celebrazione del solstizio d'inverno \u00e8 collegata a molte pratiche che sono poi confluite nel periodo dell'Avvento e nelle celebrazioni natalizie di oggi. \n13 dicembre.\nLe celebrazioni cattoliche hanno luogo il 13 dicembre e a maggio. Santa Lucia, il cui nome deriva dalla parola latina \"lux\" che significa luce, si collega con questo elemento e con le giornate che crescono pi\u00f9 a lungo dopo il solstizio d'Inverno.\nSanta Lucia \u00e8 la patrona della citt\u00e0 di Siracusa (Sicilia). Il 13 dicembre una statua in argento di Santa Lucia contenente le sue reliquie viene sfilata per le strade prima di tornare al Duomo di Siracusa. I Siciliani ricordano una leggenda secondo cui una carestia si concluse nel giorno della sua festa quando navi piene di grano entrarono nel porto. Qui, \u00e8 tradizionale mangiare cereali integrali anzich\u00e9 pane il 13 dicembre. Questo di solito assume la forma di cuccia, un piatto di bacche di grano bollito spesso mescolato con ricotta e miele, o talvolta servito come zuppa salata con fagioli.\nIn Scandinavia, come in tutta l'Europa protestante, fino alla met\u00e0 del XVIII secolo, questa era la notte pi\u00f9 lunga dell'anno, in coincidenza con il solstizio d'inverno, in quanto era impiegato ancora il calendario giuliano. Tanto che il poeta inglese John Donne scriver\u00e0 poi il poema \".\"\nL'attuale calendario gregoriano serv\u00ec a riparare una discrepanza originata dalla minore precisione del calendario giuliano: se c'erano otto giorni di sfasamento nel XIV secolo, questi erano gi\u00e0 10 nel XVI secolo, per arrivare a 11 giorni nel XVIII secolo quando la Scandinavia adott\u00f2 il nuovo calendario; allora il solstizio d'inverno cadeva il 9 dicembre. In verit\u00e0 la notte del solstizio d'inverno a occhio nudo non \u00e8 visibilmente pi\u00f9 breve dei diversi giorni che precedono e seguono la data e sebbene l'effettiva data giuliana del solstizio d'Inverno sarebbe potuta essere anche il 15 o il 14 dicembre, nel momento in cui il cristianesimo fu introdotto in Scandinavia, il 13 dicembre era allora considerato come il giorno pi\u00f9 corto.\nLa scelta del 13 dicembre come giorno di Santa Lucia, tuttavia, precede l'errore di otto giorni del calendario giuliano del XIV secolo. Questa data \u00e8 attestata nel calendario monastico pre-tridentico, e probabilmente risalente alle prime attestazioni del cultodella santa, tra VI e VII secolo, ed \u00e8 la data oggi usata in tutta Europa. Cos\u00ec, mentre il mondo cambiava da un sistema di calendario giuliano a quello gregoriano - e quindi acquisiva una nuova data per il solstizio d'inverno - il giorno di Santa Lucia era conservato il 13 dicembre, e non si spost\u00f2 verso il 21.\nSanta Lucia.\nLe uniche informazioni certe su Santa Lucia confermate anche dall'archeologia riguardano la sua provenienza cio\u00e8 la citt\u00e0 di Siracusa in Sicilia. Secondo l'agiografia, Lucia nacque da genitori ricchi e nobili intorno al 283. Suo padre era di origine romana, ma mor\u00ec quando lei aveva cinque anni, lasciando Lucia e sua madre senza un tutore legale. Sebbene non esistano fonti per la sua vita che non siano le agiografie, Santa Lucia (il cui nome Lucia si riferisce alla \"luce\" (\"Lux\" in latino), sarebbe stata una santa siciliana martirizzata a Siracusa intorno al 310 d.C. La Leggenda aurea di Giacomo da Varagine, compilata per la prima volta nel XIII secolo, un compendio diffuso e influente delle biografie dei santi, \u00e8 la fonte principale sulla sua vita.\nElla avrebbe portato sua madre, malata, nel santuario di Sant'Agata, dove fu guarita: Lucia allora convinse la madre a permetterle di distribuire gran parte delle loro ricchezze tra i poveri. Lucia poi si rifiut\u00f2 di sposare un pagano e da questi fu denunciato alle autorit\u00e0 romane: secondo la leggenda fu minacciata di venire condotta in un bordello se non avesse abiurato ma, al suo rifiuto, nemmeno cinquanta buoi a cui era stata legata riuscirono a spostarla. Allora accatastarono legna per una pira, cos\u00ec da bruciarla sul posto: nel mentre lei continuava a parlare, dicendo che la sua morte non avrebbe spaventato gli altri cristiani ma avrebbe addolorato i non credenti. Uno dei soldati le infil\u00f2 una lancia in gola per fermare queste denunce, ma senza alcun effetto. Santa Lucia mor\u00ec in seguito, solo dopo avere ricevuto la comunione. Charles Macfarlane scrisse che il suo principale reato potrebbe essere avere donato tutta la sua grande ricchezza ai poveri invece di condividerlo con il suo pretendente, che per questo l'avrebbe poi accusata presso il governatore di professare il cristianesimo.\nTutti i dettagli della sua vita sono quelli convenzionali associati alle martiri femminili dei primi anni del IV secolo e John Henry Blunt vede la sua storia come un romanzo cristiano simile a quello di altri vergini martiri. In un'altra storia, Santa Lucia aiutava i cristiani a nascondersi nelle catacombe durante le persecuzione dei cristiani sotto Diocleziano, e per portare con s\u00e9 quante pi\u00f9 provviste possibili, aveva bisogno di avere entrambe le mani libere: risolse cos\u00ec attaccando le candele a una ghirlanda sulla sua testa\nSanta Lucia \u00e8 spesso raffigurata in arte con una palma come simbolo del martirio.\nCelebrazioni.\nCroazia e Ungheria.\nIn Ungheria e in Croazia, una tradizione popolare nel giorno di Santa Lucia prevede di piantare chicchi di grano che il giorno del Natale saranno alti diversi centimetri in Natale: questo nuovo grano serve come simbolo della nuova vita nata a Betlemme, la Nativit\u00e0, e qualche volta viene posta una candela vicino alla nuova pianta \"come simbolo della Luce di Cristo\".\nSanta Lucia (Caraibi).\nA Saint Lucia, una piccola isola dei Caraibi, il 13 dicembre si festeggia il santo patrono ed \u00e8 festa nazionale. Il Festival Nazionale delle Luci e del Rinnovamento si svolge la sera del 12 dicembre in onore di Santa Lucia da Siracusa, la santa della luce. Durante questa celebrazione, vengono accese luci decorative (per lo a tema natalizio) nella capitale Castries; gli artigiani partecipano con lanterne decorate e le celebrazioni ufficiali terminano con uno spettacolo pirotecnico.\nScandinavia.\nIn Svezia, Danimarca, Norvegia e Finlandia, Lucia \u00e8 venerata il 13 dicembre in una cerimonia in cui viene eletta una ragazza per rappresentarla. Indossa un abito bianco con una fascia rossa e una corona di candele in testa, cammina davanti a una processione di donne, ognuna con una candela. Le candele simboleggiano il fuoco che ha rifiutato di prendere la vita di Santa Lucia quando \u00e8 stata condannata al rogo. Le donne cantano una canzone mentre entrano nella stanza, sulla melodia della tradizionale canzone napoletana Santa Lucia: se i testi italiani descrivono il panorama di Borgo Santa Lucia a Napoli, i vari testi scandinavi sono modellati per l'occasione, descrivendo la luce con cui Lucia vince l'oscurit\u00e0. Ogni nazione scandinava ha testi nelle proprie lingue. Dopo aver terminato questa canzone, la processione canta canzoni di Natale o altre canzoni su Lucia.\nDanimarca.\nIn Danimarca il \"Luciadag\" fu celebrato per la prima volta il 13 dicembre 1944: la tradizione fu importata direttamente dalla Svezia per iniziativa di Franz Wend, segretario di F\u00f6reningen Norden, come un tentativo \"di portare luce in un tempo di oscurit\u00e0\". Implicitamente era inteso come una protesta passiva contro l'occupazione tedesca durante la Seconda Guerra Mondiale, ma da allora \u00e8 velocemente diventata una tradizione. Sebbene sia stata importata dalla Svezia, differisce in parte per il fatto che la celebrazione \u00e8 sempre stata fortemente legata alla religiosit\u00e0 cristiane, ed anzi \u00e8 un evento importante nella maggior parte delle chiese in concomitanza con il Natale. Scuole e asili nido usano anche l'occasione per offrire un giorno di festa ai bambini in uno degli ultimi giorni prima delle vacanze natalizie, ma per il resto non ha molto impatto su altri aspetti della societ\u00e0.\nInvece la versione tradizionale danese della canzone napoletana non \u00e8 particolarmente cristiana nel testo: \"Nu b\u00e6res lyset frem / stolt p\u00e5 din krone. / Rundt om i hus og hjem / sangen skal tone.\" (\"La luce \u00e8 portata avanti / orgogliosamente sulla tua corona. / Intorno la casa e dentro / La canzone deve suonare ora.\") Esiste anche una versione del testo pi\u00f9 legata alla religione cristiana, \"Sankta Lucia\", scritta nel 1982 dal pastore Holger Lissner.\nIl giorno di Santa Lucia \u00e8 celebrato anche nelle Isole F\u00e6r \u00d8er.\nFinlandia.\nLe celebrazioni finlandesi sono storicamente legate alla cultura svedese e agli Svedesi di Finlandia. Celebrano il \"Luciadagen\" una settimana prima del solstizio d'inverno e la santa \u00e8 celebrata come un \"faro di luminosit\u00e0\" nel periodo pi\u00f9 buio dell'anno. Le prime testimonianze delle celebrazioni di Santa Lucia in Finlandia risalgono al 1898 mentre le prime grandi feste sono del 1930, un paio d'anni dopo che le celebrazioni in Svezia erano diventate cosa comune. La prima \"Santa Lucia della Finlandia\" \u00e8 stata eletta dal 1949 ed incoronata nella Cattedrale di Helsinki mentre le varie Santa Lucia locali sono elette in quasi tutti i luoghi in cui esiste una popolazione svedesofona in Finlandia. Recentemente anche la popolazione di lingua finlandese ha iniziato ad abbracciare le celebrazioni.\nNorvegia.\nStoricamente i norvegesi chiamavano il 13 dicembre \"Lussinatten\": era la notte pi\u00f9 lunga dell'anno e non si lavorava. Lussi, una temibile strega, puniva chiunque osasse lavorare e da quella notte fino a Natale spiriti, gnomi e troll vagavano per la terra mentre gli animali della fattoria acquisivano il dono della parola. \"Lussinatt\", la notte del 13 dicembre, fu in gran parte dimenticato in Norvegia fin dall'inizio del XX secolo, sebbene persistesse il ricordo di una notte inquietante, e le celebrazioni si riducevano allezone agricole nell'entroterra centrale e orientale. Fu solo dopo la Seconda Guerra Mondiale che la moderna celebrazione di Santa Lucia fu adottata in Norvegia su scala pi\u00f9 ampia per arrivare ad essere, oggi, osservata in tutto il paese.\nCome la tradizione svedese, e diversamente da quella danese, Santa Lucia \u00e8 in gran parte un evento laico, magari osservata negli asili e nelle scuole. Tuttavia negli ultimi anni \u00e8 stata incorporata nella liturgia dell'Avvento nella Chiesa di Norvegia: i ragazzi vengono compresi nella processione per rappresentare i Magi con alti cappelli oppure cantando inni in onore di Santo Stefano. Normalmente i bambini delle scuole formano processioni attraverso i corridoi dell'edificio scolastico portando candele e distribuendo Lussekatt. Anche se raramente viene celebrata in casa, \u00e8 possibile che i genitori si prendano una pausa dal lavoro per assistere a queste processioni mattutine a scuola al mattino. Pi\u00f9 tardi, nel corso della giornata, la processione di solito visita le case di riposo, gli ospedali e le case di cura locali.\nLa versione norvegese tradizionale della canzone napoletana \u00e8, proprio come quella danese, non particolarmente di natura cristiana: \"Svart senker natten seg / i stall og stue. / Solen har g\u00e5tt sin vei /skyggene truer.\" (\"La notte scende nera / nella stalla e nel soggiorno. / Il sole \u00e8 scomparso / le ombre minacciano.\")\nSvezia.\nAlcuni tracciano la \"rinascita\" delle celebrazioni di Lucia in Svezia collegandola alla tradizione presente nelle famiglie protestanti tedesche di avere ragazze vestite da angeli che distribuivano regali di Natale. La variante svedese di questo \"Kindchen Jesus\" o \"Christkind\", si chiamava \"Kinken Jesus\", e inizi\u00f2 ad apparire nelle famiglie delle classi agiate nel XVIII secolo alla vigilia di Natale con una corona di candele tra i capelli, distribuendo caramelle e dolci a i bambini. Un'altra teoria sostiene che la celebrazione di Santa Lucia si sia evoluta dalle antiche tradizioni svedesi dei Cantori della Stella, angeli vestiti di bianco che cantavano canti natalizi in diversi eventi durante l'Avvento e il Natale. In entrambi i casi, l'attuale tradizione di avere una donna vestita di bianco con le candele tra i capelli che apparivano la mattina del giorno di Santa Lucia inizi\u00f2 nell'area intorno a V\u00e4nern nel tardo XVIII secolo e si diffuse lentamente in altre parti del paese durante il XIX secolo.\nLa tradizione moderna delle processioni pubbliche nelle citt\u00e0 svedesi inizi\u00f2 nel 1927 quando un quotidiano di Stoccolma scelse ufficialmente una \"Lucia\" per la citt\u00e0 quell'anno. L'iniziativa poi prese piede in tutto il paese attraverso la stampa locale e oggi la maggior parte delle citt\u00e0 svedesi elegge una \"Lucia\" ogni anno. Le scuole eleggono una Lucia e le sue ancelle tra gli studenti e una Lucia nazionale viene eletta dalla televisione di stato tra le vincitrici regionali, le quali poi visiteranno centri commerciali, case per anziani e chiese, cantando e distribuendo biscotti i \"Pepparkakor\", tradizionali biscotti allo zenzero. I ragazzi prendono parte alla processione, interpretando diversi ruoli associati al Natale: alcuni possono essere vestiti con lo stesso tipo di veste bianca, ma con un cappello a forma di cono decorato con stelle dorate, e sono i \"stj\u00e4rngossar\" (\"ragazzi stella\"); alcuni possono essere vestiti da \"tomtenissar\" (elfi di Babbo Natale), portando lanterne; alcuni da uomini di pan di zenzero. Partecipano al canto e hanno anche una canzone o due riservate di loro, di solito \"Staffan Stalledr\u00e4ng\", che racconta la storia di Santo Stefano, il primo martire cristiano, che si prende cura dei suoi cinque cavalli.\nAnche se il giorno di Santa Lucia non \u00e8 una festa ufficiale in Svezia, \u00e8 comunque una celebrazione popolare in Svezia. In molte universit\u00e0, gli studenti organizzano grandi cene formali poich\u00e9 questa \u00e8 l'ultima occasione per festeggiare insieme prima che la maggior parte di loro torni a casa dalle famiglie per Natale.\nLa tradizione riguardo alle celebrazioni della santa collegano la Svezia a Siracusa in Sicilia. Ogni anno viene selezionata una \"Lucia\" in Svezia per partecipare alle celebrazioni a Siracusa."}
{"id": "632396", "revid": "123748003", "url": "https://it.wikipedia.org/wiki?curid=632396", "title": "Patrizia Della Rovere", "text": "Biografia.\nMalgrado abbia girato alcuni film, deve la sua notoriet\u00e0 nazionale al suo ruolo di valletta nel programma televisivo \"Il Musichiere\", condotto da Mario Riva, facendo coppia con Patrizia De Blanck intorno al 1958 e con Carla Gravina intorno al 1959.\nAveva sposato l'attore Antonio Cifariello, prematuramente scomparso, dal quale ha avuto un figlio, Fabio Cifariello Ciardi, adottato dal secondo marito, Francesco Ciardi.\nIl cognome Della Rovere \u00e8 uno pseudonimo. Il padre, alto ufficiale, era contrario al suo ingresso nel mondo dello spettacolo, e Patrizia assunse il nome di un amico di famiglia che non era parente dei della Rovere, aristocratici romani. Le sue ascendenze nobiliari sono invece legate alla famiglia degli Hardouin. Suo nonno materno era, infatti, Giulio Hardouin duca di Gallese, nipote di Maria Hardouin principessa di Montenevoso.\nHa lavorato nella redazione del \"Maurizio Costanzo Show\" per 12 anni, occupandosi principalmente di temi riguardanti giustizia, politica, mafia."}
{"id": "632398", "revid": "21583", "url": "https://it.wikipedia.org/wiki?curid=632398", "title": "Overwhelmingly Large Telescope", "text": "L'Overwhelmingly Large Telescope (OWL) \u00e8 stato un progetto dell'European Southern Observatory che prevedeva la costruzione di un telescopio con singola apertura di 100 metri di diametro. A causa della complessit\u00e0 e dei costi di un tale telescopio, l'ESO ha deciso di concentrarsi sul progetto meno ambizioso di un'apertura di 39 metri di diametro (Extremely Large Telescope). Il progetto resta comunque un valido riferimento concettuale per confrontare le diverse metodologie tecniche e costruttive.\nNonostante questo progetto non superi il potere di risoluzione angolare dei telescopi ad interferometria, l'eccezionale capacit\u00e0 di raccolta della luce potrebbe incrementare in modo significativo la profondit\u00e0 alla quale l'umanit\u00e0 osserva l'universo. Con un tale strumento si potrebbero osservare regolarmente oggetti di magnitudine apparente pari a 38, che possiedono una luminosit\u00e0 1000 volte inferiore all'oggetto pi\u00f9 debole osservato dal telescopio spaziale Hubble. Una tale capacit\u00e0 verrebbe fortemente limitata dalla turbolenza atmosferica, che spesso limita la risoluzione dei telescopi a valori inferiori dei limiti teorici a causa delle differenze di temperatura e dei moti dei vari strati d'aria dell'atmosfera. Il problema della turbolenza atmosferica, che non affligge gli strumenti nello spazio, pu\u00f2 essere in parte aggirato attraverso l'uso di ottiche adattive.\nSe venisse costruito sarebbe il pi\u00f9 grande telescopio ottico esistente, con una superficie (degli specchi) superiore a quella di tutti gli attuali telescopi professionali combinati assieme. La concezione modulare del progetto permetterebbe di iniziare le operazioni scientifiche di osservazione prima del completamento dello strumento.\nTutti i progetti proposti sono varianti di un sistema a specchi segmentati (sono previsti 3042 specchi esagonali da 1,6 metri di diametro), poich\u00e9 non esiste una tecnologia in grado di costruire un unico, monolitico specchio da 100 metri. Tuttavia, l'uso degli specchi segmentati \u00e8 pi\u00f9 complesso rispetto a quello di uno specchio singolo, essendo infatti richiesto un allineamento accurato dei singoli componenti ottici. Nonostante le precedenti esperienze in progetti simili (quali il Telescopio Keck) suggeriscono che un tale telescopio sia fattibile, i costi sono piuttosto alti (attorno a 1,2 miliardi di euro) e l'ESO sta lavorando ad un progetto pi\u00f9 piccolo (sempre della categoria Extremely Large Telescope) di circa 39 metri di diametro. \nUna descrizione dettagliata del progetto (ottobre 2005) \u00e8 consultabile e scaricabile online, sul sito ESO.\n\u00c8 stato stimato che un telescopio di 80 metri potrebbe essere in grado di fare analisi spettroscopiche di pianeti simili alla Terra in orbita attorno alle pi\u00f9 vicine 40 stelle di tipo solare. In questo modo potrebbe rendere pi\u00f9 facile la ricerca di pianeti extrasolari e di vita extraterrestre, poich\u00e9 lo spettro dei pianeti pu\u00f2 indicare la presenza di molecole legate alla vita."}
{"id": "632402", "revid": "192549", "url": "https://it.wikipedia.org/wiki?curid=632402", "title": "Thoros II d'Armenia", "text": ""}
{"id": "632405", "revid": "41310", "url": "https://it.wikipedia.org/wiki?curid=632405", "title": "San Giovanni Bosco", "text": ""}
{"id": "632414", "revid": "1458600", "url": "https://it.wikipedia.org/wiki?curid=632414", "title": "Napolitudine", "text": "Con il termine napolitudine si suole indicare una sensazione di malinconia descritta dai turisti e dagli stessi napoletani nel momento in cui si allontanano dal golfo di Napoli e dalla stessa citt\u00e0, tradizionalmente stigmatizzata dalla frase \"Vedi Napoli e poi muori\". Viene pi\u00f9 volte descritta da poeti e scrittori, nonch\u00e9 rappresentata in film e cantata in canzoni classiche napoletane (tra cui la nota \"Munasterio 'e Santa Chiara\"), italiane e americane; ne parlano, tra gli altri, gli scrittori Erri De Luca e Luciano De Crescenzo nel celebre film \"\". In napoletano \u00e8 detta anche \"smania 'e turn\u00e0\" (\"smania di tornare\").\nLa napolitudine viene evocata anche in un poema napoletano, \"Munasterio 'e Santa Chiara\":\nIl termine \u00e8 spesso confuso con \"napoletanit\u00e0\" ma ha significato completamente differente.\nLo stesso accade con \"napoletanismo\", che descrive invece una tipica inflessione dialettale o l'attaccamento alla cultura e alle tradizioni tipiche di Napoli.\nInterpretazioni sociologiche.\nLo scrittore e giornalista Ruggero Guarini distingue due napolitudini: quella piccolo-borghese, patetica, moralistica, servile e afflittuosa, da quella pi\u00f9 vera, tragica e festevole, signorilmente plebea, dionisiaca e ironica. Da una parte \"Napoli milionaria\" o \"Filumena Marturano\" di Eduardo de Filippo, dall'altra \"La Gatta Cenerentola\" di Roberto De Simone.\nIn questa accezione la napolitudine \u00e8 un'espressione della vivacit\u00e0 e ingegnosit\u00e0 popolare, dell'arte di sopravvivere frutto del millennio di ininterrotto feudalesimo che ha segnato il carattere di Napoli."}
{"id": "632417", "revid": "1442080", "url": "https://it.wikipedia.org/wiki?curid=632417", "title": "Dichiarazione di Ginevra sul futuro dell'organizzazione mondiale per la propriet\u00e0 intellettuale", "text": "La dichiarazione di Ginevra sul futuro dell'organizzazione mondiale per la propriet\u00e0 intellettuale (in inglese: \"Geneva Declaration on the Future of the World Intellectual Property Organization\") \u00e8 un documento firmato nel 2004 da centinaia di organizzazioni non profit, scienziati, accademici ed altre personalit\u00e0 per sollecitare l'Organizzazione Mondiale per la Propriet\u00e0 Intellettuale (OMPI) a tener conto delle esigenze dei Paesi in via di sviluppo in tema di legislazione sulla propriet\u00e0 intellettuale, nonch\u00e9 a considerare quest'ultima non come fine a s\u00e9 stessa, ma come uno dei tanti mezzi per lo sviluppo.\nLa Dichiarazione scatur\u00ec tra il 13 e 14 settembre 2004 da un dibattito sul futuro dell'OMPI nel corso del \"TransAtlantic Consumer Dialogue\" a Ginevra, in Svizzera. In essa i firmatari sollecitarono l'OMPI ad abbandonare l'attuale politica di estensione dei diritti esclusivi senza riguardo al costo sociale e piuttosto suggerirono di giungere ad un compromesso tra il dominio pubblico e la concorrenza da un lato e la propriet\u00e0 intellettuale dall'altro.\nLo stesso documento appoggia espressamente la proposta, da parte dell'Argentina e del Brasile, di stabilire un'agenda per lo sviluppo per l'OMPI."}
{"id": "632419", "revid": "767487", "url": "https://it.wikipedia.org/wiki?curid=632419", "title": "Regno di Loango", "text": "Il regno di Loango era uno stato africano dell'epoca precoloniale (dal XV secolo al XIX secolo) che occupava parte del territorio dell'odierna Repubblica del Congo.\nDurante il XVII secolo, epoca della sua massima espansione, si estendeva da Mayombe a nord fino quasi all'estuario del fiume Congo. Gli abitanti parlavano un dialetto settentrionale della lingua \u03baikongo parlata anche nel regno del Congo. \nL'origine del regno \u00e8 oscura, la societ\u00e0 antica pi\u00f9 complessa della regione era situata a Madingo Kayes, nella quale si trovano tracce di insediamenti risalenti al I secolo. Gli sviluppi successivi sono poco chiari, il regno di Loango non \u00e8 citato nelle narrazioni dei primi esploratori della regione e nemmeno \u00e8 citato nei titoli di re Afonso I del Congo nel 1535, sebbene lo siano i regni di Kakongo e Ngoyo, con i quali il regno di Loango confinava a sud. \nI primi documenti che parlano di questo regno risalgono intorno al 1580, secondo la tradizione un tempo era sottoposto al regno del Congo e in seguito ne divenne alleato. Resoconti olandesi sulle tradizioni locali (risalenti al 1630) affermano che un tempo fosse parte del Kakongo, a sua volta parte del regno di Congo e ne divenne indipendente intorno al 1550."}
{"id": "632422", "revid": "446353", "url": "https://it.wikipedia.org/wiki?curid=632422", "title": "Classe Niter\u00f3i", "text": "La classe Niter\u00f3i, le cui unit\u00e0 sono state ordinate nel 1970 ai cantieri Vosper, ha costituito la prima grande operazione di ammodernamento della flotta brasiliana, prevalentemente basata su cacciatorpediniere FRAM ex-statunitensi aggiornati, quali i classe Gearing e simili.\nLe prime quattro unit\u00e0 sono state ordinate in funzione antisommergibile, le altre due multiruolo e l'ultima, nel 1985, \u00e8 arrivata come nave da addestramento.\nCostruzione.\nLe navi classe Niter\u00f3i sono fregate che per gli standard della loro epoca erano moderne e potenti. Da notare il loro aspetto, con una sovrastruttura del blocco anteriore che pone la plancia molto in alto, tanto che esse somigliano, nonostante una lunghezza di 129m contro oltre 170, agli incrociatori Ticonderoga, che per\u00f2 hanno una necessit\u00e0 specifica di avere tali sovrastrutture per via del radar APY-1 AEGIS, sistemato sulle loro fiancate.\nLa struttura per il resto \u00e8 simile a quella di navi britanniche coeve, come le Type 21, incluso lo scafo, che si prolunga sui fianchi della sovrastruttura centrale per un ponte, e vicino alla plancia, per due ponti. Nell'insieme si tratta di fregate pensate per operazioni di lunga durata in ambiente oceanico, molto grandi e pesanti, tra le pi\u00f9 grandi degli anni settanta, e la plancia, l'albero principale e l'alto e largo fumaiolo contribuiscono a dare loro un aspetto maestoso.\nL'apparato propulsivo \u00e8 basato su di un concetto moderno, quello CODOG (COmbined Diesel Or Gas), per il movimento in crociera su diesel e ad alta velocit\u00e0 con le turbine. Si tratta di una combinazione di turbine britanniche e diesel tedeschi, La mancanza di diesel abbastanza potenti ha comportato, per tenere una velocit\u00e0 di crociera accettabile, di montare su ciascun albero due motori oltre alla turbina.\nL'armamento vede il cannone Mk 8 a prua, con la sua gittata di 23\u00a0km per granate da 23\u00a0kg, calibro 114 a doppio ruolo. Si \u00e8 trattato di uno dei primissimi progetti di nave che ha fatto uso di questa arma di nuova generazione, concepita prevalentemente per azioni anti-superficie e con una struttura leggera e compatta. Tre cannoni Bofors da 40/70mm contribuiscono alla difesa aerea.\nGli obsoleti missili Seacat sono presenti in due lanciatori tripli anzich\u00e9 quadrupli, con una quantit\u00e0 inusitata - 10 ricariche - di missili.\nIl lanciatore Bofors per armi da 375mm, pesanti oltre 200\u00a0kg, \u00e8 a prua, dietro il cannone, mentre a poppa, dietro l'hangar e il ponte di volo, vi \u00e8 il lanciamissili Branik per missili Ikara, che sono armi di piccola mole, praticamente dei razzi alati che scaricano un siluro Mk 46 a distanze massime di 20\u201325\u00a0km.\nLe due navi multiruolo invece hanno un secondo cannone da 114 al posto del lanciamissili poppiero e quattro missili MM.38 tra la plancia comando e il fumaiolo. Esse sono denominate F42 e F43, mentre le navi ASW sono la F40, 41, 44 e 45.\nInfine, la U27 \u00e8 la matricola della nave da addestramento, con armamento meno pesante e hangar per due elicotteri.\nI sensori sono costituiti da un radar di scoperta aerea AWS2, uno combinato ZW-6, due di tiro RTN-10X per cannoni e missili, uno per gli Ikara, sonar di prua, per le navi ASW anche filabile a poppa, centrale CAAIS per l'elaborazione dei dati in combattimento ed ESM.\nSi tratta quindi di navi di costruzione inglese, con una dotazione di armi di varia provenienza, motori tedeschi e inglesi, apparecchiature elettroniche olandesi e italiane.\nDopo circa venti anni di servizio, le Niter\u00f3i sono state aggiornate nei sistemi d'arma e elettronici, grazie ad un contratto siglato con l'Alenia. Qualche anno fa vennero inoltre sottoposte alla sostituzione dei missili Seacat con lanciatori per i ben pi\u00f9 potenti Aspide."}
{"id": "632425", "revid": "486946", "url": "https://it.wikipedia.org/wiki?curid=632425", "title": "Boudica", "text": ""}
{"id": "632427", "revid": "44638", "url": "https://it.wikipedia.org/wiki?curid=632427", "title": "Malvasia di Lipari", "text": ""}
{"id": "632434", "revid": "446353", "url": "https://it.wikipedia.org/wiki?curid=632434", "title": "Classe Petya", "text": "Le corvette classe Petya (Progetto 159), in alcuni casi citate impropriamente come fregate, sono state importanti per la Marina Sovietica dai primi anni 1960 in poi, con 18 Petja I e ben 27 Petja II, migliorate rispetto alla prima serie. In effetti non vi \u00e8 grande accordo tra le varie fonti consultate, ed anche le stesse fonti forniscono al loro interno nomenclature contrastanti, come la pagina di Fas.org citata nelle note. In ogni caso queste unit\u00e0 hanno una connotazione spiccatamente antisommergibile; visto il tonnellaggio, infine, non possono essere classificate come unit\u00e0 di squadra, come invece sono le fregate. D'altronde, la marina russa non usa il termine fregata, e definisce la classe Petya come SKR - \"Storo\u017eevoj Korabl\" (\"Pattugliatori\"). La classe \u00e8 stata radiata agli inizi degli anni novanta del secolo scorso.\nStoria.\nLe Petya I sono state costruite ai cantieri di Kaliningrad e Komsomolsk tra il 1961 e il 1964. Le Petya II sono state costruite a partire dal 1969. Le differenze sono due lanciasiluri quintupli da 406mm invece di uno e due lanciarazzi antisommergibile RBU-6000 al posto di 4 RBU-2500. Nel 1973 8 Petya I sono state trasformate nella sottoclasse Petya I modificata. Queste navi montano un nuovo tipo di sonar. Tre navi sono state convertite in navi per la prova di nuovi equipaggiamenti.\nAnche la diffusione all'estero ha ottenuto davvero notevoli risultati, con ben 18 navi costruite per India, Vietnam e Siria, con un lanciasiluri triplo da 533 e lanciarazzi antisommergibile RBU-2500.\nCompiti.\nLe Petya hanno avuto un compito di pattugliamento antisommergibile costiero e scorta convogli. La loro caratteristica pi\u00f9 importante era la propulsione CODAG con turbine e diesel, ma sull'insolita struttura di 3 assi. Durante la Guerra fredda le Petya sono state usate nel ruolo di acquisizione delle informazioni, spiando le navi della NATO durante le esercitazioni nelle acque dei mari settentrionali, soprattutto al largo di Capo Nord e del Mare di Norvegia."}
{"id": "632436", "revid": "107476944", "url": "https://it.wikipedia.org/wiki?curid=632436", "title": "Register window", "text": "In elettronica register windows \u00e8 una tecnica utilizzata per incrementare le prestazioni di operazioni particolarmente comuni come le chiamate alle subroutine (o procedure). Affrontando direttamente a livello hardware i problemi derivati dalle chiamate alle procedure si ottiene un sicuro incremento delle prestazioni dei computer. La risoluzione a livello hardware del problema \u00e8 una caratteristica distintiva del progetto Berkeley RISC che in seguito \u00e8 stato utilizzata dai processori commerciali SPARC, AMD 29000 e Intel i960 e dall'architettura EPIC.\nDescrizione.\nLa maggior parte delle architetture dei processori includono delle piccole zone di memoria molto veloci chiamate registri. I registri vengono utilizzati dal processore per memorizzare gli operandi da elaborare e i risultati, inoltre questi vengono utilizzati per memorizzare lo stato del processore. La presenza di molti registri migliora notevolmente le prestazioni dei processori ma essendo i registri una caratteristica legata al set di istruzioni il loro numero non pu\u00f2 essere alterato senza alterare il set di istruzioni del processore e quindi la compatibilit\u00e0 con i programmi passati.\nLa presenza di molti registri porta per\u00f2 anche degli inconvenienti. Quando si ha una chiamata a una nuova procedura, questa necessiter\u00e0 di memorizzare i propri dati nei registri, e dato che alcuni registri saranno occupati dai dati precedenti, il processore dovr\u00e0 salvare lo stato dei registri nella memoria principale perdendo molto tempo. Definire in fase di programmazione/compilazione l'allocazione ottima dei registri \u00e8 estremamente difficile quindi normalmente i programmatori ignorano il problema lasciando l'incombenza al compilatore che realizza un'ottimizzazione spesso molto approssimativa.\nLa register window cerca di ovviare al problema. Dato che ogni procedura si aspetta di avere i registri a sua completa disposizione la register window fornisce un insieme di registri indipendenti ad ogni procedura. In sostanza ogni procedura vede solo un sottoinsieme dei registri totali del processore e quando c'\u00e8 una chiamata a una subroutine il processore commuta ad un insieme di registri liberi e quindi il cambio di contesto \u00e8 praticamente istantaneo dato che non richiede accessi alla memoria. Quando la chiamata alla subroutine termina vengono resi visibili i registri della procedura principale e i registri utilizzati dalla subroutine vengono segnalati come liberi. Questa tecnica pu\u00f2 essere utilizzata pi\u00f9 volte in modo da gestire subroutine che chiamano altre subroutine in modo annidato.\nIl progetto Berkeley RISC rendeva visibili solo 8 registri dei 64 effettivamente disponibili e quindi il processore poteva gestire con il metodo dello scambio fino a otto chiamate annidate. I progettisti fissarono il limite ad 8 chiamate dato che analisi statistiche dimostrarono che la maggior parte dei programmi utilizzavano 6 chiamate annidate. Nel caso di programmi che utilizzino pi\u00f9 di 8 chiamate annidate il processore provvede a salvare i registri in memoria perdendo in prestazioni ma consentendo un funzionamento corretto del programma in ogni condizione.\nPer confronto l'architettura SPARC della Sun Microsystems fornisce quattro insiemi di registri ed ogni insieme contiene otto registri. Tre set di otto registri sono utilizzati insieme per creare la finestra (\"window\"). Otto registri (da i0 a i7) sono utilizzati per memorizzare i dati di ingresso della procedura corrente. Otto registri (da L0 a L7) sono utilizzati per memorizzare i dati intermedi della procedura e altri otto (da o0 a o7) sono utilizzate per i dati da passare alla procedura successiva. Quando si ha una chiamata alla procedura successiva la finestra scorre di sedici registri, oscurando i registri di ingresso e quelli dei dati intermedi. I registi contenenti i dati di uscita diventano i registri dei dati di ingresso. Infine esistono otto registri globali (da g0 a g7), visibili a tutte le procedure ed utilizzati per passare parametri globali.\nL'AMD 29000 ha migliorato il progetto supportando finestre di dimensione variabile in modo da evitare lo spreco di registri nel caso comune che non tutti gli 8 registri siano realmente utilizzati dalla procedura. Inoltre il processore forniva 64 registri globali e 128 da utilizzare per la register window.\nLa register window inoltre ha il vantaggio che non \u00e8 direttamente legata al set di istruzioni e quindi pu\u00f2 essere espansa senza problemi di compatibilit\u00e0 con il passato. Per esempio i linguaggi di programmazione ad oggetti generano molte chiamate a subroutine e quindi possono penalizzare molto i processori dotati di register window poco profonde. Con questi linguaggi \u00e8 conveniente incrementare il numero delle finestre da 8 a 16 almeno in modo da trattare direttamente la maggior parte delle chiamate a subroutine. Questo \u00e8 l'approccio seguito dalla famiglia SPARC che nelle ultime generazioni ha aumentato il numero delle window.\nLa register window non \u00e8 l'unico approccio per migliorare la gestione dei registri. Il gruppo della Stanford University che svilupp\u00f2 i processori MIPS analizz\u00f2 la soluzione sviluppata da Berkeley e decise che il problema non derivava dal numero insufficiente di registri ma dal loro uso non corretto. Il gruppo di Stanford dedic\u00f2 molto tempo all'ottimizzazione dei compilatori in modo da migliorare la gestione dei registri da parte dei programmi. La mancanza di register window ha reso il progetto del processore pi\u00f9 semplice e pur avendo solo 32 registri nel caso di procedure che facessero uso di molti dati forniva prestazioni migliori del progetto di Berkeley che aveva solo 8 registri per procedura. Infine con i moderni compilatori spesso i processori MIPS offrono prestazioni migliori dei processori SPARC anche nel cambio di contesto."}
{"id": "632438", "revid": "6923", "url": "https://it.wikipedia.org/wiki?curid=632438", "title": "Acquedotto carolino", "text": ""}
{"id": "632440", "revid": "767487", "url": "https://it.wikipedia.org/wiki?curid=632440", "title": "Classe Mirka", "text": "La classe Mirka (progetto 35 secondo la designazione russa) \u00e8 una classe di fregate anti-sottomarino della marina militare sovietica, costruite tra il 1964 e il 1965 nei cantieri navali Jantar' di Kaliningrad; la classe si suddivide in due sottoclassi di 9 unit\u00e0 ciascuna, la classe Mirka I e le migliorate classe Mirka II. Tali unit\u00e0 sono un miglioramento delle classe Petja, con alcune importanti migliorie ma nell'insieme ancora assai simili.\nUtilizzate per missioni ASW e scorta, con cannoni da 76 mm, lanciarazzi ASW RBU6000 e siluri da 406 mm, similmente alle precedenti, queste navi erano anch'esse con propulsione CODAG, che grazie ad una maggiore potenza che consente l'aumento della velocit\u00e0 da 33 nodi ad almeno 35, per inseguire con pi\u00f9 facilit\u00e0 le navi occidentali.\nEntrambi i tipi di nave erano in servizio con le flotte del Mar Baltico e del Mar Nero, ma non con quella dell'Oceano Pacifico. Il loro unico compito era quello di intercettare i sommergibili nucleari che tentavano di infiltrarsi in quei mari. A quasi tutte le navi fu sostituita la rampa interna per le bombe di profondit\u00e0 con un sonar per migliorare le loro capacit\u00e0 antisommergibile, cosa molto utile soprattutto nel Mar Baltico, dove le condizioni oceanografiche rendono la lotta ai sottomarini un compito molto difficile.\nOrmai vecchie e con pi\u00f9 di 30 anni di servizio sulle spalle, le navi classe Mirka sono state via via ritirate dal servizio. Nel 1990 erano ancora in servizio 5 unit\u00e0, che sono state per\u00f2 radiate e demolite nel 1992."}
{"id": "632444", "revid": "767487", "url": "https://it.wikipedia.org/wiki?curid=632444", "title": "Classe Riga", "text": "Tra le navi di maggior successo della Marina Sovietica, le fregate leggere della classe Riga (progetto 50 secondo la classificazione russa) sono state in effetti un miglioramento delle precedenti classe Kola, realizzate in soli 6 esemplari.\nLe Riga, dal punto di vista progettuale, derivano dal progetto 44 (rimasto sulla carta), che riguardava una nave da combattimento da 1.600 tonnellate di dislocamento. sono state esportate in 8 esemplari, oltre a 56 per la Marina sovietica. Sebbene gi\u00e0 negli anni settanta erano assai superate, messe per lo pi\u00f9 in riserva, esse hanno avuto nondimeno la loro importanza. Le loro caratteristiche erano per certi aspetti simili a quelle delle Oslo originali e sostanzialmente un aggiornamento del concetto di DE (Destroyer Escort, cacciatorpediniere di scorta), classificate come SKR, navi di pattugliamento. In Occidente, comunque, queste navi sono spesso considerate corvette.\nLa Marina Militare cinese ha condotto l'11 luglio 1964 un'azione offensiva contro dei mercantili di Taiwan, una unit\u00e0 di tipo Riga, denominata dai Cinesi Type 01, ha affondato con le sue artiglierie un mercantile, mentre un secondo, il Manqingsheng, \u00e8 stato affondato da un dragamine classe T-43.\nCollegamenti esterni.\nhttps://web.archive.org/web/20100225220943/http://www.sinodefence.com/navy/support/type6610.asp%3Creferences/&gt;"}
{"id": "632445", "revid": "2163629", "url": "https://it.wikipedia.org/wiki?curid=632445", "title": "Valle di Comino", "text": "La valle di Comino \u00e8 una valle situata in provincia di Frosinone, nell'area appartenente storicamente all'Alta Terra di Lavoro, a ridosso dell'Appennino abruzzese e del Parco nazionale d'Abruzzo, Lazio e Molise. Corrisponde grosso modo all'alto bacino idrografico del fiume Melfa, che l'attraversa sfociando nella valle del Liri attraverso una gola erosa nei calcari del monte Cairo.\nDenominazione.\nL'origine del nome, secondo una tradizione consolidata, pi\u00f9 volte messa in discussione, risalirebbe alla citt\u00e0 di \"Cominium\", di cui Tito Livio e Dionigi di Alicarnasso narrano la distruzione nel 293 a.C., durante la terza guerra sannitica. Anche se in nessuna epigrafe di epoca romana rinvenuta nella zona appare il nome della citt\u00e0, nel Medioevo l'intera valle era gi\u00e0 denominata Comino nei documenti, e con questo nome \u00e8 presente negli scritti di Flavio Biondo e Leandro Alberti. Il nome \u00e8 sempre sopravvissuto nell'uso popolare, e compare nella denominazione ufficiale di San Donato Val di Comino, della XIV comunit\u00e0 montana \"Valle di Comino\" e dell'Unione dei comuni \"Val di Comino\".\nStoria.\nAntichit\u00e0.\nIl ritrovamento di oggetti in pietra lavorata in varie localit\u00e0 della valle testimonia la presenza di insediamenti umani risalenti alla preistoria. Ma le testimonianze archeologiche acquistano una fisionomia pi\u00f9 chiara a partire dalla presenza sul territorio delle popolazioni osco-umbre (la valle si situa in una zona di confine tra le aree abitate dai Volsci e dai Sanniti) fino a tutta l'epoca romana: il ponte romano di Casalattico, il tempio di Mefite presso Casalvieri (in localit\u00e0 Pescarola), dove nel 1990 sono stati rinvenuti numerosi ex voto, frammenti fittili e monete di et\u00e0 repubblicana e imperiale, le mura poligonali di Vicalvi e di San Fedele presso San Donato Val di Comino, le epigrafi di Santa Maria del Campo ad Alvito, il tempio di Mefite scoperto nel 1958 alla sorgente del Melfa, nei pressi del santuario di Canneto a Settefrati.\nNell'antichit\u00e0 il centro pi\u00f9 importante era Atina, sede della omonima prefettura romana, la cui antichissima origine \u00e8 attestata anche dal passo dell'Eneide dove \u00e8 enumerata, con l'appellativo di \"potens\", fra le cinque citt\u00e0 del Lazio che preparano le armi per la guerra di Turno contro Enea. Secondo una tradizione mitica la citt\u00e0 fu fondata da Saturno, e conserva i resti di mura poligonali a grossi blocchi di pietra e numerose testimonianze di epoca romana: epigrafi, sculture, ceramiche.\nDi Atina con tutta probabilit\u00e0 fu nativo il console Lucio Munazio Planco, fondatore di Lugdunum (Lione).\nNel museo civico archeologico di Atina sono visibili numerosi reperti provenienti da varie localit\u00e0 della valle.\nMedioevo.\nCon i suoi castelli, che corrispondono quasi perfettamente agli attuali paesi (Atina, Agnone - oggi Villa Latina -, San Biagio Saracinisco, Picinisco, Settefrati, San Donato Val di Comino, Gallinaro, Alvito, Vicalvi, Campoli Appennino, Casalvieri, Casalattico), nel Medioevo la valle appartenne al ducato longobardo di Spoleto, al principato di Capua, alla contea di Aquino, alla contea dei Marsi, fino a far parte del Regno unificato dai Normanni, come contea e poi ducato autonomo detto Stato di Alvito, centro che nel frattempo era venuto crescendo di importanza.\nLe famiglie pi\u00f9 importanti che ebbero la signoria sulla valle furono i d\u2019Aquino, i Cantelmo, i Borgia e poi i Gallio.\nLa valle di Comino a partire dall'epoca alto-medievale fu a lungo comunque sotto l'influenza dei grandi monasteri benedettini di Montecassino e di San Vincenzo al Volturno, che ne disegnarono il profilo religioso e culturale.\nDel periodo medievale sono testimonianza i resti di chiese, castelli, torri e mura in quasi tutti i paesi, in particolare i castelli di Alvito e Vicalvi e il palazzo Cantelmo di Atina.\nEt\u00e0 moderna.\nDel Regno di Napoli o Due Sicilie segu\u00ec il destino; subito dopo l'unificazione risorgimentale fu teatro di importanti azioni di resistenza antiunitaria (il cosiddetto brigantaggio, che era stato presente anche nel corso della guerriglia contro-rivoluzionaria durante l'invasione francese giacobina) e fece parte della provincia di Caserta, rimanendo incorporata nella Terra di Lavoro fino al 1927, anno in cui fu inserita, con tutto il distretto di Sora, nella nuova provincia di Frosinone, nel Lazio.\nOltre ai tradizionali castelli cominensi, posti in cerchio lungo il bordo della valle, appartenenti all'antico ducato di Alvito, fanno parte della comunit\u00e0 montana valle di Comino i paesi di Belmonte Castello, tradizionalmente legato ad Atina, Posta Fibreno, Campoli Appennino, Pescosolido e Fontechiari. Vi sono inclusi anche i paesi dell'area delle Mainarde: Vallerotonda, Acquafondata e Viticuso, storicamente gravitanti su Montecassino e appartenenti alla Terra Sancti Benedicti.\nGeografia.\nDal punto di vista geografico la valle di Comino si presenta come un'ampia conca quasi circolare di 244\u00a0km\u00b2 in buona parte circondata da monti. A sud, nella zona di Casalattico, si trovano le propaggini settentrionali del monte Cairo (con quote intorno ai 1000\u00a0m s.l.m.); a sud est di Picinisco la Serra Piano; il territorio di Picinisco si innalza fino al versante laziale del massiccio della Meta (2241\u00a0m), la cui cima pi\u00f9 alta \u00e8 il monte Petroso (2247\u00a0m). Oltre Picinisco il paesaggio \u00e8 caratterizzato dalla valle del primo corso del Melfa, la cui sorgente \u00e8 nella valle di Canneto (1020\u00a0m s.l.m.).\nSubito dopo la linea di confine tra Lazio e Abruzzo percorre il fondovalle, fino alla localit\u00e0 dei Tre Confini (1496\u00a0m). Proseguendo verso Settefrati e San Donato Val di Comino, si trova una lunga dorsale che culmina nella rocca Altiera (2085\u00a0m). A nord il confine della valle di Comino \u00e8 segnato da un gruppo montuoso che ha un'altezza media di 1800\u00a0m. A nord ovest, fra Campoli Appennino e Alvito, la dorsale \u00e8 di circa 1000\u00a0m. Verso sud ovest la conformazione della valle \u00e8 caratterizzata da una zona collinare che non supera i 500\u00a0m: qui il confine naturale non \u00e8 segnato con netta discontinuit\u00e0 dai rilievi montuosi, quanto piuttosto dal displuvio fra il Melfa e il Fibreno.\nL'altezza media del fondovalle, ad andamento collinare, \u00e8 di circa 500 metri e nella sua zona pi\u00f9 bassa, a sud, scende fino a 320\u00a0m: \u00e8 prevalentemente di formazione eocenica e pliocenica, mentre alla base della cerchia dei monti calcarei, risalenti al Cretaceo, c'\u00e8 una forte presenza di falde detritiche. In tempi remoti una parte della valle era sicuramente occupata da un lago: prima che il fiume si scavasse la gola presso Casalvieri le acque del Melfa (la Melfa nella parlata locale) stagnavano sul lato sudovest fino a traboccare nel Fibreno, con cui probabilmente formava una sola zona lacustre.\nLa valle di Comino \u00e8 inserita in una zona sismica di grado 1 ed \u00e8 stata frequentemente teatro di terremoti anche importanti, come nel 1349, nel 1654, nel 1915 e nel 1984.\nGli insediamenti storici dei paesi-castelli sono collocati su una quota da 600 a 800\u00a0m, mentre il fondovalle, quando le condizioni storiche lo permettevano, \u00e8 stato sempre contraddistinto dalla presenza di case coloniche sparse e di insediamenti aggregati, la cui popolazione negli ultimi decenni ha tendenzialmente sopravanzato quella dei nuclei pi\u00f9 alti di origine altomedievale.\nLa Marsica (Opi e Pescasseroli) si raggiunge con una carrozzabile da San Donato Val di Comino attraverso il valico di Forca d'Acero, oltre che da numerosi passi di tratturi, come il passo dell'Orso che dalla valle di Canneto (Settefrati), nel versante laziale del Parco nazionale d'Abruzzo, Lazio e Molise, conduce a Opi, il passo di Forca Resuni che conduce a Civitella Alfedena e a Villetta Barrea, il passo di Pian dei Monaci che, scavalcando il massiccio della Meta, dal territorio di Picinisco sbocca nell'alto Molise a Pizzone, in provincia di Isernia. Il Molise si raggiunge pure con una carrozzabile che da San Biagio Saracinisco arriva nell'alta valle del Volturno, presso Scapoli e Colli a Volturno. Dal lato laziale la valle di Comino \u00e8 collegata con strade oggi abbastanza comode sia a Sora, attraverso Vicalvi che a Cassino, attraverso Atina.\nLa popolazione, che nel 1901 era di circa 28.000 abitanti, oggi raggiunge a malapena i 20.000: la diminuzione \u00e8 stata causata soprattutto dall'emigrazione, iniziata a partire dagli anni ottanta dell'Ottocento e diretta soprattutto verso la Francia, la Gran Bretagna e gli Stati Uniti.\nDal punto di vista linguistico il dialetto della valle di Comino, ricco di molte variet\u00e0 locali, appartiene al gruppo dei dialetti campani: propriamente \u00e8 un dialetto nord-campano, con forti influssi e scambi con l'area molisana e una notevole influenza laziale, peraltro sempre crescente, anche a causa dell'assetto politico-amministrativo che dal 1927 ha separato questa zona dal suo plurisecolare retroterra, inserendola nel Lazio.\nEconomia e turismo.\nNella valle, in passato caratterizzata da una forte presenza di terreni seminati a frumento, granturco ed erba medica e di coltivazioni di vite e di olivo, ancora oggi si producono vino e olio d'oliva di qualit\u00e0: in particolare la vinificazione delle uve di cabernet e di altri vitigni pregiati, iniziata dopo la met\u00e0 dell'Ottocento e affinatasi negli anni, ha dato luogo alla DOC di Atina. Anche la pastorizia (bovini e soprattutto ovini) \u00e8 stata per secoli una risorsa di prim'ordine, per la presenza di ottimi terreni per l'alpeggio alle quote pi\u00f9 alte: questo ha dato luogo alla produzione di ricotta e formaggi tuttora rinomati, nonostante la diminuzione quantitativa di quest'attivit\u00e0.\nLa Comunit\u00e0 montana Valle di Comino \u00e8 oggetto di un discreto movimento turistico, anche per i rientri estivi degli emigrati e dei loro discendenti; rivestono interesse in particolare il Parco nazionale d'Abruzzo, Lazio e Molise, coi monti della Meta, Forca d'Acero per lo sci di fondo, una localit\u00e0 poco distante da San Donato Val di Comino per lo sci alpinismo, il castello Cantelmo, il castello di Vicalvi, il castello di Picinisco, la riserva naturale del lago di Posta Fibreno, il \"Centro Orso\", area faunistica dell'orso bruno marsicano a Campoli Appennino, il museo degli animali notturni a Picinisco, i santuari della Madonna di Canneto presso la sorgente del Melfa, di San Gerardo di Silions a Gallinaro e di San Donato d'Arezzo a San Donato Val di Comino, il cui culto \u00e8 attestato in un documento del 778. Suggestiva \u00e8 anche la processione notturna del rientro a Settefrati dell'immagine della Madonna del Santuario di Canneto, il 22 agosto.\nTra le numerose tradizioni folcloristiche presenti nella valle \u00e8 particolarmente significativa quella degli zampognari. Nella zona di Picinisco, San Biagio Saracinisco e Villa Latina - con una stretta integrazione con il vicino Molise, in particolare con Scapoli- l'attivit\u00e0 legata alla produzione e al suono della zampogna \u00e8 ancora molto intensa. Negli ultimi anni, accanto all'abituale \"migrazione temporanea\" del periodo natalizio, si sono affermate varie iniziative di approfondimento e di riscoperta culturale di questa tradizione, sia dal punto di vista musicale che dal punto di vista etno-antropologico..\nL'esistenza di artisti girovaghi stagionali provenienti dalla valle di Comino e dalle zone limitrofe dell'alta valle del Liri \u00e8 documentata fin dal XVIII secolo. Nel XIX secolo l\"'Inchiesta agraria\" per il circondario di Sora rammenta l'antica tradizione vagabonda dei montanari di Picinisco e San Biagio Saracinisco, suonatori e conduttori di orsi per spettacoli di piazza. La memoria orale di spettacoli con \"ballo dell'orso\" tenuti da abitanti di San Biagio e di Cardito di Vallerotonda si \u00e8 conservata fino agli anni ottanta del secolo scorso.\nQuesta intensa attivit\u00e0 stagionale, che a volte coinvolgeva interi gruppi familiari che si trasferivano temporaneamente in Francia e in Inghilterra, e che la valle aveva in comune con una grande quantit\u00e0 di piccoli centri appenninici posti fra i 600 e i 1200 metri di altitudine \u00e8 stata considerata come il prototipo e l'inizio dell'emigrazione vera e propria."}
{"id": "632446", "revid": "767487", "url": "https://it.wikipedia.org/wiki?curid=632446", "title": "Classe Poti", "text": "Le navi di classe Poti erano piccole imbarcazioni sovietiche da pattugliamento costiero con ruoli limitati, ma pensate per portare una maggiore copertura delle coste sovietiche.\nPer quello che riguarda le loro caratteristiche, sebbene con ridotti sensori a bordo, queste corvette leggere avevano un armamento di tutto rispetto, con una torretta binata da 57mm di ultimo modello e un radar di tiro \"Drum Tilt\" a mezzanave. A prua invece non vi era spazio per cannoni di medio calibro e cos\u00ec vi erano due lanciarazzi RBU, forse del tipo RBU6000, sistemati in tandem, uno sul ponte di coperta e l'altro sulla tuga posta dietro. Infine, due lanciasiluri binati erano a mezzanave.\nInfine, lo scafo era molto affinato e grazie alle turbine sistemate a poppa, con i caratteristici scarichi a manichetta, consentivano una elevata velocit\u00e0. I sensori erano radar di vario tipo e sonar a prua."}
{"id": "632451", "revid": "446353", "url": "https://it.wikipedia.org/wiki?curid=632451", "title": "Classe Koni", "text": "Progetto 1159 Yaguar, o classe Koni secondo la nomenclatura NATO, \u00e8 la designazione di una classe di fregate lanciamissili realizzate dall'Unione Sovietica tra il 1975 e il 1986, e destinate principalmente all'esportazione presso nazioni amiche e alleate. Nella classificazione navale sovietica queste unit\u00e0 sono designate come SKR (\"Storo\u017eevoj korabl\u02b9\", ovvero \"navi da guardia\").\nAlle sei unit\u00e0 del modello base hanno fatto seguito altre sei dotate di alcune sistemazioni per garantirne l'operativit\u00e0 in climi caldi, designate come Progetto 1159T; una terza variante dotata di armamento modificato, designata Progetto 1159TR o classe Koni II, \u00e8 stata realizzata in due soli esemplari, portando a quattordici il totale delle unit\u00e0 della classe. \nDopo un breve servizio nella Marina sovietica, tutti gli esemplari della classe sono stati ceduti a nazioni estere, entrando in servizio con le forze navali di Algeria, Bulgaria, Cuba, Germania Est, Jugoslavia e Libia. Alcune unit\u00e0 sono tuttora in servizio attivo.\nCaratteristiche.\nLe unit\u00e0 furono realizzate nei cantieri navali di Zelenodol'sk e avvistate per la prima volta nel Mar Nero nel 1977. Inizialmente si ritenne che fossero un rimpiazzo per le pi\u00f9 vecchie fregate sovietiche della classe Riga, ma in seguito si appur\u00f2 che le navi erano destinate in gran parte all'esportazione; di fatto, solo un esemplare fu operativo con la Marina sovietica e solo per compiti di addestramento, per finire poi anch'esso ceduto a una nazione estera.\nLe dodici unit\u00e0 del modello base furono realizzate in due serie da sei unit\u00e0 ciascuna; l'unica differenza fondamentale era che le unit\u00e0 della seconda serie disponevano di impianti di condizionamento dell'aria per assicurarne l'operativit\u00e0 in paesi dal clima tropicale. Lo scafo delle Koni misurava 96,51 metri in lunghezza e 12,56 metri in larghezza, per un pescaggio di 3,2 metri; il dislocamento standard era di 1.440 tonnellate e quello a pieno carico di 1.660 tonnellate (valori rispettivamente di 1.550 e 1.705 tonnellate nella variante Koni II dotata di armamento modificato). L'equipaggio ammontava a 108 uomini tra ufficiali e marinai (112 sulle Koni II).\nL'apparato motore era di tipo CODAG, con una turbina a gas M-8G da 20.000 hp accoppiata a due motori diesel 68B da 8.000 hp; la velocit\u00e0 massima toccava i 29,67 nodi, mentre l'autonomia si aggirava sulle 4.500 miglia alla velocit\u00e0 di 14 nodi. L'apparato sensori comprendeva un radar di rilevamento aria/superifice MR-320 \"Topaz-2V\", un radar \"Fut-N\", un radar di navigazione \"Don\" e un impianto sonar MG-311 \"Vychegda\".\nL'armamento di artiglieria si basava su due impianti binati di cannoni da 76 mm AK-176, installati in torrette poste a prua e poppa, e due impianti binati da 30 mm AK-230 per la difesa antiaerea e antimissile a corta distanza, collocati a centro nave. A poppa era presente un lanciatore binato per missili antiaerei Osa, mentre a prua dietro la torre d'artiglieria erano collocati due lanciarazzi antisommegibili RBU-6000; le unit\u00e0 erano predisposte anche per l'imbarco di 12 bombe di profondit\u00e0 e 14 mine.\nLa variante Koni II disponeva di un identico armamento d'artiglieria e antiaereo, ma al posto dei lanciarazzi RBU-6000 di prua erano collocati due lanciatori binati per missili antinave P-15; come armamento antisommergibili erano invece imbarcati quattro tubi lanciasiluri da 400 mm.\nAlcune Koni in servizio con marine estere subirono modifiche rispetto al progetto originario. Le unit\u00e0 cedute all'Algeria furono sottoposte a lavori di ammodernamento tra il 1999 e il 2000, che compresero la sostituzione degli impianti AK-230 con i pi\u00f9 moderni AK-630, l'aggiunta di due impianti binati di tubi lanciasiluri da 533 mm e una generale modernizzazione dei sistemi radar. Le Koni cedute alla Jugoslavia furono ammodernate tra il 1982 e il 1984 e portate allo standard Koni II tramite l'aggiunta al loro armamento di quattro lanciatori singoli per missili antinave P-20 (la variante modernizzata del P-15)."}
{"id": "632452", "revid": "446353", "url": "https://it.wikipedia.org/wiki?curid=632452", "title": "Classe Fatahillah", "text": "La classe Fatahillah \u00e8 una classe di fregate, composta da tre unit\u00e0 costruite nei cantieri della ditta olandese Wilton-Fijenoord di Schiedam per conto della Marina militare indonesiana; le tre unit\u00e0 (\"Fatahillah\", \"Malahayati\" e \"Nala\") sono entrate in servizio tra il 1979 e il 1980.\nCaratteristiche.\nQueste fregate leggere sono state le prime unit\u00e0 importanti costruite appositamente per la Marina Indonesiana dopo che essa, nel corso degli anni, aveva immesso in servizio numerose unit\u00e0 navali di costruzione sovietica; queste navi sono state pensate per prestare servizio tra le isole dell'arcipelago indonesiano, se necessario sostenendo combattimenti di media intensit\u00e0 in situazioni in cui la minaccia aerea non sia eccessiva.\nLe Fatahillah sono navi piccole, con un dislocamento a pieno carico di 1.450 tonnellate, ma ben equipaggiate con armamenti pesanti e con diversi sensori di ricerca e controllo. Lo scafo, lungo 83,85 metri, largo 11,1 metri e con un pescaggio di 3,3 metri, \u00e8 costituito da una struttura compatta, con ponte di coperta continuo quasi senza cavallino di prua. L'apparato propulsivo \u00e8 del tipo CODOG, con una turbina a gas R-R Olympus TM3B da 22.360 hp e due motori diesel MTU da 8.000 hp, per una velocit\u00e0 complessiva di 30 nodi. La dotazione di sensori vede una serie di apparati di progettazione olandese, come il radar di scoperta aerea e di superficie DA-05, il radar WM-28 per il controllo tiro e un sonar a scafo PHS-32; \u00e8 presente un sistema completo di contromisure elettroniche SUSIE I, con due lancia-chaff Corvus e un sistema anti-siluro T Mk 6.\nL'armamento \u00e8 molto pesante per navi di simili dimensioni: il parco di artiglieria comprende un cannone da 120/46 mm in una torre a prua impiegabile sia nel tiro antiaereo che antinave e controcosta, uno o, sull'ultima unit\u00e0 della classe, due cannoni antiaerei da 40 mm a poppa e due mitragliere da 20 mm; per la lotta antinave \u00e8 disponibile una batteria di missili Exocet con quattro ordigni per unit\u00e0, mentre la difesa antiaerea \u00e8 integrata da due lanciatori per missili terra-aria MBDA Mistral. Per la difesa contro i sottomarini sono disponibili due lanciasiluri tripli Mk 32 (non presenti sulla \"Nala\") e un lanciarazzi ASW binato. La sola fregata \"Nala\" \u00e8 stata poi dotata di una piattaforma di atterraggio e di un hangar ripiegabile a poppa dove pu\u00f2 trovare posto un elicottero leggero MBB Bo 105."}
{"id": "632456", "revid": "729019", "url": "https://it.wikipedia.org/wiki?curid=632456", "title": "Makurap", "text": "I Makurap sono un gruppo etnico del Brasile con una popolazione stimata in 478 individui nel 2010 (Funasa).\nLingua.\nParlano la lingua makurap (codice ISO 639: MAG) che appartiene alla famiglia linguistica Tupari. I membri pi\u00f9 giovani parlano solo il portoghese e sono in pochi a parlare in maniera nativa il makurap. Tra questi vi sono anche i membri pi\u00f9 anziani di altri gruppi etnici confinanti. Durante il rituale delle \"chichadas\", in cui si beve in gruppo mais fermentato, si riuniscono dialogando esclusivamente in makurap.\nInsediamenti.\nVivono nello stato brasiliano di Rond\u00f4nia. Oggi i Makurap sono stanziati in tre territori indigeni: \"Rio Guapor\u00e9\" (115.788 ettari, istituito nel 1996 nel comune di Guajar\u00e1 Mirim), \"Rio Mequens\" (107.533 ettari, istituito nel 1996 nei comuni di Colorado do Oeste e Cerejeira) e \"Rio Branco\" (236.137 ettari, istituito nel 1986 nel comune di Costa Marques), e nelle aree urbane limitrofe.\nStoria.\nPer secoli i Makurap hanno vissuto sulla riva destra del Guapor\u00e9, un fiume che aveva, nel XVIII secolo, una posizione strategica nella regione di confine tra le colonie portoghesi e spagnole. Ci\u00f2 port\u00f2 a numerosi contatti tra le etnie della regione ed i coloni con conseguente spopolamento. Nel XX secolo fu il boom della raccolta del caucci\u00f9 e le relative nuove invasioni dei coloni a costringere i Makurap e le etnie confinanti a spostarsi in altre aree per evitare la schiavit\u00f9. Le invasioni provocarono, inoltre, devastanti epidemie che decimarono la popolazione.\nVerso la fine del XIX secolo, i coloni boliviani costruirono un \"seringal\" (un'area di estrazione del caucci\u00f9) sul fiume Colorado e successivamente fu costituito il \"seringal\" di S\u00e3o Lu\u00eds. Queste due aree provocarono una nuova ondata di contatti tra i popoli della regione ed i coloni. Tra il 1910 ed il 1920, furono costruiti vari \"barrac\u00f5es\" (costruzioni atte a supportare logisticamente i \"seringal\") e nuovi punti di raccolta del caucci\u00f9. In particolare in questo periodo si diffuse tra i gruppi indigeni una devastante epidemia di morbillo che provoc\u00f2 perdite umane di vaste dimensioni, lasciando addirittura alcuni gruppi sull'orlo dell'estinzione.\nNegli anni seguenti i Makurap gradualmente assunsero una posizione dominante tra i gruppi della regione e la loro lingua divenne in breve un idioma intertribale utilizzato per la comunicazione tra le varie trib\u00f9. Fu per\u00f2 solo negli anni settanta che gli indios furono trasferiti dai \"seringal\" alle aree riservate, ancora non ufficialmente, alle trib\u00f9 indigene. Negli anni ottanta i gruppi furono colpiti dalla malaria e dalla tubercolosi. Nel 1984 fu finalmente demarcato il territorio indigeno di \"Rio Branco\", tuttavia 4 villaggi Makurap, situati a nord del territorio, restarono fuori dai confini. Fu solo nel 1996, tra l'ostracismo delle aziende di estrazione locali che intendevano sfruttare ancora i membri delle varie etnie, che fu demarcato il territorio indigeno di \"Rio Mequ\u00e9ns\", comprendente un'area vasta 105.250 ettari."}
{"id": "632457", "revid": "46931", "url": "https://it.wikipedia.org/wiki?curid=632457", "title": "Makur\u00e1p", "text": ""}
{"id": "632458", "revid": "1516566", "url": "https://it.wikipedia.org/wiki?curid=632458", "title": "Classe Medina", "text": "La classe Medina \u00e8 una classe di fregate costruite in Francia per conto della Regia marina saudita, composta da quattro unit\u00e0 (\"Al Madinah\", \"Hofouf\", \"Abha\" e \"Taif\") entrate in servizio tra il 1985 e il 1986.\nCaratteristiche.\nLe Medina hanno uno scafo lungo 115 metri, largo 12,5 metri e con un pescaggio massimo di 4,65 metri; il dislocamento a pieno carico \u00e8 di 2.610 tonnellate. L'apparato propulsivo \u00e8 basato su quattro motori diesel su due alberi motore, per una potenza di 32.500 hp e una velocit\u00e0 massima di 30 nodi; l'equipaggio ammonta a 179 tra ufficiali e marinai.\nL'apparato di sensoristica consiste in un sistema radar di scoperta aerea DRBV-15 e in un sonar TSM 2630 integrato nello scafo. L'armamento comprende un cannone da 100/44 mm a doppio uso antinave/antiaereo in una torre a prua, due cannoni da 40 mm antiaerei, quattro tubi lanciasiluri, otto missili antinave OTOMAT e un lanciatore a otto celle per 26 missili Crotale antiaerei; a poppa \u00e8 presente un hangar e una piattaforma di atterraggio per un elicottero, di solito un A\u00e9rospatiale SA 365 Dauphin."}
{"id": "632459", "revid": "125610892", "url": "https://it.wikipedia.org/wiki?curid=632459", "title": "Giro d'Italia 1937", "text": "Il Giro d'Italia 1937, venticinquesima edizione della \"Corsa Rosa\", si svolse in diciannove tappe dall'8 maggio al 30 maggio 1937, per un percorso totale di 3\u00a0840 km. La corsa fu dominata da Gino Bartali che, indossata la maglia rosa dopo la cronoscalata sul Terminillo, non la lasci\u00f2 pi\u00f9 entrando trionfante al velodromo Vigorelli.\nNel 1937 aument\u00f2 il numero di tappe, con 19 frazioni di cui quattro suddivise in semitappe per un totale di 23. Per la prima volta furono inserite nel programma le Dolomiti, con i passaggi su passo Rolle e Costalunga.\nSquadre e corridori partecipanti.\nParteciparono alla corsa quattro squadre professionistiche da sette ciclisti l'una, sette \"gruppi\" sportivi da cinque ciclisti l'uno, e 31 \"individuali\" senza squadra n\u00e9 gruppo, per un totale di 94 ciclisti iscritti, 93 dei quali effettivamente al via. Di questi, 41 giunsero al traguardo finale di Milano.\nClassifiche finali.\nClassifica liberi - Maglia bianca.\nLa classifica \"liberi\" era riservata ai ciclisti dei gruppi e individuali."}
{"id": "632460", "revid": "446353", "url": "https://it.wikipedia.org/wiki?curid=632460", "title": "Classe Alvand", "text": "La classe Alvand \u00e8 una classe di unit\u00e0 di scorta della Marina militare iraniana, ordinate ai cantieri Vosper Thornycroft e costruite in Gran Bretagna per la Marina Imperiale Iraniana.\nCaratteristiche.\nLa classe era costituita da quattro unit\u00e0 classificate \"DE\" o cacciatorpediniere scorta. Erano delle unit\u00e0 molto veloci, con una velocit\u00e0 massima di ben 39 nodi con un apparato motore tipo CODOG con due motori diesel \"Paxman Ventura\" da 3800 CV e due turbine a gas \"Rolls Royce Olympus TM-3A\" dalla potenza di 46000 cavalli. Con la propulsione diesel la velocit\u00e0 massima \u00e8 di 17 nodi, mentre l'autonomia \u00e8 di 5000 miglia a 15 nodi. L'armamento artiglieresco contava sul cannone da 114mm Mk 8, 2 impianti Oerlikon da 20mm binati e 2 singoli, missili AAW Sea Cat e ASuW Sea Killer 2, missili leggeri antinave con guida radar semiattiva, antisignani dei Marte.\nLa classe era denominata Classe Saam e le unit\u00e0 erano state battezzate con nomi di personaggi dello Shahnameh, il poema epico nazionale del poeta persiano Ferdowsi, ma dopo la rivoluzione islamica le unit\u00e0 sono state ribattezzate con nomi di montagne dell'Iran e riclassificate fregate.\nLe unit\u00e0 attualmente in servizio sono tre in quanto la fregata Sahand \u00e8 stata affondata nel 1988 durante l'Operazione Praying Mantis, quando cercando di colpire un A-6 Intruder della portaerei USS Enterprise venne colpita da un missile Harpoon lanciato dal bombardiere americano."}
{"id": "632465", "revid": "1573940", "url": "https://it.wikipedia.org/wiki?curid=632465", "title": "Classe Jiangnan", "text": "La classe Jiangnan \u00e8 una evoluzione delle fregate della classe Riga fatta dalla Repubblica Popolare Cinese.\nDopo la costruzione su licenza di 4 fregate Classe Riga, inizi\u00f2 l'epopea delle numerose fregate realizzate dai cantieri nazionali. Dopo queste 4 unit\u00e0 assemblate, chiamate Classe Chendu, arriv\u00f2 la classe Jiangnan, con una struttura ingrandita e teoricamente migliore e pi\u00f9 potente, ma non sono state aggiornate con missili antinave. 4 costruite."}
{"id": "632467", "revid": "648716", "url": "https://it.wikipedia.org/wiki?curid=632467", "title": "Classe Type 053", "text": "La classe Type 53, nota in Occidente come Classe Jianghu, \u00e8 una numerosa serie di fregate della Marina militare cinese, esportata anche in altri paesi come il Pakistan. Le fregate sono state prodotte in diverse versioni e per un lungo periodo di tempo.\nStoria.\nDopo l'esperienza delle quattro fregate lanciamissili della classe Riga assemblate in Cina , denominate classe Chengdu (6601), che vennero rivisitate intorno al 1970 e ridenominate classe Chengdu (01), seguirono poi le migliorate classe Jiangnan (Type 065), che modificavano il progetto della classe Riga con un castello allungato per ospitare i pi\u00f9 voluminosi motori diesel destinati a queste navi, visto che i cinesi non riuscivano a riprodurre i gruppi di turbine a vapore ad alta pressione russi; successivamente vennero alla luce le due unit\u00e0 della classe Jiangdong, simili ancora alle precedenti anche se destinate come unit\u00e0 antiaeree, e lanciate prive degli impianti di missili antiaerei HQ-61 perch\u00e9 non ancora operativi all'epoca del loro completamento; queste vennero classificate come le prime Type 053K.\nProgetto.\nLa classe Jianghu (nome in codice NATO del progetto Type 053), ripartita in cinque serie, ha avuto una capacit\u00e0 antinave ben pi\u00f9 spiccata, con la prima serie provvista di una dotazione di sei missili antinave Styx in versione cinese, i SY-1 \"Silkworm\", in due lanciatori tripli. Sono state le prime fregate ad essere progettate dopo la Rivoluzione culturale. Ne sono state costruite 23 tra le 14 del sottotipo I (Type 053H) e le 9 del sottotipo II (Type 053H1). Nel modello II ci sono modifiche nell'apparato motore, e su una di queste navi \u00e8 stato aggiunto un hangar per elicotteri. Diverse unit\u00e0 del modello I avrebbero dovuto essere aggiornate al modello II, mentre la nave modificata \u00e8 stata usata come base per le classi Luhu e Jiangwei. Le navi sono dotate di un sonar a scafo di tipo SJD-3 non fisso, ma estratto tramite un'asta telescopica quando in uso, in modo da migliorarne l'efficienza.\nInfine nel modello III (Type 053H2) vi sono cannoni in impianti binati da 100mm, cannoni AA da 57 e 37mm, lanciarazzi antisommergibile e rampe per bombe di profondit\u00e0.2 Del terzo tipo sono state acquistate dall'Egitto nel 1984 e nel 1985,prendendo i nomi di Najim az Zaffer ed El Nasser. Altre 4 sono state vendute alla Thailandia nel 1991-92. Due unit\u00e0 sono in servizio con la marina cinese; la Huangshi e la Wuhu.\nDue altri vascelli, uno dei quali \u00e8 stato identificato come Zhoushan,vengono erroneamente inseriti in questa classe, ma fanno parte in realt\u00e0 del modello migliorato Tipo IV (Type 053H1Q). Questo perch\u00e9 le autorit\u00e0 cinesi si riferiscono sia alla Jianghu III,sia alla Tipo IV come \"Nuove Fregate Missilistiche\". Le Tipo IV hanno uno scafo completamente chiuso e sono dotate di aria condizionata.\nIl Type 053H1Q, Jianghu V, \u00e8 composto da sei navi del tipo III in versione pi\u00f9 economica, per colmare un vuoto nella flotta cinese.\nI successivi Type 053H2G (codice NATO classe Jiangwei-I) e Type 053H3 (codice NATO Jiangwei-II) hanno una classificazione a parte.\nNavi.\nEcco le varie sottoclassi e le unit\u00e0 costruite per altri paesi o ad essi trasferite.\nServizio con altre marine.\n11 in totale:"}
{"id": "632468", "revid": "228587", "url": "https://it.wikipedia.org/wiki?curid=632468", "title": "Maestro di balletto", "text": "La figura del maestro di balletto (dal francese \"ma\u00eetre de ballet\"; al femminile \"maitresse de ballet\") ricopre in una compagnia di balletto il ruolo di responsabile del livello di abilit\u00e0 di tutti i ballerini presenti nella compagnia.\nGeneralmente \u00e8 incaricato di seguire giorno per giorno la compagnia, facendo fare pratica ai ballerini, insegnando loro nuove figure e ampliando cos\u00ec il loro repertorio soprattutto in vista della preparazione di un balletto.\nLa nascita del \"Ma\u00eetre de ballet\".\nDurante i primi secoli di consolidamento delle compagnie di balletto, tra il XVIII secolo e il XX secolo, il ruolo del \"primo maestro di balletto\" si riscontra per la prima volta nella figura di \"primo coreografo\", figura paragonabile all'attuale \"direttore artistico\". Questo racchiudeva dunque la creazione di danze, la scelta delle opere, lavorava a stretto contatto con il compositore e insegnava ai ballerini le figure e i diversi stili richiesti.\nFu questo il prototipo, modificatosi nel corso del tempo, del \"maestro di balletto\": una figura responsabile dell'intera direzione artistica, in particolare del gruppo dei ballerini e del gruppo teatrale.\nAttualmente questo ruolo viene denominato di \"direttore\" e responsabile del corpo di ballo, o della compagnia, e il termine di \"ma\u00eetre de ballet\" indica invece oggi semplicemente la persona che all'interno delle compagnie professionali d\u00e0 la lezione e segue le prove."}
{"id": "632470", "revid": "20768", "url": "https://it.wikipedia.org/wiki?curid=632470", "title": "Cioccolato di Modica", "text": "Il cioccolato di Modica o cioccolato modicano (in dialetto modicano \"ciucculatta muricana\" o \"ciucculatti muricanu\" in generale, nel resto dell'Isola) si ottiene da una particolare lavorazione \"a freddo\" del cioccolato che esclude la fase del concaggio.\nNel 2018 il cioccolato di Modica ha ottenuto dall'Unione europea il riconoscimento di Indicazione geografica protetta (IGP).\nStoria.\nAlcune fonti riportano che durante la dominazione degli spagnoli in Sicilia nel XVI secolo tale lavorazione fu introdotta nella Contea di Modica, a quel tempo il pi\u00f9 importante stato feudale del sud Italia, dotato di autonomia amministrativa. Gli spagnoli verosimilmente appresero dagli Aztechi la tecnica di lavorazione delle fave di cacao mediante l'utilizzo del metate, un tipo di macina di pietra utilizzato per la lavorazione di cereali e semi. Le fonti giunte ai nostri giorni ci dicono che gli Aztechi non fossero a conoscenza dell'esistenza dello zucchero e che consumassero il cacao in forma liquida, pertanto \u00e8 certo che il Cioccolato di Modica, che si presenta in uno stato solido a forma di lingotto e contiene anche zucchero oltre al cacao, non discenda da una ricetta di origine Azteca. Furono gli Spagnoli i primi verosimilmente ad aggiungere al cacao lo zucchero e a realizzare la prima forma arcaica di cioccolato e a diffonderla nei propri domini, incluso la Contea di Modica. Attualmente esistono tracce di questo tipo di lavorazione in Spagna (\"el chocolate a la piedra\"), oltre che nelle comunit\u00e0 indigene di Messico e Guatemala. Leonardo Sciascia ricorda come tale lavorazione rimanesse ai suoi tempi nella citt\u00e0 di Modica, precisando anche che esistessero originariamente le sole due versioni con le aggiunte di vaniglia e cannella. Storicamente si \u00e8 tramandato come un dolce tipico delle famiglie nobili che durante le feste e le occasioni importanti lo preparavano in casa. In questo modo si \u00e8 tramandato fino ai giorni nostri e solo successivamente \u00e8 diventato un prodotto dolciario di fama internazionale.\nLavorazione.\nLa massa di cacao, ottenuta dai semi tostati e macinati (detti localmente \"caracca\") e non privata del burro di cacao in essa contenuta, viene riscaldata per renderla fluida. Ad una temperatura non superiore a 40\u00a0\u00b0C viene mescolata a zucchero semolato o di canna, e spezie come cannella, vaniglia, zenzero, pistacchio di Bronte o peperoncino, oppure con scorze di limoni o arancia. Il cioccolato rimane comunque con elevate percentuali di massa di cacao, minimo 50%, anche nelle versioni \"classiche\" fino ad arrivare alle versioni purissime con 99% di massa di cacao.\nNella lavorazione a mano la massa veniva deposta su uno spianatoio a mezzaluna, detto \"la valata ra ciucculatta\", simile all'originario metate, costruito interamente in pietra lavica e gi\u00e0 riscaldato, e poi veniva amalgamata con il \"pistuni\", speciale mattarello cilindrico di pietra, di diverso peso e spessore in rapporto alle fasi di lavorazione e cio\u00e8 la prima, la seconda e la terza passata, fino alla raffinazione che prendeva il nome di \"stricata\". In molti laboratori oggi queste fasi di lavorazione sono effettuate da pi\u00f9 moderne temperatrici.\nQuesta lavorazione tradizionale non \u00e8 pi\u00f9 utilizzata da alcuni decenni, oltre a non essere prevista nel Disciplinare di Produzione approvato dal Ministero e attualmente il Cioccolato di Modica viene prodotto con l'utilizzo di moderni macchinari che consentano il controllo dei parametri definiti nel Disciplinare.\nIl composto viene sempre mantenuto ad una temperatura massima di 35-40\u00a0\u00b0C che non fa sciogliere i cristalli di zucchero che rimangono integri all'interno della pasta. Ancora pastoso, viene versato in apposite \"lanni\" (formelle di latta a forma rettangolare) che vengono battute sia perch\u00e9 abbia, una volta solidificato e freddo, la forma del suo contenitore sia per far venire in superficie eventuali bolle di aria e rendere il prodotto compatto. La barretta di cioccolato ottenuta \u00e8 lucida con delle scanalature, a volte pi\u00f9 opaca, ha un colore nero scuro con riflessi bruni, una consistenza granulosa e un po' grezza.\nLa forza del prodotto consiste nella semplicit\u00e0 della lavorazione, nella masticazione granulosa e friabile grazie sia alla mancanza della fase di concaggio che allo zucchero che si presenta in cristalli, e nell'assenza di sostanze estranee (grassi vegetali, latte, lecitina di soia).\nSpesso il Cioccolato di Modica si presenta con una patina bianca e tende a sbriciolarsi. Il fenomeno dell'affioramento del burro di cacao altera le propriet\u00e0 organolettiche tradizionali del prodotto.\nConsorzio di tutela.\nNel 2003 \u00e8 nato il Consorzio di tutela del cioccolato di Modica, che raggruppa venti produttori della citt\u00e0 allo scopo di stabilire un disciplinare di produzione e ottenere il riconoscimento IGP (Indicazione geografica protetta), al momento il prodotto \u00e8 inserito nell'elenco dei prodotti agroalimentari tradizionali.\nManifestazioni.\nA partire dal 2005 fino al 2008, la citt\u00e0 ha ospitato l'Eurochocolate, importante manifestazione itinerante che si tiene annualmente a Perugia ed in altre localit\u00e0 italiane.\nDal 2009 al 2012 il Comune di Modica, in collaborazione con Fine Chocolate Organization ha promosso e organizzato una manifestazione denominata \"Chocobarocco\", in sostituzione di Eurochocolate.\nNel 2013 la manifestazione cambia nome in \"ChocoModica\" con il ritorno, nel 2014 e nel 2015, della collaborazione dell'Eurochocolate.\nNel 2016 la manifestazione viene nuovamente organizzata dal Comune in collaborazione con numerosi partner del comprensorio provinciale e non.\nIl Regolamento di esecuzione (UE) 2018/1529 della Commissione Europea dell'8 ottobre 2018 ha sancito l'iscrizione del Cioccolato di Modica nel registro delle Indicazioni Geografiche Protette."}
{"id": "632479", "revid": "183581", "url": "https://it.wikipedia.org/wiki?curid=632479", "title": "Bomba fork", "text": ""}
{"id": "632481", "revid": "125939783", "url": "https://it.wikipedia.org/wiki?curid=632481", "title": "Andrea Consigli", "text": "Caratteristiche tecniche.\nPortiere attento e reattivo, \u00e8 abile nel parare i calci di rigore, in Serie A ne ha neutralizzati 19: meglio di lui hanno fatto solo Gianluca Pagliuca, con 24 salvataggi, e Samir Handanovi\u010d con 25.\nCarriera.\nClub.\nDalle giovanili dell'Atalanta ai prestiti alla Sambenedettese e al Rimini.\nInizia la sua carriera nella Polisportiva Giovanile Cormano; giovanissimo viene acquistato dall'Atalanta, dove svolge l'intera trafila delle giovanili (con cui vince uno scudetto con la squadra Giovanissimi Nazionali).\nNella stagione 2005-2006 viene inserito nella rosa della prima squadra come terzo portiere, disputando nel contempo il Campionato Primavera. In questo periodo non viene mai impiegato in una partita ufficiale della squadra maggiore.\nLa stagione successiva, a 19 anni, il portiere va in prestito alla in Serie C1, dove gioca titolare e stabilisce il nuovo record assoluto di imbattibilit\u00e0 per partite di campionato della squadra marchigiana (444 minuti).\nLa stagione successiva, divenuto titolare dell'Under-21, passa in prestito al in Serie B, dove colleziona 35 presenze. Anche in Romagna stabilisce il record d'imbattibilit\u00e0 della storia del club riminese con 633 minuti senza subire reti.\nIl ritorno all'Atalanta.\nNella stagione 2008-09 il giovane viene richiamato dall'Atalanta, dove parte come secondo dietro al titolare Coppola. Dopo aver passato la prima parte della stagione in panchina, il 1\u00ba febbraio 2009, a 22 anni, esordisce in Serie A nella partita Atalanta-Catania (1-0). Parte titolare anche le successive due gare contro Cagliari e facendo rimanere ancora inviolata la porta nerazzurra; mantiene il posto tra i pali fino alla fine della stagione.\nLa stagione seguente parte come primo portiere. Tuttavia, alcune sue imprecisioni porteranno ad avvicendamenti con Coppola nel corso del campionato. Finito il campionato, saranno 31 le presenze e 41 le reti subite. L'Atalanta, arrivata terz'ultima, retrocede in Serie B.\nConsigli inizia la nuova stagione conservando l'imbattibilit\u00e0 per 373 minuti (pi\u00f9 di 4 gare). Dalla 22\u00aa giornata (Vicenza-Atalanta) alla 29\u00aa giornata (Torino-Atalanta), la sua porta rimane inviolata per 566 minuti (quasi due mesi). Conclude il campionato con 40 partite disputate (\u00e8 il giocatore pi\u00f9 impiegato della stagione nerazzurra) e con 32 reti subite. Il 29 maggio, festeggia il suo secondo campionato di Serie B vinto della sua carriera. \u00c8 stato inserito nella squadra dei Top 11 del campionato di Serie B 2010-2011.\nIl 2 settembre 2012, in Cagliari-Atalanta, para due rigori in ventisette minuti nel primo tempo (prima a Joaqu\u00edn Larrivey e poi a Daniele Conti), stabilendo un primato personale; nella seconda frazione di gioco si infortuna in un contrasto con il compagno Guglielmo Stendardo e viene sostituito da Ciro Polito.\nL'11 maggio in Atalanta-Milan (2-1) gioca la sua duecentesima (e penultima in assoluto) partita con la squadra bergamasca.\nSassuolo.\nIl 1\u00ba settembre 2014 viene ufficializzato il suo trasferimento a titolo definitivo al , societ\u00e0 di Serie A. Esordisce con la maglia neroverde a San Siro contro l', nella partita persa per 7-0 dalla sua squadra.\nIl 17 aprile 2016 in occasione di -Sassuolo commette un errore clamoroso: giocando di prima la palla passatagli da Adjapong, svirgola il pallone, indirizzandolo nella propria porta e segnando cos\u00ec un autogol.\nNazionale.\nEntra a far parte delle nazionali giovanili fin dalla categoria Under 15-16.\nConsigli venne convocato da Pierluigi Casiraghi in nazionale Under-21 quando non aveva ancora giocato nei campionati professionistici, esordisce infatti il 15 agosto 2006, in amichevole contro la Croazia. Dopo la sua stagione in C1, vissuta da titolare, viene convocato come terzo portiere per l'Europeo Under-21 2007, dopo il quale diventa il portiere titolare del nuovo ciclo 2007-2009.\nViene convocato come secondo portiere nella nazionale olimpica che partecipa alle Giochi olimpici di Pechino 2008, alle spalle di Viviano. L'espulsione di quest'ultimo, nel quarto di finale perso contro il Belgio, permette a Consigli di debuttare nella competizione a cinque cerchi.\nNel 2009 prende parte come portiere titolare all'Europeo Under-21 in Svezia, dove l'Italia viene eliminata in semifinale.\nIl 10 agosto 2012 viene convocato per la prima volta in nazionale maggiore dal CT Cesare Prandelli in occasione dell'amichevole contro l'Inghilterra del 15 agosto a Berna.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "632486", "revid": "72396", "url": "https://it.wikipedia.org/wiki?curid=632486", "title": "Dichiarazione di Ginevra", "text": "Esistono numerosi testi noti come Dichiarazione di Ginevra:"}
{"id": "632488", "revid": "1957733", "url": "https://it.wikipedia.org/wiki?curid=632488", "title": "Fonte terziaria", "text": "Una fonte terziaria \u00e8 una raccolta o selezione e strutturazione di documenti o fonti, sia primarie che secondarie. Una fonte primaria presenta materiale che raccoglie testimonianze di prima mano, cio\u00e8 prodotte in un tempo vicino ai fatti narrati, mentre una fonte secondaria commenta, analizza e critica i materiali forniti dalle fonti primarie. \nMentre la distinzione tra fonte primaria e fonte secondaria \u00e8 essenziale nella storiografia, la distinzione tra queste fonti e le fonti terziarie \u00e8 pi\u00f9 periferica ed \u00e8 pi\u00f9 rilevante nella pratica dello studio che nel contenuto.\nTipiche fonti terziarie sono bibliografie, cataloghi di biblioteche, cartelle, liste di letture e rassegne di articoli. Enciclopedie e trattati sono esempi di pubblicazioni che interessano sia fonti secondarie che terziarie, presentando commenti ed analisi, mentre al contempo tentano di fornire una visione globale sintetica del materiale disponibile sull'argomento.\nPerci\u00f2, ad esempio, le voci dell\"'Enciclopedia Treccani\" hanno sia le caratteristiche di fonti secondarie, ma tentano anche di fornire la copertura completa dell'argomento propria delle fonti terziarie."}
{"id": "632490", "revid": "289247", "url": "https://it.wikipedia.org/wiki?curid=632490", "title": "Documentari", "text": ""}
{"id": "632491", "revid": "121737460", "url": "https://it.wikipedia.org/wiki?curid=632491", "title": "Stilistica", "text": "La stilistica, che propriamente \u00e8 l'insieme dei mezzi stilistici propri di ciascuna lingua o degli stilemi (cio\u00e8 di quegli elementi formali o linguistici che contraddistinguono le consuetudini scrittorie di un'opera o di uno scrittore) propri di ogni autore, si \u00e8 costituita, all'inizio del secolo XX, come disciplina innovativa rispetto alla tradizione dei precedenti secoli. Essa \u00e8 andata configurandosi in indirizzi improntati a differenti presupposti filosofici e tecniche d'indagine, diventando studio e analisi storico-critica delle risorse espressive e dei procedimenti stilistici di una lingua e, in particolare, di un periodo, di una scuola o di un autore.\nIl termine \"stilistica\", che viene ricalcato dal tedesco \"Stilistik\", utilizzato nel 1837 da Simon Herling nel \"Theoretisch-Praktisches Lehrbuch der Stilistik\" (Manuale teorico-pratico di stilistica) si diffonde a partire dalla met\u00e0 dell'Ottocento con il significato di \"arte del comporre\" e con questo significato sopravvive fino ad oltre la met\u00e0 del XX secolo.\nFino ai primi del Novecento tutto quanto rientrava nell'ambito della stilistica apparteneva alla retorica e si deve a Charles Bally (1905 e 1909) il nome della disciplina e la sua autonomia.\nLa scuola di Ginevra.\nLa linguistica del primo Novecento ha la caratteristica della dicotomia \"langue/parole\" di Saussure e distingue i due indirizzi della stilistica moderna, la stilistica linguistica e quella letteraria.\nLa stilistica di Charles Bally \u00e8 invece di carattere psicologico e sociologico e ha come oggetto la lingua comune e non quella letteraria. I suoi studi vertono sui mezzi espressivi che il parlante utilizza tra le molte offerte dal sistema. Ad accomunare Bally a tutta la linguistica postsaussuriana \u00e8 l'attenzione posta alla \"parola\" che, come dice Cesare Segre:\nIl concetto di stile individuale, che si afferma gi\u00e0 a partire dal Settecento e con il Romanticismo, viene messo in rilievo dal Jules Marouzeau nel 1946 che sviluppa il concetto di \"scelta\" in rapporto allo stile linguistico. Egli sostiene che lo stile di uno scrittore non \u00e8 altro che il risultato delle sue scelte all'interno di ci\u00f2 che la lingua gli mette a disposizione.\nLa scuola idealistica tedesca.\nLa stilistica letteraria si rif\u00e0 al pensiero di Humboldt e di Schuchardt e a quanto gi\u00e0 Vossler aveva anticipato con la sua distinzione tra l'insieme dei fatti linguistici che compongono lo stile di un autore e l'insieme dei fatti stilistici che diversificano le varie fasi della storia di una lingua. Essa ha come fondatore Leo Spitzer (1928) che mette al centro del suo concetto di stile la nozione di \"scarto\". Egli sostiene che: \nCon questa prima formulazione lo studioso collega lo stile del testo alla psiche dell'autore mentre in un secondo tempo seguir\u00e0 solamente il sistema dei procedimenti stilistici interni al testo.\nLa scuola italiana.\nLa stilistica italiana ha precorso l'analisi del rapporto lingua/scrittore e nasce dal legame tra linguistica romanza e idealismo. Malgrado Benedetto Croce avesse negato che la stilistica fosse autonoma dall'estetica, la disciplina si \u00e8 affermata dapprima con gli studi di Cesare De Lollis e di Mario Fubini che hanno agito nell'area crociana sostenendo per\u00f2 l'idea di un sistema letterario e rivalutando i generi. Anche Giuseppe De Robertis con la sua ricerca intorno all'\"oggetto poetico\" ha contribuito a sviluppare interesse e impegno verso la critica stilistica. Pi\u00f9 tardi Giacomo Devoto, rifacendosi a Bally e a Spitzer, ha messo in relazione lo stile degli scrittori con gli istituti linguistici contemporanei. Gianfranco Contini, infine, attraverso lo strutturalismo e l'analisi delle varianti, ha prodotto una critica e una lettura dei testi nuova e originale.\nAltri studiosi devono al rapporto tra stilistica e grammatica (per esempio Giovanni Nencioni) o storia della lingua italiana (per esempio, Benvenuto Terracini) o filologia (per esempio Gianfranco Folena, Ignazio Baldelli e Alfredo Stussi) o semiologia (per esempio, Cesare Segre, Maria Corti e D'Arco Silvio Avalle) una nuova spinta per gli studi sull'uso della lingua in funzione di comunicazione dei suoi valori formali in trasformazione. Una sintesi originale, fondata soprattutto sui paradigmi di Spitzer e Contini, \u00e8 quella data da Pier Vincenzo Mengaldo.\nL'elaboratore elettronico nell'indagine stilistica.\nIn tempi recenti, basandosi sulla teoria del binomio spitzeriano \"scarto/norma\", \u00e8 intervenuto l'elaboratore elettronico che, mettendo a confronto il numero di frequenze di una stessa parola nel contesto letterario nel quale l'opera si trova, riesce a stabilire il grado di scarto rispetto alla norma linguistica di un particolare momento storico."}
{"id": "632499", "revid": "152534", "url": "https://it.wikipedia.org/wiki?curid=632499", "title": "Liberation Tigers of Tamil Eelam", "text": ""}
{"id": "632500", "revid": "110157", "url": "https://it.wikipedia.org/wiki?curid=632500", "title": "Mandawaka", "text": " \nI Mandawaka (o anche Mandahuaca) sono un gruppo etnico del Brasile e del Venezuela che aveva una popolazione stimata in circa 3.000 individui nel 1975. Parlano la lingua Mandahuaca (codice ISO 639: MHT) e sono principalmente di fede animista.\nVivono ai confini tra Colombia e Venezuela e nello stato brasiliano dell'Amazonas, sui fiumi Baria e Casiquiare. Denominazioni alternative: Mandauaca, Mandawaka, Ihini, Arihini, Maldavaca, Cunipusana, Yavita, Mitua."}
{"id": "632501", "revid": "46931", "url": "https://it.wikipedia.org/wiki?curid=632501", "title": "Mandahuaca", "text": ""}
{"id": "632503", "revid": "391034", "url": "https://it.wikipedia.org/wiki?curid=632503", "title": "Manduka", "text": ""}
{"id": "632506", "revid": "1108020", "url": "https://it.wikipedia.org/wiki?curid=632506", "title": "Thalasseus sandvicensis", "text": "Il beccapesci (Thalasseus sandvicensis ()) \u00e8 un uccello della sottofamiglia Sterninae, nella famiglia Laridae.\nDescrizione.\nIl beccapesci \u00e8 una delle sterne pi\u00f9 grandi, ha una lunghezza media di poco superiore ai 40\u00a0cm ed un peso che non supera 360 grammi. I colori sono prevalentemente grigi, con un petto pi\u00f9 chiaro, zampe e cappuccio sulla testa neri. \u00c8 nero anche il becco (tranne la punta gialla). Si distingue da un gabbiano per le ali pi\u00f9 sottili e a falce che sbatte pi\u00f9 profondamente, per le zampe pi\u00f9 corte, il becco pi\u00f9 lungo ed il ciuffo nero sulla nuca, che gli conferiscono una silhouette particolare anche per una sterna.\nDistribuzione e habitat.\nIl beccapesci \u00e8 diffuso nelle aree costiere di Europa, Africa, Asia occidentale e Sud America; in Italia ci sono rare nidificazioni sul delta del Po e nei pressi del Gargano.\nBiologia.\nAlimentazione.\nSi ciba di pesci catturati tuffandosi in picchiata dal volo all'improvviso.\nRiproduzione.\nNidifica in primavera inoltrata.\nConservazione.\nLa \"IUCN Red List\" classifica \"Thalasseus sandvicensis\" come specie a basso rischio \"Least Concern\".\nIn Italia se ne vedono sempre meno, ma non \u00e8 considerata comunque una specie a rischio, anche se ne \u00e8 vietata la caccia."}
{"id": "632507", "revid": "1817422", "url": "https://it.wikipedia.org/wiki?curid=632507", "title": "Mawayana", "text": "I Mawayana (o anche Mapidian) sono un gruppo etnico del Brasile vicino all'estinzione. La loro madrelingua \u00e8 il Mawayana, ormai non pi\u00f9 utilizzato per la comunicazione quotidiana, che \u00e8 invece dominio delle lingue Waiwai e Trio. Sono principalmente di fede animista. Nel 1975 la popolazione era stimata in 50 unit\u00e0.\nVivono nello stato brasiliano di Roraima e nel sud del Suriname, insieme ai Waiwai e ai Trio. Probabilmente sono originari della Guyana."}
{"id": "632511", "revid": "599013", "url": "https://it.wikipedia.org/wiki?curid=632511", "title": "Ye'kuana", "text": "Gli Ye'kuana sono un gruppo etnico del Brasile e del Venezuela.\nLingua.\nParlano la lingua Ye'kuana, lingua che appartiene alla famiglia linguistica Karib. Si auto-identificano con il termine \"So'to\", che pu\u00f2 essere tradotto come \"popolo\". Il termine \"Ye'kuana\", invece, pu\u00f2 essere tradotto con \"persone della canoa\" o anche \"gente del ramo nel fiume\".\nInsediamenti.\nVivono negli stati brasiliani di Amazonas e Roraima e in Venezuela. La maggior parte vive in Venezuela mentre le comunit\u00e0 in Brasile sono tre e sono stanziate sulle rive dei fiumi Auaris e Uraricoera, al confine con il Venezuela.\nAltro.\nDocumenti e testimonianze materiali di questa popolazione, raccolti dal missionario Dino Grossa, sono conservati presso i Musei del Seminario vescovile di Treviso."}
{"id": "632513", "revid": "834", "url": "https://it.wikipedia.org/wiki?curid=632513", "title": "Mayongongi", "text": ""}
{"id": "632519", "revid": "599013", "url": "https://it.wikipedia.org/wiki?curid=632519", "title": "Marubo", "text": "I Marubo sono un gruppo etnico del Brasile con una popolazione stimata in 1.705 individui nel 2010 (Funasa).\nLingua.\nParlano la lingua Marubo (codice ISO 639: MZR) che appartiene alla famiglia linguistica pano.\nInsediamenti.\nVivono nello stato brasiliano dell'Amazonas, sul corso superiore dei fiumi Curu\u00e7\u00e1 e Itu\u00ed, nel bacino dello Javari, un'area compresa nel territorio del comune di Atalaia do Norte. All'inizio del XX secolo alcuni Marubo erano stanziati sul fiume Bat\u00e3, probabilmente perch\u00e9 impiegati nella raccolta del caucci\u00f9 nell'area. La delimitazione di un territorio indigeno \"Javari\", che includerebbe i gruppi etnici Marubo, Kor\u00fabo, Matis, Mats\u00e9s, e parte dei Kanamar\u00ed e dei Kulina, \u00e8 ancora in fase di discussione dopo essere stata proposta dal FUNAI."}
{"id": "632521", "revid": "77358", "url": "https://it.wikipedia.org/wiki?curid=632521", "title": "Tigri del Tamil", "text": ""}
{"id": "632522", "revid": "77358", "url": "https://it.wikipedia.org/wiki?curid=632522", "title": "Tigri del Tamil Eelam", "text": ""}
{"id": "632525", "revid": "599013", "url": "https://it.wikipedia.org/wiki?curid=632525", "title": "Matipu", "text": " \nI Matipu sono un gruppo etnico del Brasile che ha una popolazione stimata in 149 individui (2011).\nLingua.\nParlano la lingua Matipu, lingua che appartiene alla famiglia linguistica Karib.\nInsediamenti.\nVivono nello stato brasiliano del Mato Grosso, ne Parco Indigeno dello Xingu. Il villaggio principale \u00e8 situato nei pressi di un lago sulla foce dei fiumi Kulisevo e Buriti. Nel 2002 \u00e8 stato costruito il nuovo villaggio di Jagam\u00fc, non lontano dal villaggio principale, dopo una scissione interna alla comunit\u00e0. Sono in gran parte pescatori, cacciatori e coltivatori di manioca e mais."}
{"id": "632526", "revid": "46931", "url": "https://it.wikipedia.org/wiki?curid=632526", "title": "Matipuhy", "text": ""}
{"id": "632527", "revid": "110157", "url": "https://it.wikipedia.org/wiki?curid=632527", "title": "Matipuhy-Nahukua", "text": " \nI Matipuhy-Nahukua sono un gruppo etnico del Brasile che ha una popolazione stimata in circa 109 individui. Parlano la lingua Matipuhy (D:Nahukua-MZO02) e sono principalmente di fede animista.\nSono correlati ai Matipuhy, con i quali condividono la lingua anche se sono differenti a livello etnico. Nomi alternativi: Nahukw\u00e1, Nahucua, Nafuqua, Nafuku\u00e1, Nahuqu\u00e1, Nahuku\u00e1, Nauqu\u00e1, Anauku\u00e1, Anauqu\u00e1, Matipu Nahuqua, Nafukw\u00e1.\nStoria.\nLa gente Nahuku\u00e1 venne contattata per la prima volta da esploratori tedeschi nel tardo XIV secolo, e vennero considerati inizialmente come parte di due altre trib\u00f9 della regione, i Kalapalo e i Kuikuro. Altri esploratori, condotti da un uomo chiamato Max Schmidt, in seguito spiegaron che questi indigeni erano immigrati nella regione, in quanto la loro cultura era associata con la gente Caribe della regione sud-ovest della Guyana.\nGli esploratori notarono che i Nahuku\u00e1 vivevano in diversi villaggi lungo i fiumi Kurisevo e Kuluene. Negli anni '40, comunque, la popolazione dei Nahuku\u00e1 si ridusse a solo 28 individui. La popolazione crebbe ancora negli anni successivi ma venne di nuovo decimata negli anni '50 a causa di una epidemia di morbillo. Nel 1954 alcuni credettero che i Nahuku\u00e1 si fossero estinti. Ad un certo punto nel 1948 i Nahuku\u00e1 rimasti abbandonarono il proprio villaggio. Negli anni '60 gli indigeni fondarono un nuovo villaggio in un punto vicino alla zona dei Kalapalo. Anche questo villaggio venne in seguito abbandonato, a causa di superstizioni riguardanti un omicidio, che i Nahuku\u00e1 attribuirono a qualcosa di magico.\nNel 1977, un nuovo villaggio Nahuku\u00e1 venne costruito presso i margini del fiume Kuluene. La popolazione Nahuku\u00e1 inizi\u00f2 ad aumentare grazie all'introduzione di cure mediche appropriate."}
{"id": "632528", "revid": "599013", "url": "https://it.wikipedia.org/wiki?curid=632528", "title": "Matis", "text": "I Matis sono un gruppo etnico del Brasile con una popolazione stimata in 390 individui nel 2010 (Funasa).\nLingua.\nParlano la lingua Matis (codice ISO 639: MPQ) che appartiene alla famiglia linguistica pano. Quasi tutti i maschi, per\u00f2, parlano anche il portoghese, il che permette loro la compravendita di merci nei mercati delle aree urbane locali. I Matis comprendono anche le lingue dei Kulina, dei Matses e dei Korubo.\nInsediamenti.\nVivono nello stato brasiliano dell'Amazonas, nei pressi del fiume Itu\u00ed, nei pressi della parte superiore del fiume Coari, un affluente destro dello Itu\u00ed, e nei pressi della parte centrale del fiume Branco, un affluente sinistro dello Itacoa\u00ed. Questa zona si trova nel territorio indigeno Vale do Javari, grande circa 8.544.480 ettari ed ufficialmente riconosciuto nel 1999."}
{"id": "632530", "revid": "599013", "url": "https://it.wikipedia.org/wiki?curid=632530", "title": "Maxakali", "text": "I Maxakali sono un gruppo etnico del Brasile con una popolazione stimata in 1.500 individui nel 2010 (Funasa).\nLingua.\nParlano la lingua Maxakali che appartiene alla famiglia linguistica Maxakali. Molti Maxakali parlano anche il portoghese, soprattutto quelli dell'area di Agua Boa.\nInsediamenti.\nVivono nello stato brasiliano di Minas Gerais, tra i fiumi Pardo e Doce, a nord-est dello stato. Vivono in due aree indigene, Agua Boa e Pradinho, unite per formare il territorio indigeno Maxakal\u00ed, nel comune di Bert\u00f3polis, sulle sorgenti del fiume Umburanas."}
{"id": "632531", "revid": "46931", "url": "https://it.wikipedia.org/wiki?curid=632531", "title": "Caposho", "text": ""}
{"id": "632532", "revid": "767487", "url": "https://it.wikipedia.org/wiki?curid=632532", "title": "Teke", "text": "I Teke (trascritto anche come T\u00e9k\u00e9) o Bateke, noti anche come Tio, sono un'etnia africana del gruppo bantu. Sono presenti nel Repubblica del Congo, nella Repubblica Democratica del Congo, e, in misura minore, nel Gabon. Parlano le lingue teke e ibali.\nStoria.\nLo Stato dei Teke era chiamato dagli Europei (innanzitutto dai Portoghesi) con il nome di \"Anzico\". La prima attestazione di tale denominazione si trova nell'elenco dei titoli spettanti al \"mani Congo\" redatto dai Portoghesi nel 1535.\nIntorno al 1620 il regno di Anzico divenne indipendente, e lo rimase fino alla conquista europea nel 1875.\nIl sovrano di questo regno aveva il titolo di \"Unca Macoco\". Tuttavia gli Europei lo chiamavano semplicemente \"Macoco\".\nRepubblica del Congo.\nNella Repubblica del Congo sono presenti circa 500.000 Teke (il 20% della popolazione totale del paese), presenti principalmente nelle regioni di Plateaux, di Cuvette-Ouest, di Niari, di Bouenza e di Pool. I Teke del Plateaux sono chiamati Mb\u00e9ti e T\u00e9gu\u00e9, quelli del Niari sono chiamati Nzabi. Secondo i leggendari fondatori congolesi, discenderebbero da Nguunu, antenato della maggior parte delle popolazioni del Congo meridionale. Successori dei pigmei (N\u00e9grilles) nell'occupazione del Congo-Brazzaville, i Teke dek Congo discendono dai fondatori del Regno Teke, storico rivale del Regno del Congo. Un loro leggendario re, conosciuto nella storia come Makoko di Mb\u00e9, firm\u00f2 il 3 ottobre 1880 a Mb\u00e9, capitale del suo regno, un accordo con l'esploratore italiano Pietro Savorgnan di Brazz\u00e0.\nRepubblica Democratica del Congo.\nIn Repubblica Democratica del Congo, 267.000 Teke sono stanziati nella provincia di Bandundu e nella citt\u00e0-provincia di Kinshasa.\nGabon.\nNel Gabon i Teken rappresentano una minoranza; sono circa 54.000, stanziati principalmente nella provincia di Haut-Ogoou\u00e9. Il defunto presidente del Gabon, Omar Bongo, era un Teke.\nArte.\nLa scultura Teke annovera una buona variet\u00e0 di maschere fantasiose e di statuette destinate a riti apotropaici o raffiguranti antenati. Talvolta il corpo dell'oggetto \u00e8 scavato per consentire l'immissione di sostanze magiche o medicinali.\nI Teke sono rinomati per la produzione di monili e di oggetti di uso comune decorati."}
{"id": "632537", "revid": "110157", "url": "https://it.wikipedia.org/wiki?curid=632537", "title": "Funda\u00e7\u00e3o Nacional do \u00cdndio", "text": "La Funda\u00e7\u00e3o Nacional do \u00cdndio (conosciuta anche coll'acronimo FUNAI) \u00e8 un'organizzazione ufficiale del governo brasiliano. \u00c8 responsabile della protezione dei popoli indigeni e delle loro terre indigene. Si occupa inoltre dell'elaborazione e dell'implementazione delle politiche riguardanti i popoli indigeni del paese.\nFu creato da C\u00e2ndido Rondon, un ufficiale dell'esercito brasiliano ed esponente del gruppo dei Bororo. Quest'ultimo invent\u00f2 anche il motto del dipartimento: \"Muori se necessario, ma non uccidere\". Il quartier generale si trova a Brasilia. Da dicembre 2018 dipende dal Ministero della Donna, della Famiglia e dei Diritti Umani, dopo essere dipeso, negli ultimi anni, dal Ministero di Giustizia.\n\u00c8 suddiviso in diversi dipartimenti, tra cui l'Unit\u00e0 di Coordinamento generale per gli Indiani incontattati (CGII). Istituita nel 1987, l'Unit\u00e0 \u00e8 l'unico dipartimento governativo al mondo che ha il compito di proteggere i popoli che non hanno alcun contatto, o hanno contatti molto limitati, con il mondo esterno. Il loro diritto a rimanere isolati viene rispettato: il contatto, infatti, si ricerca solo nei casi in cui si ritiene che la trib\u00f9 corra un grave pericolo.\nPrima dell'esistenza del FUNAI, il suo ruolo era affidato al Servizio governativo per la Protezione dell'Indio (SPI). Lo SPI, per\u00f2, fu chiuso nel 1967 quando il rapporto Figuereido, commissionato dal Ministero dell'Interno, svel\u00f2 gli atroci crimini commessi nei confronti degli indigeni nei decenni precedenti: secondo il rapporto, lo SPI era responsabile di gran parte delle sofferenze e persino dello sterminio di alcune trib\u00f9. Lo SPI fu quindi chiuso e al suo posto venne creata la FUNAI."}
{"id": "632538", "revid": "1442080", "url": "https://it.wikipedia.org/wiki?curid=632538", "title": "Straub e Huillet", "text": "Insieme hanno intrapreso un percorso sperimentale che ha portato alla realizzazione di film quali \"Cronaca di Anna Magdalena Bach\", \"Dalla nube alla resistenza\" e \"Rapporti di classe\", che li pongono fra gli autori pi\u00f9 originali del cinema del XX secolo. Nel 2006 hanno ricevuto un \"Leone d'oro\" alla 63\u00aa Mostra cinematografica di Venezia. \nBiografia.\nJean-Marie Straub nacque a Metz che all'epoca era ancora in Germania e quindi gli venne insegnato la lingua tedesca. Da ragazzo incominci\u00f2 a interessarsi di cinema fondando nel 1950 un cineclub a Metz, dove era nato e viveva. Dopo studi presso le universit\u00e0 di Strasburgo e di Nancy, si trasfer\u00ec a Parigi dove, nel 1954, conobbe Dani\u00e8le Huillet, con la quale instaur\u00f2 un rapporto sentimentale e professionale che dur\u00f2 tutta la vita.\nDani\u00e8le Huillet era nata invece a Parigi ma crebbe nella campagna dell'\u00cele-de-France, a La Queue-les-Yvelines, trasferendosi a Parigi nel 1948 dove, dopo aver completato gli studi superiori avrebbe voluto iscriversi alla scuola di cinematografia nazionale IDHEC ma all'esame di ammissione si rifiut\u00f2 di analizzare un film di Yves All\u00e9gret, \"Intrighi di donne\", in quanto lo riteneva indegno.\nStraub era un appassionato cinefilo amico di Fran\u00e7ois Truffaut e collabor\u00f2 con lui alla testata \"Cahiers du Cin\u00e9ma\", sebbene Truffaut si rifiutasse di pubblicare tutto quello che Straub gli proponeva; scrisse anche per la rivista \"Radio-Cin\u00e9ma-T\u00e9l\u00e9vision\". Esord\u00ec nel cinema nel 1956 come assistente lavorando a film come \"Eliana e gli uomini\" di Jean Renoir e \"Un condannato a morte \u00e8 fuggito\" di Robert Bresson e, lo stesso anno, fu assistente alla regia per il cortometraggio \"Le coup du berger\", esordio come regista del suo amico Jacques Rivette.\nPer evitare l'arruolamento per la guerra di Algeria, Straub insieme a Huillet si trasfer\u00ec prima ad Amsterdam e poi, nel 1958, a Monaco di Baviera; Straub per questo venne condannato in contumacia per la diserzione. In Germania nel 1963 realizzarono insieme il loro primo film, \"Machorka-Muff\", un cortometraggio di 18 minuti basato su una storia di Heinrich B\u00f6ll; questa prima opera realizzata trasponendo in modo filologicamente rigoroso un testo letterario originale, rappresenta il primo esempio di uno stile che sar\u00e0 caratteristico di tutta la loro produzione. Segu\u00ec nel 1965 un mediometraggio, \"Non riconciliati, o solo violenza aiuta, dove violenza regna\", sempre tratto da un'opera di B\u00f6ll. Il primo lungometraggio, \"Cronaca di Anna Magdalena Bach\", venne realizzato nel 1968, ma la gestazione risaliva agli anni cinquanta; lo stesso anno collaborarono con Rainer Werner Fassbinder e la sua compagnia teatrale, l'Action-Theater, mettendo in scena un'opera del drammaturgo Ferdinand Bruckner, \"Krankheit der Jugend\", dal quale poi venne tratto un cortometraggio, \"Il fidanzato, l'attrice e il ruffiano\".\nSi trasferirono nel 1969 a Roma dove, negli anni settanta furono molto attivi: nel 1970 realizzarono con attori non professionisti un lungometraggio tratto da un testo teatrale di Pierre Corneille, \"Gli occhi non vogliono in ogni tempo chiudersi\"; segu\u00ec nel 1972 \"Lezioni di storia\", ispirato a un'opera di Bertolt Brecht e, lo stesso anno, il cortometraggio \"Introduzione alla \"Musica d'accompagnamento per una scena di film\" di Arnold Sch\u00f6nberg\", nel quale i due registi leggono testi sull'opera del musicista davanti alla macchina da presa; questo lavoro fu alla base del successivo lungometraggio, \"Mos\u00e8 e Aronne\" (1974) tratta dall'omonima opera di Arnold Sch\u00f6nberg; due anni dopo dirigono \"Fortini/Cani\", un documentario sul saggio \"I cani del Sinai\" dello scrittore Franco Fortini; segue poi nel 1977 il cortometraggio \"Ogni rivoluzione \u00e8 un colpo di dadi\" ispirato alla poesia Un coup de d\u00e9s jamais n'abolira le hasard di St\u00e9phane Mallarm\u00e9 (1897); nel 1978 girano \"Dalla nube alla resistenza\", tratto da due opere di Cesare Pavese (\"Dialoghi con Leuc\u00f2\" e \"La luna e i fal\u00f2\").\nDurante gli anni ottanta realizzarono \"Troppo presto, troppo tardi\" (1981) ispirato da una lettera di Friedrich Engels a Karl Kautsky e dalla lettura del saggio \"La lutte de classes en Egypte, 1945-1970\" di Mahmoud Hussein; segu\u00ec \"Rapporti di classe\" (1983) su ispirazione del romanzo incompiuto di Franz Kafka e due film basati su una tragedia di Friedrich H\u00f6lderlin, \"La morte di Empedocle\" (1986) e \"Schwarze S\u00fcnde\" (1988); segu\u00ec nel 1989 un altro mediometraggio, \"\", basato sulla corrispondenza del pittore.\nNegli anni novanta rielaborando una precedente regia teatrale realizzarono \"Antigone\" (1991) tratto dalla tragedia di Sofocle nella versione di H\u00f6lderlin rivista da Brecht e il corto \"Lothringen!\" dal romanzo \"Colette Baudoche\" di Maurice Barr\u00e8s (1994), seguito nel 1996 da un film musicale, \"Dall'alba al mattino\", tratto da un'opera di Arnold Sch\u00f6nberg, un'analisi del matrimonio, e, nel 1999 \"Sicilia!\", realizzato dopo aver realizzato uno spettacolo teatrale con attori non professionisti e ispirata all'opera dello scrittore Elio Vittorini.\nSeguirono nel 2001 \"Operai, contadini\" e, nel 2003, \"Il ritorno del figliol prodigo - Umiliati\", tratto da \"Le donne di Messina\" sempre di Vittorini; nel 2004 venne realizzato il documentario \"Une visite au Louvre.\"\nHanno vissuto insieme per la maggior parte della loro vita. Non hanno avuto figli. Dani\u00e8le Huillet mor\u00ec di cancro a Cholet il 9 ottobre 2006. Dopo essere rimasto vedovo, Jean-Marie Straub continu\u00f2 a realizzare film."}
{"id": "632539", "revid": "10137", "url": "https://it.wikipedia.org/wiki?curid=632539", "title": "Bateke", "text": ""}
{"id": "632540", "revid": "34119", "url": "https://it.wikipedia.org/wiki?curid=632540", "title": "Tio", "text": ""}
{"id": "632541", "revid": "46931", "url": "https://it.wikipedia.org/wiki?curid=632541", "title": "Nambiquara", "text": ""}
{"id": "632545", "revid": "1318658", "url": "https://it.wikipedia.org/wiki?curid=632545", "title": "Parco nazionale di Con Dao", "text": "Il parco nazionale di C\u00f4n \u0110\u1ea3o (in vietnamita: ) \u00e8 un'area naturale protetta dell'arcipelago di C\u00f4n \u0110\u1ea3o, nella provincia vietnamita di B\u00e0 R\u1ecba-V\u0169ng T\u00e0u. Il parco include una parte dell'isola e del mare circostante. \nLa superficie totale protetta ammonta a 29400,00 ha, di cui 23000,00 a mare.\nIl parco nazionale \u00e8 caratterizzato da un ecosistema vario: vi si trovano molte specie di coralli e di tartarughe marine.\nNel 2006 una delegazione dei rappresentanti dell'UNESCO ha messo sotto osservazione il parco ed ha concluso che questo parco \u00e8 eleggibile per entrare a far parte dei Patrimoni dell'umanit\u00e0 per la sua importanza naturale e culturale del mondo. Il governo vietnamita sta redigendo i documenti necessari da presentare all'Unesco.\nAttivit\u00e0.\nOltre all'osservazione della nascita delle tartarughe, nel parco \u00e8 possibile fare birdwatching, scuba diving e snorkeling."}
{"id": "632550", "revid": "133557", "url": "https://it.wikipedia.org/wiki?curid=632550", "title": "Arturo Di Corinto", "text": "Biografia.\n\u00c8 nato a Lanciano e vive a Roma. Si occupa e scrive di diritti digitali, free software, copyright, sicurezza informatica, crittografia, Internet governance\nLaureato in psicologia cognitiva all'universit\u00e0 La Sapienza di Roma e specializzato in psicologia della percezione e della persuasione all'Universit\u00e0 di Stanford a Palo Alto, negli anni novanta \u00e8 sysop di una delle prime BBS italiane, Avana BBS.\nDal 1994 ha collaborato con i quotidiani Il Manifesto, Il Sole 24 ore, La Stampa, Liberazione, l'Unit\u00e0, Aprileonline, Wired , Punto Informatico, Apogeonline, L'Espresso, trattando prevalentemente temi relativi a Internet e alla tecnologia. Scrive regolarmente per La Repubblica e Il Manifesto.\n\u00c8 stato responsabile della comunicazione presso il \"Centro Nazionale per l'Informatica nella Pubblica Amministrazione\", CNIPA dal 2005 al 2009 collaborando alla rivista \"Innovazione\", e successivamente presso il dipartimento per la digitalizzazione e l'innovazione della Presidenza del Consiglio dei Ministri fino al 2012. \u00c8 stato direttore del portale italia.it fino alla data delle polemiche dimissioni in cui ha parlato di fatti delinquenziali relativi alla gestione governativa del progetto.\nAttivista per i diritti digitali \u00e8 stato tra i fondatori di \"Avana BBS\", \"Network\", \"Megachip\", \"Isole nella Rete\", \"Aprile on line\", \"Il Secolo della Rete\". Ha collaborato alla realizzazione della trasmissione di RaiNews24 \"Salva con nome\" sui temi informatici. Ha scritto il libro Revolution OS II sul tema del software libero. \u00c8 stato membro del comitato scientifico della Conferenza Italiana sul Software Libero negli anni 2010, 2011 e 2012 Docente a contratto di \"Comunicazione Mediata dal Computer\" presso la facolt\u00e0 di Scienze della Comunicazione dell'Universit\u00e0 Sapienza di Roma dal 2004 al 2009, ha ospitato in lezione Richard Stallman e Bruce Perens..\nNel 2009 \u00e8 tra i promotori della Carta dei cento per il libero Wi-Fi Nel 2010 \u00e8 fra gli attivisti della protesta contro il decreto intercettazioni, la cosiddetta \"legge Bavaglio\" creando il sito nobavaglio.org attraverso il quale sono state raccolte 250.000 firme contro la proposta.\nHa partecipato nel 2014 come relatore alla quinta edizione della Leopolda di Matteo Renzi per redigere la carta dei diritti digitali.\nNel 2015 diventa editor di CheFuturo, rivista online su innovazione e internet fondata da Riccardo Luna.\nDal 2017 al 2019 \u00e8 stato Direttore della comunicazione del Laboratorio Nazionale di Cybersecurity del CINI."}
{"id": "632554", "revid": "120282381", "url": "https://it.wikipedia.org/wiki?curid=632554", "title": "Edmund Kean", "text": "Biografia.\nL'infanzia.\nDella sua nascita non esistono documenti ufficiali. Fu molto probabilmente figlio illegittimo dell'attrice Ann Carey, nipote del drammaturgo Henry Carey, e del giovane architetto Edmund Kean, da cui prese il nome, e che si diede la morte all'et\u00e0 di 22 anni.\nGi\u00e0 a quattro anni fece la sua prima apparizione sul palcoscenico, come Cupido nel balletto \"Cymon\" di Jean-Georges Noverre.\nSull'infanzia di Kean sono circolate moltissime leggende, alcune inventate da lui stesso. Fin da bambino mostr\u00f2 la sua vivacit\u00e0 e intelligenza fuori dal comune, che gli procurarono la benevolenza di molti, ma l'ambiente circostante e la completa mancanza di disciplina lo spinsero a sviluppare un carattere orgoglioso e caparbio. Intorno al 1794 alcuni benefattori si offrirono di pagare a Edmund la retta della scuola, dove ebbe brillanti risultati, anche se la frequent\u00f2 per poco. Insofferente alle regole scolastiche, fugg\u00ec e trov\u00f2 lavoro come mozzo a Portsmouth. Ben presto si accorse che le imposizioni, nella vita di mare, erano ancora pi\u00f9 costrittive, e si affid\u00f2 alle sue precoci qualit\u00e0 istrioniche per fingersi sordo e invalido. Fu talmente convincente da ingannare persino i dottori di Madeira che lo visitarono.\nDi ritorno in Inghilterra fu accolto in casa dallo zio, Moses Kean, mimo, ventriloquo e uomo di spettacolo che lo inizi\u00f2 allo studio della pantomima e delle opere di Shakespeare. Alla morte dello zio si occup\u00f2 di lui Charlotte Tidswell, amante di Moses Kean e attrice al Drury Lane di Londra. Nonostante le cure della Tidswell (che contribu\u00ec a insegnargli i rudimenti dell'arte drammatica), il piccolo Kean visse per lo pi\u00f9 come un vagabondo.\nIl giovane Kean mostrava gi\u00e0 il suo peculiare talento, completamente differente nello stile da quello corrente dell'epoca, impersonato da John Philip Kemble, allora il maggiore interprete di ruoli shakespeariani. D'altronde, rispetto a Kemble, imponente e dalle maniere gentili, Kean era agli antipodi: di piccola statura e molto impulsivo ed irruente.\nLe prime interpretazioni.\nA quattordici anni ottenne la sua prima vera scrittura, allo \u201cYork Theatre\u201d. Per venti sere di seguito recit\u00f2 nelle parti di Amleto, Hastings e Catone. Qualche tempo dopo, il re Giorgio III (che aveva sentito parlare del giovane attore) lo volle veder recitare al castello di Windsor. Per un periodo lavor\u00f2 anche nel circo di Saunders, ma, in seguito ad una caduta da cavallo che gli procur\u00f2 la frattura di entrambe le gambe, decise di dedicarsi esclusivamente al teatro.\nNel 1807 gli furono affidate parti da protagonista al \u201cBelfast Theatre\u201d in coppia con Sarah Siddons, la quale prese a chiamarlo \u00aborribile omino\u00bb, non sopportando affatto il suo carattere. In seguito, dovendo ammettere le sue capacit\u00e0, disse che recitava \u00abmolto, molto bene\u00bb, ma che \u201cthere was too little of him to make a great actor\u201d (giocando sulle parole e sulla sua statura: \u00abera troppo poco/troppo piccolo per essere un grande attore\u00bb).\nNel 1808 interruppe un contratto con una compagnia provinciale di Beverley per sposare (il 7 luglio di quell'anno) la prima attrice Mary Chambers di Waterford.\nIl successo a Londra e New York.\nPer diversi anni le sue prospettive lavorative furono modeste, finch\u00e9 nel 1814 la direzione del Theatre Royal Drury Lane, sull'orlo della bancarotta, decise di dargli un'occasione, nel contesto degli 'esperimenti' che stava tentando per far ritornare il teatro alla popolarit\u00e0 di un tempo. L'attesa della prima fu per lui febbrile, tanto da farlo esclamare 'se ci riesco potrei impazzire'. Il suo Shylock ne \"Il mercante di Venezia\", il 26 gennaio 1814, fu un enorme successo, provocando nel pubblico un entusiasmo quasi incontrollabile: aveva sostituito John Philip Kemble come attore pi\u00f9 amato della scena londinese. Il critico William Hazlitt scrisse di questa rappresentazione: \u00abPer voce, sguardo, azione ed espressione nessun attore da molti anni \u00e8 venuto fuori che possa eguagliarlo. Gli applausi, dalla prima all'ultima scena, sono stati unanimi, forti e ininterrotti.\u00bb\nLe sue successive interpretazioni di Riccardo III, Amleto, Otello, Macbeth e Lear dimostrarono la sua bravura nei ruoli tragici. Il suo trionfo fu cos\u00ec grande e lui stesso ne fu tanto infervorato da dire, in una occasione, di 'non sentire pi\u00f9 il palcoscenico sotto i piedi'. Kean fu uno dei pochi attori capaci di riempire il Drury Lane, una sala da 3000 posti. La sua passione e fierezza si univano ad una recitazione melodrammatica. Si diceva che esprimesse il meglio nelle scene di morte e in quelle scene che richiedevano intensit\u00e0 di emozioni o cambi improvvisi e violenti da uno stato d'animo all'altro. L'avvocato e baronetto George Henry Lewis disse, dopo la sua morte:\nIl 29 novembre 1820 Kean apparve per la prima volta sulle scene di New York come Riccardo III. Il successo della sua trasferta in America fu inequivocabile, anche se ebbe diversi battibecchi con la stampa.\nIl 4 giugno 1821 fu di ritorno in Inghilterra.\nGli scandali e il declino.\nLo stile di vita di Kean cominci\u00f2 presto a danneggiare la sua carriera. Nel 1822 Kean fu accusato di adulterio, perse la causa (Cox v. Kean, 17 gennaio 1825) e dovette separarsi dalla moglie e dal figlio. Lo scandalo gli mise contro anche il pubblico, che manifest\u00f2 il suo disappunto contestandolo durante le rappresentazioni, tanto che Kean fu sul punto di ritirarsi definitivamente dalle scene.\nNel 1825 ritorn\u00f2 negli Stati Uniti, e la sua visita fu in gran parte la replica della persecuzione sofferta in Gran Bretagna: in molte citt\u00e0 il pubblico gli mostr\u00f2 simpatia, ma pi\u00f9 spesso fu sottoposto a insulti e persino violenze.\nIn Qu\u00e9bec ricevette una migliore accoglienza. Una trib\u00f9 di Uroni apprezz\u00f2 tanto la sua bravura da nominarlo capotrib\u00f9, con il nome di \"Alanienouidet\".\nLa sua ultima apparizione sul palcoscenico americano avvenne il 5 dicembre 1826, nel ruolo di Riccardo III, lo stesso in cui era apparso a New York la prima volta.\nTornato in Inghilterra nello stesso anno, lentamente recuper\u00f2 il favore del pubblico, anche se, a causa dell'uso frequente di sostanze eccitanti e di alcool, il graduale deterioramento delle sue capacit\u00e0 artistiche era inevitabile. Nonostante questo, la sua potenza scenica ebbe ancora momenti di ispirazione e trionfo, a dispetto della sua decadenza fisica. La sua apparizione a Parigi fu per\u00f2 un fiasco, dovuto alla sua ubriachezza. La sua ultima interpretazione si svolse a Covent Garden il 25 marzo 1833 nelle vesti di Otello, con il figlio Charles (che ormai era anche lui un attore esperto) nel ruolo dell'avversario Iago. Nel corso della scena terza del terzo atto, d'improvviso croll\u00f2 al suolo, chiedendo a gran voce al figlio di dire agli spettatori che stava morendo. Mor\u00ec a Londra, nel quartiere di Richmond upon Thames due mesi dopo, il 15 maggio 1833.\nLa vita e l'arte di Edmund Kean \u00e8 stata soggetto di un'omonima opera teatrale di Raymund FitzSimons; questa \u00e8 stata messa in scena nel 1989 diretta e interpretata da Gigi Proietti, replicata fino al 2017."}
{"id": "632558", "revid": "287204", "url": "https://it.wikipedia.org/wiki?curid=632558", "title": "Obolo di San Pietro", "text": "L'Obolo di san Pietro \u00e8, per la Chiesa cattolica, una forma di vivere la comunione con il Vescovo di Roma. \nTale obolo \u00e8 un'offerta in denaro fatta dai fedeli e inviata al papa per essere ridistribuita a sostegno della missione della chiesa e delle opere di carit\u00e0.\nIn tutte le diocesi e parrocchie cattoliche si devolve a tale istituto la raccolta di denaro effettuata durante la questua della solennit\u00e0 degli apostoli Pietro e Paolo, normalmente il 29 giugno\nStoria.\nLa Chiesa cattolica spiega la prassi dell\"Obolo\" con la pratica di sostenere materialmente coloro che hanno la missione di annunciare il Vangelo, perch\u00e9 possano impegnarsi interamente nel loro ministero, prendendosi anche cura dei pi\u00f9 bisognosi.\nConcretamente, l'origine storica dell'Obolo risale alla fine del secolo VIII, quando gli anglosassoni, dopo la loro conversione al Cristianesimo, si sentirono tanto legati al Vescovo di Roma che decisero di inviare in maniera stabile un contributo annuale al Papa. Cos\u00ec nacque il \"Denarius Sancti Petri\" (latino, \"Elemosina a San Pietro\"), che ben presto si diffuse negli altri paesi europei.\nCome altre pratiche analoghe, l\"Obolo\" pass\u00f2 attraverso molte e diverse vicissitudini nel corso dei secoli, fino a quando fu \"benedetto\" dal papa Pio IX con l'enciclica \"Saepe venerabilis\" del 5 agosto 1871.\nBilancio.\nIl bilancio annuale dello Stato Citt\u00e0 del Vaticano, cos\u00ec come quello dell\"Obolo di san Pietro\" viene pubblicato annualmente tramite un Comunicato del Consiglio di cardinali per lo studio dei problemi organizzativi ed economici della Santa Sede. Il gettito 2007 \u00e8 ammontato a 79.837.843 dollari USA pari a circa 50 milioni di euro, di cui 14.309.400 dollari versati da un anonimo donatore.. Nel 2008 \u00e8 continuata la flessione del gettito, iniziata negli anni precedenti, a 75.785.574 dollari USA. Nel 2013 sono stati raccolti 78 milioni di dollari."}
{"id": "632559", "revid": "1060", "url": "https://it.wikipedia.org/wiki?curid=632559", "title": "Obolo di san Pietro", "text": ""}
{"id": "632560", "revid": "287204", "url": "https://it.wikipedia.org/wiki?curid=632560", "title": "Funzione a supporto compatto", "text": "In matematica, una funzione a valori reali o complessi definita su un dominio di formula_1 (o, pi\u00f9 in generale, in uno spazio topologico) si dice funzione a supporto compatto se ha per supporto un sottoinsieme compatto dell'insieme di definizione (il supporto \u00e8 definito come la chiusura dell'insieme dei punti del dominio in cui la funzione non si annulla). \nRivestono particolare importanza le funzioni a supporto compatto che sono anche continue o infinitamente differenziabili: in tal caso si restringe il campo ad una classe molto ristretta di funzioni, dette funzioni di test, che vengono usate principalmente nella teoria delle distribuzioni.\nDal teorema di Heine-Borel e dalla definizione di supporto di una funzione segue che una funzione \u00e8 a supporto compatto se \u00e8 diversa da 0 in un insieme chiuso e limitato di punti.\nDefinizione.\nUna funzione definita su uno spazio topologico formula_2 si dice essere a supporto compatto se il suo supporto:\n\u00e8 un sottoinsieme compatto di formula_2, ovvero per ogni famiglia formula_5 di sottoinsiemi aperti di formula_6 tale che:\nesiste un sottoinsieme finito formula_8 di formula_9 tale che:\nUn'importante classe di funzioni a supporto compatto \u00e8 quella delle funzioni test. Lo spazio delle funzioni test sul dominio formula_11 di formula_1 \u00e8 chiamato formula_13, mentre lo spazio delle funzioni test su formula_1 \u00e8 denotato con formula_15, ove non sia necessario specificare il numero di variabili.\n\u00c8 da notare che una funzione a supporto compatto in un dato dominio di formula_1 pu\u00f2 essere prolungata in modo naturale ad una funzione a supporto compatto su tutto formula_1 semplicemente assegnando il valore 0 a tutti i punti al di fuori del dominio originario. In questo modo \u00e8 possibile pensare ad una funzione in formula_13 come avente dominio in formula_1, e quindi se formula_20 si ha anche formula_21.\nLe funzioni continue a supporto compatto.\nUna classe particolarmente importante di funzioni a supporto compatto \u00e8 quella delle funzioni che sono anche continue. Si dimostra che lo spazio formula_22 delle funzioni continue a supporto compatto su uno spazio di Hausdorff localmente compatto formula_2 e a valori complessi \u00e8 denso in uno spazio Lp definito su uno spazio di misura, a patto che formula_24. Tale classe di funzioni gode inoltre della propriet\u00e0 che due funzioni in formula_25 differiscono soltanto per insiemi di misura di Lebesgue non nulla, e pertanto se sono uguali quasi ovunque allora sono uguali. Inoltre, facendo coincidere formula_2 con lo spazio formula_27, poich\u00e9 formula_28 \u00e8 completo, esso \u00e8 il completamento dello spazio ottenuto dotando formula_25 della formula_30-metrica. Nel caso in cui formula_31, il completamento di formula_25 tramite la formula_33-metrica \u00e8 lo spazio formula_34 delle funzioni continue che si annullano all'infinito.\nPropriet\u00e0.\nLe funzioni a supporto compatto godono inoltre delle seguenti propriet\u00e0.\nConvergenza.\nLo spazio formula_13 pu\u00f2 essere munito di una struttura di spazio topologico definendo un criterio di convergenza per le successioni. Una successione di funzioni formula_45 di formula_13 converge a una funzione formula_47 se il supporto di formula_48 \u00e8 contenuto nel supporto di formula_37, e se le derivate di ogni ordine di formula_48 convergono uniformemente alle corrispondenti derivate di formula_37.\nSi tratta di una condizione molto forte di convergenza. Infatti, una successione convergente in formula_13 \u00e8 anche puntualmente convergente, uniformemente convergente e convergente nello spazio delle funzioni p-sommabili per ogni formula_53."}
{"id": "632562", "revid": "124643861", "url": "https://it.wikipedia.org/wiki?curid=632562", "title": "Revox", "text": "Revox \u00e8 il marchio di un'azienda svizzera specializzata in apparecchiature audio ad alta fedelt\u00e0.\nIl nome deriva dal primo prodotto dell'azienda (1948), un registratore a bobine da 1/4 di pollice, rimasto celebre per il caratteristico \"calore\" del suono, il nome del registratore era inizialmente \"Dynavox\". L'azienda nacque per decisione del fondatore Willi Studer (che gi\u00e0 produceva apparecchiature di registrazione professionali con marchio Studer), di offrire ad operatori di studi radiotelevisivi, e in genere agli appassionati audiofili, una linea di prodotti ingegnerizzati in modo tale da poter essere inseriti agevolmente nell'arredo di una comune abitazione, unitamente ad un prezzo accessibile per quel tipo di mercato. All'aspetto raffinato degli apparecchi contribuiva in buona misura l'intelligente uso del legno, usato come completamento della struttura metallica del telaio. Le due linee produttive continuarono parallele, il marchio Studer orientato ai grandi studi di registrazione e il marchio Revox rivolto agli appassionati; con questo marchio arriv\u00f2 a coprire tutto il campo dell'alta fedelt\u00e0, dal giradischi al sintonizzatore.\nLa qualit\u00e0 dei prodotti \u00e8 sempre stata sull'eccellenza, pertanto posizionati su una fascia di prezzo piuttosto alta, leggendario negli anni '70, il registratore a bobine da 1/4 di pollice A77, prodotto in 400.000 esemplari nelle varie versioni succedutesi negli anni; talmente popolare e diffuso che il nome Revox fino a tutti gli anni '80 per antonomasia era utilizzato per definire qualsiasi registratore a bobine, anche di altre marche. \nIl modello di fascia superiore, l'A700, fu uno dei primi registratori ad avere il motore per il trascinamento del nastro controllato da un oscillatore al quarzo. Fu uno dei pochi produttori al mondo a realizzare un braccio di lettura per giradischi a traslazione tangenziale.\nNel 1967, negli Abbey Road Studios, con una coppia di registratori Studer J37 a 4 canali, uno dei quali conservato come pezzo storico nel museo del costruttore, i Beatles registrarono il celebre album Sgt. Pepper's Lonely Hearts Club Band."}
{"id": "632564", "revid": "767487", "url": "https://it.wikipedia.org/wiki?curid=632564", "title": "Louis-\u00c9mile Bertin", "text": "Fu tra i sostenitori della \"Jeune \u00c9cole\" di navi da guerra veloci e potenti.\nDal 1886 \u00c9mile Bertin venne inviato per quattro anni in Giappone, dove collabor\u00f2 alla costituzione della Marina imperiale giapponese, contribuendo in modo decisivo al successo giapponese della prima guerra sino-giapponese (1894-1895). Diresse inoltre la costruzione degli arsenali navali di Kure e di Sasebo.\nBertin svilupp\u00f2 la classe di incrociatori Matsushima composta da tre unit\u00e0, armate con un singolo, ma potente cannone principale, il Canet da 12,6\"/38 (380mm). Complessivamente Bertin supervision\u00f2 la costruzione di pi\u00f9 di venti unit\u00e0, che aiutarono la costituzione della prima vera forza navale moderna giapponese e permisero al Giappone di padroneggiare la costruzione di grosse unit\u00e0, alcune importate dall'estero, altre costruire nell'arsenale di Yokosuka.\nIn seguito alla vittoria giapponese alla battaglia del fiume Yalu del 17 settembre 1894, l'ammiraglio Yuko Ito (1843-1914) che era stato imbarcato a bordo dell'ammiraglia \"Matsushima\" scrisse a Bertin:\n\u00c9mile Bertin ricevette dall'imperatore Meiji l'Ordine del Sole Nascente di seconda classe, alla fine del 1890. Durante la cerimonia il ministro della Marina Tsugumichi Saigo (1843-1902) dichiar\u00f2:\nDopo esser tornato in Francia venne promosso a direttore della scuola di ingegneria navale (\"Ecole du G\u00e9nie Maritime\"). Nel 1895 divenne il direttore delle costruzioni Navali (\"Directeur des Construction Navales\")."}
{"id": "632573", "revid": "21880", "url": "https://it.wikipedia.org/wiki?curid=632573", "title": "Leucogeranus leucogeranus", "text": "La gru siberiana (Leucogeranus leucogeranus ) \u00e8 un uccello della famiglia dei Gruidi. Gli adulti si distinguono da tutte le altre gru per il fatto di avere il piumaggio di colore interamente bianco candido, fatta eccezione per le remiganti primarie nere, visibili solamente quando l'uccello \u00e8 in volo. \u00c8 presente, con due popolazioni disgiunte, nella tundra artica della Russia occidentale e orientale. La popolazione orientale migra in Cina durante l'inverno, mentre quella occidentale trascorre i mesi invernali in Iran e, in passato, in India e Nepal. Tra le gru, questa specie \u00e8 quella che migra sulle distanze pi\u00f9 lunghe. Il numero di esemplari, in particolare quello degli appartenenti alla popolazione occidentale, \u00e8 diminuito drasticamente nel corso del XX secolo a causa della caccia lungo le rotte migratorie e del degrado ambientale. Attualmente la popolazione globale viene stimata in 3500-4000 unit\u00e0, per lo pi\u00f9 appartenenti alla popolazione orientale, che sverna per il 95% nel bacino del lago Poyang, in Cina, un \"habitat\" che potrebbe aver subito delle alterazioni in seguito alla costruzione della diga delle Tre Gole. Fatta eccezione per gli esemplari reintrodotti, in Siberia occidentale rimangono solamente una decina di esemplari selvatici.\nDescrizione.\nGli adulti di entrambi i sessi presentano un piumaggio interamente bianco candido, fatta eccezione per il nero delle remiganti primarie, dell'alula e delle copritrici primarie. La fronte, la faccia e i lati della testa, privi di piume, presentano una colorazione rosso brillante, il becco \u00e8 scuro e le zampe sono rosate. L'iride \u00e8 giallastra. I giovani hanno la faccia interamente ricoperta di piume e il piumaggio di colore marrone sporco. Diversamente da altre specie di gru, la gru siberiana non ha remiganti terziarie allungate. Durante la stagione nuziale, \u00e8 facile vedere sia il maschio che la femmina con le penne sporche di fango, in quanto tendono a immergere il becco nel fango e a spalmarselo addosso. Il richiamo \u00e8 molto diverso dal suono strombazzante emesso dalla maggior parte delle altre gru: \u00e8 un acuto fischio - \"toyoya\" - simile al richiamo di un'oca. La gru siberiana pesa in media 4,9-8,6 kg e raggiunge un'altezza di 140 cm circa. L'apertura alare misura 210-230 cm e la lunghezza 115-127 cm. I maschi sono in media pi\u00f9 pesanti delle femmine. In un unico caso documentato, un maschio di dimensioni eccezionali ha raggiunto i 15 kg di peso.\nBiologia.\nQuando si trovano nei loro siti di nidificazione le gru siberiane vivono a grande distanza l'una dall'altra e sono estremamente territoriali. In inverno occupano territori adibiti alla ricerca del cibo, ma possono formare piccoli stormi poco coesi e radunarsi in prossimit\u00e0 dei dormitori. Sono animali diurni, che dedicano quasi l'intera giornata alla ricerca del cibo. Quando si nutrono di vegetazione sommersa, spesso immergono la testa completamente sott'acqua. Quando emettono i loro richiami, allungano il collo in avanti. Gli studiosi hanno identificato il contesto nel quale vengono emessi particolari richiami e hanno scoperto che alcuni di essi variano in base al sesso. La variazione da un individuo all'altro \u00e8 quasi inesistente e la maggior parte dei richiami ha una frequenza dominante di circa 1,4 kHz. Tuttavia, i richiami emessi all'unisono, duetti tra i due membri di una coppia, costituiscono le vocalizzazioni pi\u00f9 caratteristiche, con marcate differenze da una coppia all'altra. La femmina produce il richiamo pi\u00f9 acuto, il \"loo\" del \"doodle-loo\" con cui gli ornitologi trascrivono il suono di questi duetti. Entrambi i membri di una coppia camminano attorno ad altre coppie per minacciarle e allontanarle dal loro territorio. In cattivit\u00e0, un esemplare ha quasi raggiunto i 62 anni di et\u00e0, mentre un altro \u00e8 morto all'et\u00e0 di 83 anni.\nAlimentazione.\nPur essendo onnivora, questa gru si nutre principalmente di vegetali. Nei terreni estivi consuma una vasta gamma di piante, tra cui radici di falso elleboro (\"Veratrum album\") e semi di \"Empetrum nigrum\", nonch\u00e9 piccoli roditori (lemming e arvicole), lombrichi e pesci. In un primo momento si pensava che si nutrisse essenzialmente di pesce, dato il margine seghettato del suo becco, ma gli studi successivi hanno dimostrato che cattura prede animali soprattutto quando la vegetazione \u00e8 coperta dalla neve. Inoltre, ingoia sassolini e pietrisco che aiutano a frantumare il cibo contenuto nel gozzo. Nei terreni di svernamento in Cina, gli studiosi hanno notato che la gru siberiana si nutre in gran quantit\u00e0 delle foglie sommerse di \"Vallisneria spiralis\". Negli stomaci degli esemplari che svernano in India sono state rinvenute principalmente piante acquatiche. In cattivit\u00e0, tuttavia, questa specie \u00e8 stata vista raccogliere con il becco anche coleotteri e uova di uccello.\nRiproduzione.\nLe gru siberiane ritornano nella tundra artica verso la fine di aprile e l'inizio di maggio. Il nido si trova solitamente sulle sponde di un lago, in un terreno paludoso, ed \u00e8 generalmente circondato dall'acqua. La maggior parte delle uova viene deposta nella prima settimana di giugno, quando la tundra \u00e8 libera dalla neve. La covata comprende di solito due uova, che vengono incubate dalla femmina dopo la deposizione del secondo uovo. Il maschio rimane di guardia nelle vicinanze. Le uova si schiudono dopo circa 27-29 giorni e i giovani si alzano in volo all'et\u00e0 di circa 80 giorni. Di solito, a causa delle aggressioni tra fratelli, sopravvive solamente un unico piccolo. L'incremento demografico annuo \u00e8 inferiore al 10%, il pi\u00f9 basso riscontrato tra tutte le gru. Il successo riproduttivo pu\u00f2 essere ulteriormente ostacolato dal disturbo arrecato dalle renne e, talvolta, dai cani che accompagnano i mandriani. Nascite in cattivit\u00e0 sono state ottenute presso la International Crane Foundation di Baraboo dopo numerosi tentativi falliti. Dal momento che i maschi spesso uccidevano le loro compagne, gli studiosi hanno dovuto ricorrere all'inseminazione artificiale; le uova, poi, sono state fatte covare da altre specie di gru, come quella canadese. Durante lo sviluppo, inoltre, sono stati usati particolari proiettori che simulavano le giornate pi\u00f9 lunghe dell'estate artica.\nMigrazione.\nQuesta specie nidifica in due regioni disgiunte della tundra artica della Russia: la popolazione occidentale lungo il fiume Ob', nella Siberia occidentale, e quella orientale in Jacuzia. \u00c8 una migratrice sulle lunghe distanze e, tra le gru, \u00e8 una delle specie che effettuano gli spostamenti pi\u00f9 lunghi. La popolazione orientale sverna lungo lo Yangtze e il lago Poyang in Cina, e quella occidentale a Fereydun Kenar in Iran. La popolazione centrale, che in passato svernava nel parco nazionale di Keoladeo a Bharatpur, in India, \u00e8 estinta.\nDistribuzione e habitat.\nOriginariamente l'areale di nidificazione della gru siberiana si estendeva dalla regione compresa tra gli Urali e il fiume Ob' fino ai fiumi I\u0161im e Tobol a sud e alla regione della Kolyma a est. Da allora il numero di esemplari \u00e8 diminuito a seguito dei cambiamenti dell'utilizzo del terreno, del prosciugamento delle zone umide per fare spazio ai terreni agricoli e della caccia lungo le rotte migratorie. In epoca moderna l'areale di riproduzione si \u00e8 ristretto a due zone molto distanti tra loro, una occidentale, tra i bacini dei fiumi Ob', Konda e Sos'va, e una orientale, che ospita un numero di esemplari di gran lunga superiore, in Jacuzia, tra i fiumi Jana e Alazeja. Come la maggior parte delle gru, anche quella siberiana vive in paludi e zone umide poco profonde, spesso spingendosi in cerca di cibo anche in acque pi\u00f9 profonde delle altre gru. Mostra un forte attaccamento alle zone di svernamento e di nidificazione e utilizza gli stessi siti anno dopo anno. La popolazione occidentale sverna in Iran, ma in passato alcuni esemplari trascorrevano l'inverno in India, spingendosi a sud fino a Nagpur e a est fino al Bihar. La popolazione orientale sverna prevalentemente nella regione del lago Poyang, in Cina.\nTassonomia.\nLa gru siberiana venne descritta ufficialmente da Peter Simon Pallas nel 1773 con il nome scientifico \"Grus leucogeranus\". L'appellativo specifico deriva dai termini greci \"leukos\", \u00abbianco\u00bb, e \"geranos\", \u00abgru\u00bb. Tuttavia, circa 100 anni prima, nel XVII secolo, una gru siberiana era gi\u00e0 stata raffigurata da Ustad Mansur, un artista e cantore di corte del sovrano moghul Jahangir. George Robert Gray classific\u00f2 le gru, compresa questa specie, nel genere \"Megalornis\", mentre Richard Bowdler Sharpe sugger\u00ec di separare questa specie da \"Grus\" istituendo il genere \"Sarcogeranus\". La gru siberiana \u00e8 priva del complesso sistema di spire tracheali presente nella maggior parte delle gru, ma condivide questa caratteristica con la gru caruncolata. Anche il suo richiamo, che le coppie emettono all'unisono, differisce da quello della maggior parte delle gru e alcuni autori hanno suggerito di classificare la gru siberiana nel genere \"Bugeranus\" assieme alla gru caruncolata. Il confronto delle sequenze di DNA del citocromo-\"b\", tuttavia, suggerisce che la gru siberiana \u00e8 una rappresentante basale della sottofamiglia Gruinae e che la gru caruncolata \u00e8 la sola specie del genere \"Bugeranus\", considerato un \"sister-taxon\" delle gru del genere \"Anthropoides\".\nSecondo uno studio di filogenesi molecolare pubblicato nel 2010 il genere \"Grus\", come inteso in passato, sarebbe polifiletico. A seguito del successivo riarrangiamento per creare generi monofiletici, la gru siberiana \u00e8 stata trasferita nel ripristinato genere \"Leucogeranus\", istituito dal biologo francese Charles Lucien Bonaparte nel 1855.\nConservazione.\nLo stato di conservazione di questa specie \u00e8 particolarmente critico e si stima che ne rimangano in tutto circa 3200-4000 esemplari, quasi tutti appartenenti alla popolazione orientale. Delle 15 specie di gru, questa \u00e8 una delle pi\u00f9 minacciate (solamente la gru americana del Nordamerica, della quale nel 2018 ve ne erano appena 750 esemplari, \u00e8 pi\u00f9 rara). La popolazione occidentale, scesa drasticamente a 4 unit\u00e0 nel 2002, si riteneva completamente estinta, fino a quando non venne avvistato un esemplare solitario in Iran nel 2010. Il sito di svernamento di Poyang, in Cina, ospita il 98% della popolazione, ma \u00e8 minacciato dai cambiamenti idrologici provocati dalla diga delle Tre Gole e da altri progetti di sfruttamento delle acque.\nLe testimonianze storiche indicano che in India questa specie occupava un areale di svernamento molto pi\u00f9 esteso, essendo stata segnalata nel Gujarat, nei pressi di Nuova Delhi e molto pi\u00f9 ad est, nel Bihar. Nel 1974 a Bharatpur svernavano fino a 75 esemplari, ma da allora il loro numero \u00e8 crollato, tanto che nel 1992 ne venne segnalata una sola coppia e l'ultimo esemplare venne avvistato nel 2002. Nel XIX secolo era ben pi\u00f9 numeroso il numero di questi uccelli che visitava l'India. Purtroppo, essi attirarono ben presto l'attenzione di cacciatori e collezionisti di esemplari museali. Un esemplare fuggito da un serraglio privato venne abbattuto nelle Ebridi Esterne nel 1891. \u00c8 possibile che in passato la popolazione occidentale svernasse anche molto pi\u00f9 a ovest di quanto non faccia oggi, in Egitto, lungo il Nilo.\nLa migrazione di uno stormo di esemplari che svernava in Iran \u00e8 stato monitorato attraverso la telemetria satellitare. Grazie ad essa gli studiosi hanno scoperto che questi esemplari effettuavano una sosta all'estremit\u00e0 orientale del delta del Volga. La telemetria satellitare \u00e8 stata utilizzata anche per tracciare la migrazione della popolazione orientale a met\u00e0 degli anni '90, grazie alla quale sono state scoperte nuove aree di sosta lungo la rotta migratoria della specie nella Russia orientale e in Cina. La gru siberiana \u00e8 una delle specie alle quali si applica l'\"Accordo sulla conservazione degli uccelli acquatici migratori dell'Africa-Eurasia\" (AEWA) ed \u00e8 soggetta al Protocollo d'intesa relativo alle misure di conservazione per la gru siberiana, concluso nell'ambito della convenzione di Bonn.\nRapporti con l'uomo.\nPer alcune trib\u00f9 di nativi siberiani - gli Jakuti e gli Jukaghiri - la gru siberiana \u00e8 un uccello sacro associato al sole, alla primavera e agli spiriti celesti benevoli, gli \"ajyy\". Nel poema epico jakuto Olonkho, sciamani e sciamane si trasformano in gru siberiane."}
{"id": "632575", "revid": "1610933", "url": "https://it.wikipedia.org/wiki?curid=632575", "title": "Gru siberiana", "text": ""}
{"id": "632578", "revid": "767487", "url": "https://it.wikipedia.org/wiki?curid=632578", "title": "La battaglia di Algeri", "text": "La battaglia di Algeri \u00e8 un film del 1966 diretto da Gillo Pontecorvo, che ha acquisito il valore di un'opera di testimonianza e di rivisitazione dei fatti storici contemporanei.\nIl film, interamente ambientato nella citt\u00e0 di Algeri durante la guerra d'Algeria, ha vinto il Leone d'oro alla 27\u00aa Mostra internazionale d'arte cinematografica di Venezia ed \u00e8 stato selezionato tra i 100 film italiani da salvare.\nTrama.\nNel 1957, nella casba di Algeri, i paracadutisti francesi comandati dal colonnello Mathieu fanno irruzione in un appartamento dove \u00e8 nascosto, in una nicchia camuffata da parete, il rivoluzionario algerino Ali La Pointe insieme ad un bambino, una donna e un compagno di lotta. Mentre i par\u00e0 gli intimano di uscire senza opporre resistenza, lui rievoca il suo passato tramite un flashback che inizia nel 1954 ad Algeri quando viene arrestato dai gendarmi francesi per truffa ed aggressione ai danni di un cittadino francese e viene messo in prigione con alcuni patrioti algerini, dove assiste all'esecuzione mediante ghigliottina di uno di loro.\nCinque mesi dopo Ali evade dal carcere e ritorna nella casba. Un ragazzino di nome Omar gli recapita un messaggio in cui il Fronte di Liberazione Nazionale (FLN) gli ordina di uccidere un gendarme, il quale raccoglie periodicamente informazioni da un barista algerino suo informatore. L'ordine categorico \u00e8 quello di ucciderlo immediatamente ed alle spalle, ma Ali si lascia trasportare dalla foga e blocca il gendarme esprimendogli il suo disprezzo. Al momento di sparare, la pistola si rivela scarica e Ali, dopo essere riuscito a fuggire, viene convocato da colui che gli aveva assegnato la missione: si tratta di Saari Kader, uno dei capi del FLN, che gli spiega che il fallito attentato non era altro che una prova per verificare la sua fedelt\u00e0 come combattente.\nAli viene messo al corrente della tattica che l'FLN intende utilizzare per iniziare la rivoluzione allo scopo di dare l'indipendenza al paese. Pochi giorni dopo viene emanato il comunicato n. 24, in cui \u00e8 fatto totale divieto alla popolazione di Algeri di praticare il gioco d'azzardo, il consumo di droga, la prostituzione ed il suo sfruttamento ed il consumo di alcolici: ci\u00f2 al fine di eliminare il fenomeno delle spie e della ricattabilit\u00e0 delle persone.\nIl primo incarico ricevuto da Al\u00ec \u00e8 quello di uccidere un boss della prostituzione, un tempo suo amico, in quanto rifiutatosi di obbedire alle direttive imposte dal FLN. Oltre alla moralizzazione degli abitanti di Algeri l'organizzazione mette in atto una serie di misure al fine di boicottare le leggi e la burocrazia francese, quali l'unione in matrimonio al cospetto della sola autorit\u00e0 islamica.\nUna volta ripulita la casba l'FLN passa alla seconda fase, ossia quella della lotta armata. Il 20 giugno 1956 la citt\u00e0 viene scossa da una serie di attentati, in cui trovano la morte alcuni gendarmi francesi. Viene inoltre assalito un commissariato di polizia, dal quale vengono trafugati dei fucili, e si susseguono scontri a fuoco nelle strade della citt\u00e0 europea.\nLa reazione francese \u00e8 immediata, ma i provvedimenti sono ancora sommari e riguardano ancora l'ordine pubblico e non lo stato di guerra: la casba viene recintata con del filo spinato e chiunque vi entri o vi esca deve esibire i documenti ed essere perquisito e, nel contempo, negli ospedali \u00e8 fatto obbligo di segnalare alle autorit\u00e0 ogni ferito da arma da fuoco. Il 20 luglio vengono uccisi altri tre gendarmi e, mentre la polizia francese insegue gli assassini, i \"pieds-noirs\", ormai in preda al panico, accusano degli omicidi un venditore ambulante che passava per caso nelle vicinanze e lo fanno arrestare.\nNon \u00e8 solo lo Stato francese a mobilitarsi contro la guerriglia ma anche un'organizzazione segreta, l'Organisation arm\u00e9e secr\u00e8te (OAS), che si muove utilizzando essa stessa metodi terroristici: nella notte del 20 luglio alcuni componenti entrano nella casba, si dirigono nella zona abitata dall'uomo arrestato quella mattina e fanno esplodere una bomba che fa crollare un edificio causando molte vittime. Il risentimento popolare sembra esplodere ed Al\u00ec si dirige insieme ai suoi uomini verso i blocchi all'uscita della casba, ma Kader riesce, non senza fatica, a fermarlo, convincendolo a seguire le sue direttive.\nLa mossa successiva \u00e8 portare il terrore nella popolazione e tre ragazze algerine, camuffate con vestiti e taglio di capelli occidentali, vengono mandate in tre punti diversi della citt\u00e0 per fare esplodere tre ordigni in altrettanti locali pubblici, due bar e la sede dell'Air France. Il numero di vittime ed il ridursi della sicurezza nella citt\u00e0 inducono il governo francese a rispondere con fermezza: il 10 gennaio 1957 viene inviata ad Algeri una divisione di paracadutisti, fino a quel momento impegnata a contrastare la guerriglia sulle montagne, per stroncare la rivolta. Il comando dell'operazione \u00e8 affidato al colonnello Mathieu, un pragmatico militare con un passato di lotta contro l'occupazione tedesca durante la seconda guerra mondiale, nonch\u00e9 veterano della guerra d'Indocina.\nL'FLN in un comunicato annuncia che l'ONU si sta interessando alla questione algerina e, per rendere tangibile all'opinione pubblica mondiale la dimensione della lotta di liberazione, organizza uno sciopero generale di otto giorni: tutti i lavoratori di Algeri si dovranno astenere dal lavoro. L'autorit\u00e0 militare francese intuisce lo scopo dell'azione, pur non contrastandola apertamente, in quanto, proprio grazie allo sciopero, si trova finalmente nella condizione di conoscere fiancheggiatori e simpatizzanti del FLN.\nAl\u00ec non sembra d'accordo con lo sciopero preferendo un'azione di carattere diretto ma non fa obiezioni quando Al\u00ec Ben M'hidi, un importante ideologo dell'FLN, gli spiega le ragioni politiche dell'astensione dal lavoro, pur sottolineando che tutti coloro che aderiranno saranno identificati, dando la possibilit\u00e0 ai francesi di dare un volto ad attivisti, fiancheggiatori e simpatizzanti, mentre Mathieu, che ha dichiarato l'Operazione Champagne, comincia un'opera di disinformazione, sostenendo di fronte alla stampa che l'obiettivo dello sciopero non era la dimostrazione pacifica della forza numerica dei rivoluzionari ma l'insurrezione, annunciandone il fallimento, ironizzando sulla posizione di Jean-Paul Sartre a favore dell'indipendenza algerina e chiedendo alla stampa un appoggio ai fini di portare l'opinione pubblica francese a non sostenere la tesi di un'Algeria libera dalla colonizzazione; contemporaneamente l'ONU si astiene dall'intervenire direttamente nella questione algerina.\nDurante lo sciopero i par\u00e0 entrano nella casba rastrellando molti uomini che stanno scioperando, facendoli salire sui camion, costringendoli a lavorare coattivamente, e devastando anche i negozi di coloro che si rifiutano di aprirli. Hanno inizio gli interrogatori, condotti con metodi di tortura, e si inizia a procedere all'identificazione dei capi dell'organizzazione quali Al\u00ec e Kader, ma l'inerzia delle Nazioni Unite non ferma la lotta. Lo spirito di ribellione \u00e8 simboleggiato da Omar, che prende un microfono ed incita i suoi compatrioti alla rivolta contro la Francia, provocando la reazione di alcune donne che cominciano a gridare contro i soldati.\nKader e La Pointe si rendono conto che i colpi inferti dall'autorit\u00e0 francese stanno smantellando l'organizzazione e mutano la loro strategia: i nascondigli dovranno essere cambiati continuamente ed i settori pi\u00f9 duramente colpiti dovranno essere riorganizzati ma la continua sorveglianza dei soldati francesi all'interno della casba li costringe a fuggire e nascondersi, impedendogli sempre di pi\u00f9 i movimenti.\nIl 25 febbraio 1957 esplodono due bombe in un ippodromo e la rabbia immediata porta al tentativo di linciaggio di un bambino algerino che stava vendendo delle bibite, mentre pochi giorni dopo l'FLN soffre una grossa perdita: Al\u00ec Ben Mihdi viene casualmente arrestato e, il 4 marzo 1957, durante la conferenza stampa in cui Mathieu intende mostrarlo come un trofeo, non cede di fronte alle domande dei giornalisti che lo accusano di terrorismo, ribattendo con le sue motivazioni la necessit\u00e0 del popolo algerino di disporre di se stesso. Egli morir\u00e0 nella sua cella, ufficialmente per suicidio, pochi giorni dopo la sua cattura.\nNelle carceri intanto proseguono le torture di cui anche la stampa viene a conoscenza, cos\u00ec come della strana morte dell'ideologo algerino, ed il consenso che l'armata francese aveva fino a quel momento sembra cominciare a venire meno, ma Mathieu non nega esplicitamente l'uso di metodi violenti (da lui definiti interrogatori e non torture), dicendo per\u00f2 chiaramente che i successi della sua operazione derivano proprio dall'uso di quei metodi e che la vera questione a cui rispondere \u00e8 se la Francia deve o meno restare in Algeria.\nCon il ridursi del numero dei suoi membri l'FLN \u00e8 costretto a ricorrere ad azioni disperate, mirate a quel punto solo a darne visibilit\u00e0, come la sparatoria per le strade della citt\u00e0 da parte di due membri a bordo di un'ambulanza, conclusasi con la loro morte, e poco tempo dopo l'organizzazione perde altri due importanti componenti: Ramel e Si Murad che, vistisi ormai catturati, tentano di uccidere Mathieu con uno stratagemma, chiedendo una dichiarazione scritta che garantisca la loro incolumit\u00e0 e mettendo una bomba nel cestino che calano dalla finestra del palazzo in cui si sono asserragliati. Il colonnello non abbocca e manda a consegnare la dichiarazione un soldato che muore nell'esplosione insieme ai due rivoltosi.\nPochi giorni dopo l'FLN perde anche il penultimo dei suoi capi, Kader: egli viene bloccato in una soffitta insieme ad una compagna di lotta e Mathieu minaccia di fare saltare in aria tutto il palazzo se non si consegner\u00e0. Dopo un iniziale rifiuto egli decide di arrendersi, ma si rende conto troppo tardi del vantaggio che la sua cattura porter\u00e0 alla propaganda francese e la ragazza con un grido disperato fa notare al colonnello che la battaglia non \u00e8 finita poich\u00e9 Al\u00ec \u00e8 ancora nella casba.\nAli ora \u00e8 rimasto isolato e gli unici componenti ancora liberi sono un uomo, Mahmoud, Halima, una delle tre donne a suo tempo incaricate degli attentati, ed Omar, che costantemente lo ha seguito, ed a loro non resta che progettare attentati isolati per testimoniare la vita dell'organizzazione ma i soldati francesi, informati da Sadec, un militante dell'FLN che ha ceduto alle torture, fanno irruzione nella casa dove i quattro sono nascosti.\nA questo punto termina il flashback: Mathieu cerca di persuadere Ali ad arrendersi non ottenendo risposta e questi lascia la libert\u00e0 di scelta agli altri tre, ma nessuno di loro esce, il palazzo viene fatto esplodere con la dinamite, mentre tutta la casba prega per loro.\nI militari si dimostrano soddisfatti per il loro operato, ritenendo che la questione algerina sia definitivamente risolta, ma nel dicembre del 1960, la rivolta rinasce spontanea, dando un notevole impulso, sia nella politica che nell'opinione pubblica francese, per la ridefinizione dei rapporti con il paese nordafricano, e per la prima volta, durante le grandi manifestazioni, compare la bandiera algerina.\nMa sar\u00e0 solo dopo altri due anni di lotta che l'Algeria, il 3 luglio 1962, riuscir\u00e0 ad ottenere finalmente l'indipendenza dalla Francia.\nProduzione.\nCast.\nCon la sola eccezione di Jean Martin, tutti gli interpreti che recitano nella pellicola non sono professionisti. Lo stesso Yacef Saadi ha realmente combattuto durante la resistenza, e ha perci\u00f2 interpretato un personaggio dalla natura autobiografica.\nRiprese.\nIn virt\u00f9 dei buoni rapporti instauratisi (anche in chiave petrolifera) tra i governi di Italia e Algeria all'indomani dell'indipendenza del paese, il regista ottenne il sostegno del governo locale per la realizzazione del film e, in forza di questo spirito collaborativo, tutte le riprese hanno potuto avere luogo ad Algeri.\nDistribuzione.\nLa proiezione del film in Francia fu proibita fino al 1971.\nInfluenza nella cultura di massa.\nAll'ESMA, in Argentina, nel periodo tra gli anni 1960 e gli 1980 e nelle scuole militari statunitensi ci si serv\u00ec del film di Gillo Pontecorvo per l'addestramento alle tecniche antisovversive. La proiezione fu preceduta da una presentazione in chiave religiosa ad opera del cappellano della Marina.\nAl Pentagono ancora nel 2002 il film veniva riproposto in visione agli alti gradi con un volantino che esordiva: \u00abCome vincere una battaglia contro il terrorismo e perdere la guerra sul piano delle idee...\u00bb.\nLa colonna sonora iniziale del film durante il primo blitz della polizia \u00e8 stata ripresa dal regista Quentin Tarantino nel film del 2009 \"Bastardi senza gloria\", nella scena della liberazione del soldato tedesco Hugo Stiglitz.\nRestauro.\nEseguito dalla Cineteca di Bologna e Istituto Luce\u00a0\u2013 Cinecitt\u00e0, in collaborazione con Igor Videocine Produzioni, Surf Film Srl, Casbah Entertainment Inc. e CultFilms, presso il laboratorio L\u2019Immagine Ritrovata (2016)"}
{"id": "632580", "revid": "125798889", "url": "https://it.wikipedia.org/wiki?curid=632580", "title": "Ogro", "text": "Ogro (\"Operaci\u00f3n Ogro\") \u00e8 un film del 1979 diretto da Gillo Pontecorvo.\nIl film fu proiettato in anteprima all'edizione 1979 della Mostra internazionale d'arte cinematografica di Venezia.\nTrama.\nIl film descrive l'attentato - noto come \"Operaci\u00f3n Ogro\" (Operazione Orco) - del 20 dicembre 1973 all'ammiraglio Luis Carrero Blanco, presidente del governo spagnolo durante il franchismo, da parte dell'ETA, organizzazione terroristica che lottava per l'indipendenza dei paesi baschi dalla Spagna. Il piano fu messo a punto da quattro uomini: Ezarra, il capo, Txabi, Iker e Luken. Costoro, sotto le finte spoglie di funzionari di banca, si installarono a Madrid e studiarono il piano, che in un primo tempo prevedeva il rapimento di Carrero Blanco, soprannominato \"Ogro\" (Orco), nella chiesa dove si recava a messa tutte le mattine. Tenuto in ostaggio dai rapitori, il governo avrebbe dovuto rilasciare 150 prigionieri politici baschi in cambio della sua liberazione.\nIl piano cambi\u00f2 quando Carrero Blanco venne designato presidente del governo: poich\u00e9 le misure di sicurezza intorno a lui si erano moltiplicate, si decise di eliminarlo. I quattro attentatori vengono descritti intimamente dal regista nei loro pensieri e nei loro atteggiamenti durante gli otto mesi che precedettero l'attentato: mesi in cui, tra mille difficolt\u00e0, scavarono il lungo tunnel sotto la strada su cui sarebbe passato Carrero Blanco e che, pieno di dinamite, esplose scaraventando l'auto dell'ammiraglio dall'altra parte del palazzo davanti al quale transitava.\nProduzione.\nLa stesura della sceneggiatura del film era iniziata ben quattro anni prima, ma per le indecisioni e i dubbi dello stesso Pontecorvo fu affidata a due diversi autori cos\u00ec che il film usc\u00ec nelle sale con un forte ritardo rispetto agli avvenimenti del 1973 relativi all'attentato a Carrero Blanco. Nel 1976 il film era dunque ancora nella fase della sceneggiatura che si basava su un libro contenente una serie di interviste agli attentatori. Il libro era a nome di Julen Agirre (\"Operazione Ogro\", Alfani editore), ma la vera autrice, che era stata tre anni nelle prigioni franchiste, era Eva Forest, che non apprezz\u00f2 il film di Pontecorvo, accusandolo di moderatismo.\nPontecorvo inoltre insinuava nella trama del film che l'attentato avesse avuto il sostegno tacito del partito franchista in contrasto con Ugo Pirro, che voleva rimanere fedele a quanto raccontavano gli stessi attentatori. In quello stesso anno, il 1978, avvenne il rapimento di Aldo Moro da parte delle Brigate Rosse italiane. A ritardare ulteriormente l'uscita nelle sale cinematografiche si aggiunse a quel punto il timore per le speculazioni politiche per i raffronti tra il terrorismo basco e quello italiano. Pontecorvo temeva che il film potesse apparire come un tacito appoggio all'azione delle Brigate Rosse.\nA tal riguardo Franco Cristaldi, produttore del film, disse: \u00ab\"Ricordo perfettamente la mattina in cui parlavamo dell'ennesima revisione, e accendemmo la radio sentendo di Moro. E allora io, che in quel momento avrei strozzato Gillo, gli ho detto subito: \"E adesso mi spieghi come facciamo un film sul terrorismo, che cosa facciamo noi con Ogro tre anni dopo?\". Nel 1976 Ogro sarebbe stato un'opera straordinaria, coraggiosa, in cui si dicevano delle cose, mentre in una situazione politica cos\u00ec calda un indugio di tre anni aveva cambiato tutto. \u00c8 stato concepito nel momento giusto ed \u00e8 apparso sugli schermi in quello sbagliato.\"\u00bb\nRegia.\n\u00ab...Al contrario di quello che succedeva ne \"La battaglia di Algeri\"; l\u00e0 tutto era corale, qui tutto nasce all'interno di quattro ritratti singoli.\u00bb (Gillo Pontecorvo)\nPontecorvo ci racconta la formazione politica dei quattro attentatori dell'ETA e la preparazione dell'attentato attenendosi rigidamente alla verit\u00e0 storica. I quattro, educati ai valori degli indipendentisti da preti nazionalisti, si erano poi divisi sui metodi per raggiungere la libert\u00e0 politica.\nNel colloquio finale del film si dibatte il tema della violenza politica tra Txabi, che persegue il mito sanguinoso di una perfetta sovranit\u00e0 popolare e che nella Spagna post-franchista continuer\u00e0 a fare il terrorista in nome della sua fede politica, e il suo fraterno amico Ezarra che, pur avendo guidato l'Operaci\u00f3n Ogro, crede che la violenza possa essere giustificata solo per opporsi alla violenza della dittatura, ma che diventa fanatismo quando vi siano gli strumenti politici democratici per combattere, coraggiosamente e pazientemente, per la realizzazione dei propri ideali.\nAccoglienza.\nCritica.\nLa critica ha variamente giudicato l'opera di Pontecorvo: i giudizi si sono divisi sull'impronta politica che il regista d\u00e0 abitualmente ai suoi film che da alcuni viene giudicata eccessiva e di parte. Cos\u00ec mentre per Giovanni Grazzini \u00ab\"La buona riuscita del film dipende dalla sintesi fra lezione civile e tensione nervosa, dalla giustezza dell'analisi psicologica e dalla precisione dei ritmi. I protagonisti non si comportano diversamente dagli \u201cuomini talpa\u201d che in tanti altri film d'avventura preparano furti strepitosi mentre le loro donne li aiutano trepidanti, ma la regia di Pontecorvo e la recitazione degli attori (il caposquadra \u00e8 Gian Maria Volont\u00e9, Angela Molina accresce emozione col fulgor del suo bel viso) hanno la nuda secchezza del cinema di classe.\"\u00bb al contrario per Tullio Kezich \u00ab\"...pi\u00f9 che alle prese con un'azione rivoluzionaria, i personaggi sembrano impegnati in un dibattito; e solo nella seconda parte, quando lo scavo della fatale galleria arriva alla conclusione, ci sono momenti di autentica tensione spettacolare. Ma non cos\u00ec intensa da cancellare il ricordo di un fumettone libertario di trent'anni fa\": \"Stanotte sorger\u00e0 il sole\" \"di Huston.\"\u00bb\nBibliografia.\n\"In lingua italiana\":\n\"in lingua spagnola\":\n\"in lingua francese\":\n\"in lingua inglese\":"}
{"id": "632581", "revid": "287204", "url": "https://it.wikipedia.org/wiki?curid=632581", "title": "Louis-Emile Bertin", "text": ""}
{"id": "632582", "revid": "827882", "url": "https://it.wikipedia.org/wiki?curid=632582", "title": "Apple (disambigua)", "text": ""}
{"id": "632584", "revid": "1573940", "url": "https://it.wikipedia.org/wiki?curid=632584", "title": "Columba oenas", "text": "La colombella (Columba oenas Linnaeus, 1758), chiamata anche palombella, \u00e8 un uccello della famiglia dei Columbidi.\nDistribuzione e habitat.\nLa colombella pu\u00f2 essere osservata in quasi tutta Europa, Africa del nord e Asia.Nidifica in quasi tutta l'Italia, tranne la Sardegna, in ambienti collinari, caratterizzati da boschi, lungo le coste marine, ma anche nei pressi di aree antropizzate. . Nel periodo migratorio la si pu\u00f2 talvolta osservare in stormi misti con il colombaccio.\nDescrizione.\nSpecie simili.\nSi distingue dal \nSistematica.\nSono note due sottospecie:"}
{"id": "632585", "revid": "1610933", "url": "https://it.wikipedia.org/wiki?curid=632585", "title": "Colombella", "text": ""}
{"id": "632586", "revid": "62004", "url": "https://it.wikipedia.org/wiki?curid=632586", "title": "Cl\u00e1sica de Almer\u00eda 2005", "text": "La Cl\u00e1sica de Almer\u00eda 2005, ventesima edizione della corsa, si disput\u00f2 il 27 febbraio 2005 su un percorso di 173,4\u00a0km. Fu vinta dallo spagnolo Jos\u00e9 Iv\u00e1n Guti\u00e9rrez, che termin\u00f2 in 4h23'03\". La gara faceva parte del calendario UCI Europe Tour 2005, categoria 1.1."}
{"id": "632589", "revid": "1543377", "url": "https://it.wikipedia.org/wiki?curid=632589", "title": "Dipartimento di Sangha", "text": "Il dipartimento di Sangha (in francese: d\u00e9partement de la Sangha) \u00e8 uno dei 10 dipartimenti della Repubblica del Congo. Situato nella parte settentrionale del paese, ha per capoluogo Ou\u00e9sso.\nConfina a nord con la Repubblica Centrafricana, a est col dipartimento di Likouala, a sud con quello di Cuvette, a sud ovest con quello di Cuvette-Ovest e a nordest con il Camerun.\nSuddivisioni amministrative.\nIl dipartimento \u00e8 suddiviso in 1 comune e 5 distretti:"}
{"id": "632592", "revid": "767487", "url": "https://it.wikipedia.org/wiki?curid=632592", "title": "Porcine zona pellucida", "text": "Il Porcine zona pellucida (PZP) \u00e8 una forma di zona pellucida estratta dalle ovaie dei maiali.\nLa zona pellucida \u00e8 una spessa membrana che circonda le cellule uovo non fecondate dei mammiferi. Perch\u00e9 una cellula uovo sia fecondata, lo spermatozoo deve prima aderire alla zona pellucida e poi penetrarla. Quando la zona pellucida (porcina) viene iniettata in altri mammiferi, sono prodotti anticorpi che aderiscono alla zona pellucida, impedendo agli spermatozoi di aderire alla cellula uovo, e quindi prevenendo la fertilizzazione. Il processo di immunosterilizzazione \u00e8 considerato promettente come metodo di controllo umano ed economico delle popolazioni selvatiche.\nL'effetto \u00e8 temporaneo e reversibile, e ha una durata di circa un anno. Il PZP viene somministrato in genere per via iniettiva, anche con dardi medicati, che consentono di evitare la cattura dell'animale.\nIl PZP \u00e8 stato usato nel controllo della fertilit\u00e0 di popolazioni selvatiche a partire dalla fine degli anni '80. Gli animali in cui \u00e8 stato usato in questo contesto comprendono gli elefanti, i cavalli inselvatichiti, e gli ungulati."}
{"id": "632597", "revid": "767487", "url": "https://it.wikipedia.org/wiki?curid=632597", "title": "In/Casino/Out", "text": "In/Casino/Out \u00e8 il secondo album del gruppo statunitense degli At the Drive-In, pubblicato nel 1998 dalla Fearless Records. L'album \u00e8 stato registrato in studio in presa diretta, cos\u00ec da catturare meglio l'energia che il gruppo esprime nelle esibizioni live."}
{"id": "632600", "revid": "1573940", "url": "https://it.wikipedia.org/wiki?curid=632600", "title": "Apis mellifera capensis", "text": "Lape del capo (Apis mellifera capensis ) \u00e8 una sottospecie di \"Apis mellifera\".\nLa particolarit\u00e0 della stessa \u00e8 la capacit\u00e0 delle api operaie di deporre uova diploidi quindi femminili senza che le stesse siano state fecondate. Nelle altre sottospecie la possibilit\u00e0 di deposizione delle operaie \u00e8 limitata a uova aploidi, ovvero a sole uova di fuco (vedi alla voce Ape operaia ovificatrice).\nTale particolarit\u00e0 permette alle operaie di \"A. m. capensis\" di parassitizzare le famiglie di \"Apis mellifera scutellata\" arrivando alla sostituzione della regina nelle famiglie invase.\nL'ape del capo \u00e8 l'unica sottospecie che sembra non risentire della presenza dell\"Aethina tumida\" con la quale condivide l'areale di origine. Le operaie sono infatti molto aggressive con il piccolo coleottero che riesce a parassitizzare solo famiglie molto deboli o favi immagazzinati.\nCollegamenti esterni.\n Parasitic Cape honeybee workers, Apis mellifera capensis, evade policing Martin, S.J. and Beekman, M. and Wossler, T.C. and Ratnieks, F.L.W. (2002) Nature, 415 (6868). pp. 163-165 accessed Jan 2006"}
{"id": "632627", "revid": "287204", "url": "https://it.wikipedia.org/wiki?curid=632627", "title": "Contea di Fairfield", "text": "Contea di Fairfield o Fairfield County \u00e8 la denominazione delle seguenti contee degli Stati Uniti:"}
{"id": "632638", "revid": "253269", "url": "https://it.wikipedia.org/wiki?curid=632638", "title": "Maryam d'Abo", "text": "\u00c8 prima cugina del cantante Mike d'Abo e dell'attrice Olivia d'Abo.\nBiografia.\nNata a Londra da padre olandese e madre georgiana e cresciuta tra Parigi e Ginevra, Maryam decise di diventare attrice all'et\u00e0 di 11 anni per la sua passione per i film di James Bond. Studi\u00f2 al \"Drama Center\" di Londra mentre lavorava come modella nella pubblicit\u00e0. Nel 1982 debutt\u00f2 sullo schermo nel film britannico horror a basso costo \"Xtro - Attacco alla Terra\" (\"Xtro\") dove impersonava una ragazza alla pari francese che diventava una \"stanza di riproduzione aliena\" (o \"incubatrice umana\"). In un'intervista alla rivista \"Femme Fatales\" nel 1994, d'Abo lo ricorda come un \"film terribile\". Torn\u00f2 a recitare in un film horror in \"Vita notturna\", un film per la tv del 1989.\nConquist\u00f2 la celebrit\u00e0 grazie al ruolo della Bond girl Kara Milovy, l'innocente e vulnerabile violoncellista cecoslovacca che si innamora di James Bond in \"007 - Zona pericolo\". Quello rimane il suo film preferito; inoltre apparve in copertina di \"Playboy\" nel settembre del 1987 in concomitanza con l'uscita del film.\nDopo di ci\u00f2 ottenne un buon successo col ruolo di un invasore alieno nelle miniserie televisiva statunitense \"Something is Out There\", che fu seguita da una breve serie (sei episodi) sulla NBC con lo stesso titolo.\nNel 1992 interpret\u00f2, con grande successo di critica, il ruolo non protagonista di una pretenziosa ed occhialuta artista nella stravagante commedia britannica a basso costo \"Leon the Pig Farmer\", che ricevette un'accoglienza positiva ai festival cinematografici di Venezia, Londra, Edimburgo e Palm Springs. Da allora ha avuto ruoli secondari in film a basso costo di genere horror o fantasy e in serie televisive come \"Tales From the Crypt\", \"Red Shoe Diaries\" e \"La signora in giallo (Murder, She Wrote)\" e in film dedicati al mercato home video. Ha interpretato la madre di Keira Knightley nella versione televisiva del 2002 de \"Il dottor \u017divago\" ed \u00e8 stata la regina Ecuba nell miniserie candidata all'Emmy Award \"Helen of Troy\". Nel 2005 ha avuto una piccola parte nell'oscuro (ma di buon successo) film francese \"L'enfer\", scritto in collaborazione con Krzysztof Kie\u015blowski e in cui recitavano anche Emmanuelle B\u00e9art e Carole Bouquet. Nel 2002 d'Abo collabor\u00f2 come autrice al libro \"Bond Girls Are Forever\", un omaggio al ristretto cerchio di attrici che hanno interpretato il ruolo di \"Bond girl\". Il libro \u00e8 poi diventato un documentario in DVD con d'Abo ed altre famose \"Bond girl\" come Ursula Andress. Il documentario \u00e8 stato allegato come omaggio al DVD di \"La morte pu\u00f2 attendere (Die Another Day)\".\nNel novembre del 2003, d'Abo ha sposato il regista britannico Hugh Hudson, gi\u00e0 autore di \"Momenti di gloria (Chariots of Fire)\"."}
{"id": "632639", "revid": "88740", "url": "https://it.wikipedia.org/wiki?curid=632639", "title": "Agglomerato industriale di Dittaino", "text": "L'agglomerato industriale di Dittaino \u00e8 un'area di sviluppo industriale gestita dal Consorzio dell'Area di Sviluppo Industriale (ASI) di Enna che si estende lungo la valle del Dittaino, di fianco all'autostrada A19 e alla ferrovia Palermo-Catania.\nCompreso nel territorio dei comuni di Enna e di Assoro, il polo industriale di Enna \u00e8 composto di una vasta estensione di lotti, alcuni ospitanti attivit\u00e0 industriali ed artigianali, altri commerciali. \nQui \u00e8 sorto nel 2010 il centro commerciale Sicilia Fashion Village, riproposizione di un antico borgo siciliano che ospita 120 negozi di marca, punti di ristorazione ed oltre 2.000 posti auto.\nDati.\nL'agglomerato industriale di Dittaino (Enna) copre una superficie di 300 ettari a ridosso dell'autostrada e della ferrovia, entrambe aventi uno svincolo ed una stazione appositi. Di questi, 100 ettari sono occupati dalle imprese gi\u00e0 insediatesi. Vi operano 42 aziende, cui se ne vanno aggiungendo altre.\nGli operai impiegati sono circa 1.000 a cui si aggiunge l'indotto\nAttivit\u00e0.\nLe attivit\u00e0 dell'agglomerato industriale di Ditaino sono di tipo industriale e artigianale, sia tradizionali che attinenti alle \"new technologies\". Avviene la lavorazione degli ortaggi, la produzione di surgelati, l'imbottigliamento di bibite, la produzione di sementi di alta qualit\u00e0. Nel campo dell'edilizia, la realizzazione di prefabbricati e manufatti in cemento, la produzione di argilla espansa.\n\u00c8 presente l'industria alimentare e quella informatica. Due centrali termoelettriche a biomasse e produzione di bioessiccato da rifiuti solidi urbani o assimilati, trattamento di rifiuti solidi urbani e conversione in energia elettrica, produzione e assemblaggio e futura installazione di pannelli fotovoltaici.\nTrasporti.\nLe aziende richiedenti sono direttamente allacciate alla stazione ferroviaria di Dittaino, sulla linea Palermo-Catania, che \u00e8 dotata di attrezzature di scarico merci e di stoccaggio; lo svincolo autostradale consente alle ditte che vi hanno sede rapidi collegamenti con i porti di Termini Imerese e Catania, e gli aeroporti di Catania e Palermo, nonch\u00e9 con altre zone di utenza della Sicilia.\nEnergie alternative.\n\u00c8 in costruzione una centrale a biomasse di concezione innovativa mediante un investimento di 80 milioni di euro.\n\u00c8 prevista una centrale a energia solare.\nIl pan Dittaino (DOP).\nTra le attivit\u00e0 artigianali aventi sede a Dittaino \u00e8 la produzione di pane; la \"pagnotta di Dittaino\" ha ottenuto il marchio d'importanza comunitaria DOP dall'Unione europea.\nProgetti in corso.\nL'agglomerato industriale di Dittaino \u00e8 oggetto di ingenti investimenti previsti per oltre 400 milioni di euro, per finanziare progetti d'innovazione e la costruzione di un autoporto (finanziato dalla Regione Siciliana per 3,5 milioni di euro)."}
{"id": "632641", "revid": "287204", "url": "https://it.wikipedia.org/wiki?curid=632641", "title": "Par\u00e0", "text": ""}
{"id": "632645", "revid": "121489312", "url": "https://it.wikipedia.org/wiki?curid=632645", "title": "Abe", "text": ""}
{"id": "632646", "revid": "834", "url": "https://it.wikipedia.org/wiki?curid=632646", "title": "Trasporti a fune", "text": ""}
{"id": "632651", "revid": "767487", "url": "https://it.wikipedia.org/wiki?curid=632651", "title": "Vinnie Moore", "text": "Fa parte della band britannica UFO ed \u00e8 considerato uno dei chitarristi pi\u00f9 influenti tra quelli che nella met\u00e0 degli anni ottanta presero parte al cosiddetto \"shredder boom\", ovvero il periodo in cui chitarristi dotati di grande tecnica si affermarono nella scena heavy metal.\nBiografia.\nA parte gli accordi, la prima melodia che Vinnie impar\u00f2 a suonare fu quella di \"Blue Wind\", dall'album \"Wired\" di Jeff Beck.\nLa sua carriera professionale inizi\u00f2 all'et\u00e0 di 12 anni, suonando in vari club e bar finch\u00e9 Mike Varney dell'etichetta Shrapnel lo scopr\u00ec attraverso un articolo su una rivista specializzata. Tramite Varney, nel 1985 Moore ebbe l'opportunit\u00e0 di registrare la colonna sonora di uno spot pubblicitario per la Pepsi.\nNel 1986 registr\u00f2 il suo primo album, \"Mind's Eye\", per la Shrapnel Records, pluripremiato dalla critica del settore e venduto in oltre 100.000 copie.\nSi un\u00ec poi alla band heavy metal \"Vicious Rumors\", partecipando alle registrazioni del loro album di debutto, \"Soldiers of the Night\" e successivamente alla band di Alice Cooper per un tour.\nNel 1987 pubblic\u00f2 il video didattico \"Advanced Lead Guitar Techniques\", seguito nel 1989 da \"Speed, Accuracy and Articulation\". Fra il 1988 ed il 2001 incise altri cinque album come solista per la Shrapnel Records, e successivamente entr\u00f2 a far parte degli UFO, coi quali pubblic\u00f2 gli album \"You Are Here\" nel 2004 e \"The Monkey Puzzle\" nel 2006.\nNel 2009, oltre ad aver intrapreso un tour negli Stati Uniti e in Europa assieme agli UFO, suon\u00f2 in molte citt\u00e0 europee come solista, assieme a un gruppo composto da Kee Marcello, Michael Ehre alla batteria e Ken Sandin al basso. Pubblic\u00f2 successivamente l'album \"To the Core\", proseguendo la sua carriera solista senza interrompere la sua presenza negli UFO.\nNel 2010 intraprese un nuovo tour da solista, accompagnato dal team di supporto composto da Lars Lehmann al basso, Aquiles Priester alla batteria e Mike DiMeo come cantante e tastierista.\nStrumentazione.\nNel corso della sua carriera \u00e8 stato endorser per diverse case produttrici di chitarre, tra cui Ibanez, con la quale disegn\u00f2 il modello VM-1 Vinnie Moore Model, e Music Man. Nel 2007 firm\u00f2 un contratto con Dean Guitars per il modello Vinman-2000, con pickup Dean e DiMarzio."}
{"id": "632652", "revid": "767487", "url": "https://it.wikipedia.org/wiki?curid=632652", "title": "Firenze, il nostro domani", "text": "Firenze, il nostro domani \u00e8 un film documentario co-diretto da Franco Angeli, Franco Bernini, Francesca Comencini, Nicol\u00f2 Ferrari, Gianfranco Fiore, Franco Giraldi, Francesco Maselli, Mario Monicelli, Gillo Pontecorvo e Fulvio Wetzl.\nIl film, prodotto dalla Fondazione Cinema nel Presente e dalla societ\u00e0 di produzione cinematografica Luna Rossa, racconta le quattro giornate del Social Forum Europeo di Firenze dal 6 al 10 novembre 2002."}
{"id": "632657", "revid": "438678", "url": "https://it.wikipedia.org/wiki?curid=632657", "title": "La grande strada azzurra", "text": "La grande strada azzurra \u00e8 un film del 1957, diretto da Gillo Pontecorvo, tratto dal romanzo \"Squarci\u00f2\" di Franco Solinas.\nTrama.\n\u00c8 la storia di un pescatore Maddalenino (abitante dell'isola di La Maddalena in Sardegna), che fa uso di bombe per pescare pesci. Comprando una barca sequestrata, si inimica i compaesani. Nel tentativo di procurarsi dell'esplosivo, aprendo un proiettile residuato bellico, rimane ucciso dall'esplosione. Il film venne girato in Istria (allora in Jugoslavia).\nLa critica.\nSu \"Il Tempo\" di Roma del 21 dicembre 1957: \"Il film sviluppa temi sociali che assumono un turgore drammatico attraverso le avventure umane e pittoresche della gente di mare e ancor pi\u00f9 nel risalto di ambienti naturali che fanno di per s\u00e9 atmosfera. Pontecorvo si \u00e8 valso di tutti gli accorgimenti a sua disposizione affinch\u00e9 il personaggio risultasse un simpatico eroe di avventure marinare e l'assunto accettabile. L'inaccettabile motivo ideologico nuoce a quel che c'\u00e8 di buono nel film: quadri di vita densi di calore umano, passaggi stupendi e funzionali, recitazione ottima di tutti da Yves Montand a Alida Valli\"."}
{"id": "632662", "revid": "767487", "url": "https://it.wikipedia.org/wiki?curid=632662", "title": "Erik Thorstvedt", "text": "Considerato il miglior portiere norvegese di sempre, con 97 presenze in nazionale maggiore \u00e8 uno dei giocatori che detiene pi\u00f9 gettoni con la Norvegia.\nBiografia.\nFu il testimonial del videogioco \"FIFA Soccer 95\". \u00c8 il padre di Kristian Thorstvedt, anch'egli calciatore.\nCarriera.\nClub.\nHa difeso i pali di Eik-T\u00f8nsberg, Viking, Borussia M\u00f6nchengladbach, IFK G\u00f6teborg e Tottenham Hotspur. Faceva parte della rosa dell'IFK G\u00f6teborg che vinse il campionato svedese nel 1987. Fu anche il primo norvegese a conquistare la FA Cup con la maglia del Tottenham nel 1991.\nThorstvedt difendeva i pali del Viking nella finale di Norgesmesterskapet nel 1984 contro il Fredrikstad; in quell'occasione, Per Egil Ahlsen del Fredrikstad lo sorprese con un calcio piazzato da 40 metri.\nThorstvedt \u00e8 stato costretto al ritiro nel 1996, a seguito di una serie di infortuni.\nNazionale.\nHa debuttato in Nazionale il 13 novembre 1982 nell'amichevole persa per 1-0 contro il Kuwait. Successivamente \u00e8 stato convocato per i Mondiali del 1994, in cui era il titolare della Norvegia, uscita al primo turno.\nHa giocato con la Norvegia per altri 2 anni, racimolando complessivamente 97 presenze.\nDopo il ritiro.\nDopo la sua carriera da giocatore, ha lavorato come preparatore dei portieri per la Nazionale, e ha avuto una breve esperienza come DS al Viking. In seguito ha lavorato come commentatore per Canal+. \u00c8 stato anche allenatore per il Tufte IL, una squadra appositamente creata per un reality show (\"Heia Tufte!\", TVNorge)."}
{"id": "632665", "revid": "767487", "url": "https://it.wikipedia.org/wiki?curid=632665", "title": "Il sole sorge ancora", "text": "Il sole sorge ancora \u00e8 un film del 1946 diretto da Aldo Vergano. Questa pellicola neorealista sulla Resistenza ha ricevuto due Nastri d'argento.\nTrama.\nItalia, 8 settembre 1943. I soldati abbandonati a se stessi lasciano i loro reparti e ritornano alle loro abitazioni. Cesare ritorna al suo paese in campagna fuori Milano, e quando arriva lo trova pieno di sfollati. Il giovane corteggia Laura, una sarta; ma non sa resistere a Matilde, una ricca proprietaria terriera sposata, della quale diventa l'amante. Un giorno i partigiani vengono in paese per rubare un autocarro che trasporta farina e Cesare si unisce ai vecchi compagni d'armi scappando insieme a loro sulla montagna. Nel frattempo giungono le truppe tedesche e saccheggiano il paese. Viene fucilato anche Don Camillo, il parroco del paese: in seguito a questo orrendo crimine e all'insurrezione di Milano, la popolazione del borgo contadino e gli operai della fornace si sollevano uniti contro i tedeschi. Questi spaventano con intimidazioni gli abitanti minacciando di far saltare in aria l'intero paese, ma sopraggiungono i partigiani e i tedeschi vengono sconfitti.\nIncassi.\nSino al 31 dicembre 1952, l'incasso accertato nelle sale per la pellicola \u00e8 stato di 94.800.000 lire dell'epoca.\nRiconoscimenti.\nAi Nastri d'argento 1947 il film \u00e8 stato premiato con il Premio Speciale ad Aldo Vergano ed il premio come miglior attore non protagonista a Massimo Serato. Al Festival di Venezia 1946 ha ricevuto la Segnalazione della commissione internazionale di giornalisti."}
{"id": "632667", "revid": "767487", "url": "https://it.wikipedia.org/wiki?curid=632667", "title": "Le infedeli", "text": "Le infedeli \u00e8 un film drammatico del 1953, di Mario Monicelli e Steno. Anche se firmato dai due registi per motivi contrattuali, il film fu diretto dal solo Monicelli. Racconta le vicende di tre donne alto-borghesi - Luisa, Liliana e Lulla - tutte infedeli nei riguardi dei rispettivi mariti; e di Osvaldo, un avventuriero cinico che approfitta delle loro debolezze, rubando o estorcendo loro denaro.\nTrama.\nL'industriale Giovanni Azzali, invaghitosi di una giovane indossatrice, ancorch\u00e9 di modesta famiglia, decide di far sorvegliare sua moglie Luisa da un investigatore privato per cercare un pretesto per la separazione. Incaricato della sorveglianza \u00e8 Osvaldo, un giovane belloccio e senza scrupoli.\nMentre indaga sulla donna, Osvaldo incontra Liliana, sua ex fidanzata che intanto ha sposato un ricco industriale inglese. E pochi giorni dopo ne diviene l'amante. Approfittando del fatto che Liliana conosce Luisa Azzali, Osvaldo fa in modo di farsi presentare alla donna. Ci\u00f2 avviene durante una caccia al tesoro in auto, per la citt\u00e0: passatempo dell'alta-borghesia romana. \u00c8 proprio in questa occasione che Osvaldo comprende che Luisa ha una relazione con il suo autista.\nDopo avere indagato su questa relazione fino a trovarne le prove, Osvaldo si presenta da Luisa e la ricatta, estorcendole un'ingente somma. Contestualmente, per\u00f2, si mette in testa di spremere anche Liliana: prima le chiede in prestito dei soldi (che poi restituisce, grazie ai denari del ricatto, ma solo per fare buona impressione su di lei) e poi le ruba in casa una preziosa collana.\nIl sig. Rogers, marito di Liliana, molto contrariato dal furto, interroga Cesarina, la giovane domestica di Liliana, ritenendola colpevole. Questa nega; ma quando l'uomo le chiede chi altri \u00e8 entrato in casa negli ultimi giorni, ella (anzich\u00e9 fare il nome di Osvaldo) tace per coprire la tresca della padrona. Cesarina viene dunque allontanata.\nIl racconto si sposta, a questo punto, sulle vicende di un'altra delle donne del circolo alto-borghese, la giovane e bella Lulla. Si trovava fuori citt\u00e0 con l'amante quando questi viene travolto da un autocarro e muore.\nCostretta a trovare lavoro presso un'altra casa, Cesarina viene per\u00f2 coinvolta suo malgrado in un altro furto. Era addetta al guardaroba durante una festa e da una borsa, data in custodia a lei, sono spariti dei dollari. La ragazza, accusata dalla nuova padrona, viene portata in commissariato e messa sotto pressione dalla polizia. Saputo del lavoro precedente, il commissario chiama casa Roberts: il marito di Liliana dice alla polizia che Cesarina era stata allontanata proprio perch\u00e9 sospettata di furto. Disperata, Cesarina si uccide.\nLiliana, profondamente addolorata per la morte della fidata domestica, erra per Roma. Incontra Lulla, anch'essa stravolta dal dolore. E dal rimorso: s\u00ec perch\u00e9 a rubare i dollari dalla borsetta \u00e8 stata lei! E li ha rubati, cos\u00ec confessa all'amica, perch\u00e9 anch'ella ricattata da Osvaldo per la sua relazione extra-coniugale. Liliana, per vendicare il buon nome di Cesarina e farla pagare a Osvaldo, va a denunciare l'uomo.\nIn una sorta di psico-dramma finale, il commissario - per far luce sul caso - raduna tutti i protagonisti della vicenda: mariti e mogli, cornuti ed amanti, ricattati e ricattatori. Ma, com'era prevedibile, nessuno fa cadere il velo della rispettabilit\u00e0 e confessa. Lulla smentisce di aver parlato con Liliana; il commendatore Azzali, nega l'indagine sulla moglie, cos\u00ec come la sua relazione con l'indossatrice; e Osvaldo ovviamente nega tutto. Il commissario le crede, nel cuore, ma non ha prove per procedere.\nLiliana cerca almeno di far incriminare Osvaldo per il furto della collana; a costo di far sapere al marito della sua relazione con l'uomo. Ed \u00e8 lei stessa a confessare tutto al marito. Ma il marito, a sorpresa, nega che sia sparita una collana da casa sua. Per non far scoppiare uno scandalo e salvare le apparenze, insabbia tutto. E cos\u00ec Osvaldo se la passa liscia.\nMa all'uscita, Liliana, esasperata, lo aspetta e lo fredda con tre colpi di pistola. Poi, la donna si consegna al commissario."}
{"id": "632668", "revid": "767487", "url": "https://it.wikipedia.org/wiki?curid=632668", "title": "Tot\u00f2 e Carolina", "text": "Tot\u00f2 e Carolina \u00e8 un film del genere commedia drammatica, girato tra il 1952 e il 1953 e uscito nel 1955, diretto da Mario Monicelli.\nTrama.\nDurante una retata della polizia a Villa Borghese, l'agente Antonio Caccavallo, vedovo con figlio e padre a carico, arresta insieme a varie donne di vita anche Carolina. In realt\u00e0 la ragazza \u00e8 solo scappata di casa perch\u00e9 incinta. Caccavallo l'aveva trovata nei pressi del luogo della retata e, pur essendo autista della pattuglia, aveva preso un'avventata iniziativa. Il povero poliziotto \u00e8 obbligato cos\u00ec dal suo Commissario a riportare Carolina al paese di origine e a riconsegnarla ai parenti, i quali si mostreranno scandalizzati per la gravidanza imprevista.\nLiquidare la pratica si riveler\u00e0 pi\u00f9 complicato del previsto, anche a causa della ritrosia della ragazza che gi\u00e0 capisce di essere reietta fra la sua stessa gente. Ciononostante, Carolina in qualche modo riesce a confidarsi e a legare con il poliziotto, del quale comprende gli obblighi professionali e che non le serba rancore nonostante i guai che lei gli fa passare (la ragazza tenta la fuga e persino il suicidio, rischiando di uccidere anche lui). Alla fine, mentendo ai suoi superiori circa il buon esito della missione, Caccavallo se ne far\u00e0 carico accogliendola a casa sua, dove da tanto tempo mancava una presenza femminile.\nCensura.\nLa pellicola fu soggetta a numerosissime traversie con la censura per via del fatto che l'interpretazione di Tot\u00f2, secondo la visione dei censori dell'epoca, avrebbe sminuito e ridicolizzato il ruolo degli agenti di Polizia. Tali e tanti furono i tagli, le modifiche, e gli stravolgimenti voluti dalla censura che degli originali 2600 metri di pellicola si arriv\u00f2 a una versione di soli 2386, dopo ben tre bocciature da parte della commissione di censura.\nI primi attriti con la commissione preposta, in realt\u00e0, sorsero gi\u00e0 in fase di presentazione della sceneggiatura, ancora intitolata \"Addio a Carolina\", il 29 agosto 1953, prima dell'inizio delle riprese del film. La Direzione generale dello spettacolo espresse subito forti riserve e i censori, dopo l'essersela studiata approfonditamente, formularono un risoluto parere negativo. La motivazione comprendeva il seguente testo:\nInoltre, per la morale italiana dell'epoca, appariva molto sconveniente che un agente di polizia s'interessasse delle sorti di una futura ragazza madre, fin poi ad accoglierla in casa propria, essendo vedovo con figlio e padre a carico.\nLa prima modifica accertata apportata al copione fu il cambio del cognome del protagonista che da Callarone pass\u00f2 a un pi\u00f9 \"comico\" e irreale Caccavallo, per dare alla storia un deciso tono da farsa, ed evitare cos\u00ed qualsivoglia riferimenti a eventuali fatti di cronaca.\nIniziate le riprese del film, a quel punto intitolato \"Tot\u00f2 e Carolina\", in fase di lavorazione vennero eliminate altre scene, come quella alla caserma dei carabinieri in cui Tot\u00f2, redarguito per il suo arresto non autorizzato di Carolina, tentava di convincere il maresciallo a prendere in custodia la ragazza e quella dove discuteva della sua gravidanza indesiderata.Concluse le riprese nel gennaio 1954, il film pass\u00f2 al montaggio, e nel febbraio seguente fu ripresentato alla commissione di censura per il nulla osta. Cinque giorni dopo, arriv\u00f2 la seconda bocciatura con le medesime motivazioni della volta precedente: \"offensivo della morale, del buon costume, della pubblica decenza, nonch\u00e9 del decoro e prestigio delle forze di Polizia\".\nIl regista Monicelli, che s'era gi\u00e0 imbattuto in pesanti magagne censorie col suo precedente \"Tot\u00f2 e i re di Roma\", acconsent\u00ec allora a tagliare un'altra scena, dove il parroco del paese tentava di dare in moglie Carolina a un vinaio scapolo tacendogli della gravidanza di lei, e ad accorciare la scena iniziale della retata a Villa Borghese, ma il giudizio negativo fu ribadito anche in fase d'appello il 12 marzo 1954.\nDopo l'ennesima bocciatura il film inizi\u00f2 a diventare un caso sulla stampa che si chiedeva il perch\u00e9 di tanto accanimento. Esasperato, Monicelli effettu\u00f2 altri tagli, eliminando tutti i riferimenti al comunismo presenti nella pellicola (la modifica pi\u00f9 celebre \u00e8 relativa al canto degli operai sul camion che intralcia il passaggio della Fiat Campagnola di Tot\u00f2 e Carolina, che, grazie a un secondo doppiaggio, pass\u00f2 da \"Bandiera rossa\" al pi\u00f9 moderato \"Inno dei lavoratori\", e poi infine al patriottico \"Di qua e di l\u00e0 dal Piave\"). Ma nemmeno questo bast\u00f2 e il film fu respinto ancora dalla censura.\nNe seguirono ulteriori tagli, alterazione se non addirittura soppressione di parti di dialoghi e l'eliminazione di riferimenti al suicidio che \"solo i ricchi possono permettersi di attuare\" prima che finalmente, nel marzo 1955, al film sia concesso il visto censura. Ma anche cos\u00ec censurato, fu imposta una dicitura da far apparire in sovraimpressione: dopo i titoli di testa si legge infatti un'avvertenza, fortemente voluta dall'allora capo del governo Scelba, che fa un \"doveroso\" distinguo fra l'interpretazione di un semplice attore che interpreta un ruolo di fantasia (quasi ridicolizzando Tot\u00f2, citandolo personalmente) e le mansioni di chi davvero lavora nella pubblica sicurezza. Il testo della sovraimpressione recita:\nUscito nelle sale cos\u00ec pesantemente menomato, il film non riscosse particolare successo di critica e pubblico. Fu riscoperto nel corso dei decenni, anche grazie al restauro e al reintegro di alcune delle scene eliminate ritrovate negli archivi per l'edizione in formato DVD. Resta la sua importanza dal punto di vista storico come esempio dell'influenza della censura in Italia negli anni cinquanta.\nCritica.\n\u00ab\"Tot\u00f2 e Carolina\" vale soprattutto perch\u00e9 rappresenta un tentativo, purtroppo rarissimo tra noi, di farsa intelligente. Infatti pur avendo radice in un dramma, sostanzialmente l'andamento \u00e8 di farsa, anzi in pi\u00f9 di un punto ne prende addirittura il ritmo precipitosamente motorio. Farsa e tuttavia intelligente, perch\u00e9 [...] Flaiano soggettista e Monicelli regista sono riusciti a tenerla su un costante livello di ingegnosa invenzione e di comica classe, mai vista nel nostro cinema dove il comico \u00e8 sempre o stupido o scurrile\u00bb\n\u00abAncora una volta Tot\u00f2 ha dimostrato di non sapere uscire dallo stato di macchietta al quale troppi mediocri registi l'hanno condannato [...]. Il film strappa certamente qualche risata con i consueti mezzi meccanici di una tecnica ormai conosciuta [...] e tali da appagare il pubblico degli \"aficionados\" dell'attore\u00bb\n\u00ab\u00c8 storicamente dimostrato che una classe dirigente [...] incapace di sopportare la critica e la satira, \u00e8 in fase di assoluta decadenza e sfacelo. L'attuale classe dirigente italiana non solo non sopporta la critica e la satira, ma nemmeno lo scherzo. [...] S'intende che \"Tot\u00f2 e Carolina\", dopo i tagli, non \u00e8 pi\u00f9 il film che Monicelli aveva realizzato, tuttavia \u00e8 ancora godibile, vivacissimo nel colpire i molti bersagli allineati nel divertente soggetto di Flaiano; e anche Tot\u00f2, finalmente alle prese con un personaggio umano, recita meglio del solito\u00bb"}
{"id": "632669", "revid": "253269", "url": "https://it.wikipedia.org/wiki?curid=632669", "title": "Philip Seymour Hoffman", "text": "Vinse l'Oscar al miglior attore per il film biografico \"Truman Capote - A sangue freddo\" e ricevette tre candidature all'Oscar al miglior attore non protagonista, nonch\u00e9 tre candidature al Tony Award per il suo lavoro in teatro.\nBiografia.\nHoffman nacque a Fairport, New York, un sobborgo di Rochester. Sua madre, Marilyn O'Connor (nata Loucks), cattolica e nativa di Waterloo, New York, era un giudice del tribunale della famiglia e avvocato. Suo padre, Gordon Stowell Hoffman, protestante di origine tedesca, era un ex dirigente Xerox. I suoi genitori divorziarono quando aveva 9 anni. Aveva due sorelle, Jill ed Emily, e un fratello, Gordy. Quest'ultimo scrisse la sceneggiatura per \"Love Liza\" (2002), film in cui Hoffman interpret\u00f2 il protagonista. Nonostante il battesimo e la messa frequentata da bambino, Hoffman non ricevette una particolare educazione religiosa.\nHoffman incominci\u00f2 a recitare al liceo, dopo un infortunio al collo che lo costrinse a rinunciare alla lotta amatoriale. Nel 1984, allora diciassettenne, fu selezionato per partecipare al Theater School presso la \"New York State Summer School of the Arts\" a Saratoga Springs. Qui conobbe Bennett Miller e Dan Futterman, suoi futuri collaboratori. Dopo il diploma alla \"Fairport High School\", Hoffman partecip\u00f2 al programma estivo del \"Circle in the Square Theatre\", continuando la sua formazione di attore con l'insegnante di recitazione Alan Langdon. Consegu\u00ec un BFA in Teatro nel 1989 alla \"Tisch School of the Arts\" della New York University. Qui, con l'attore Steven Schub e il regista Bennett Miller, fond\u00f2 la compagnia teatrale \"Bullstoi Ensemble\".\nCarriera.\nEsponente del cinema indipendente, debutt\u00f2 nel 1991 con la partecipazione a \"Triple Bogey on a Par Five Hole\". Notato dalle grandi case di produzione cinematografica di Hollywood, venne chiamato per interpretare il ruolo di George Willis Jr. in \"Scent of a Woman - Profumo di donna\". Negli anni successivi fu protagonista di diversi film di grande successo, quali \"Boogie Nights - L'altra Hollywood\", \"Il grande Lebowski\", \"Happiness - Felicit\u00e0\", \"Magnolia\", \"Il talento di Mr. Ripley\", \"Quasi famosi\", \"Ubriaco d'amore\", \"Red Dragon\" e \"La 25\u00aa ora\". Attivo anche in ambito teatrale, si aggiudic\u00f2 un Tony Award come miglior attore da palcoscenico nel 2000.\nNel 2005, grazie alla sua interpretazione di Truman Capote nel film \"Truman Capote - A sangue freddo\", venne consacrato come uno dei massimi esponenti della cinematografia mondiale. Per questa interpretazione si aggiudic\u00f2 diversi premi internazionali, tra cui l'Oscar al miglior attore protagonista nel 2006 e il British Academy of Film and Television Arts. Successivamente venne candidato all'Oscar al miglior attore non protagonista per tre volte: nel 2008 per \"La guerra di Charlie Wilson\", nel 2009 per \"Il dubbio\" e nel 2013 per \"The Master\". Nel 2009 interpret\u00f2 anche Il Conte nel film \"I love Radio Rock\".\nNel 2010 esord\u00ec alla regia con \"Jack Goes Boating\". Nel 2012 si un\u00ec al cast di ' interpretando lo stratega Plutarch Heavensbee, ruolo che ricopr\u00ec anche nel sequel ', uscito nel 2014, e in \"\" del 2015.\nMorte.\nIl 2 febbraio 2014, all'et\u00e0 di 46 anni, Philip Seymour Hoffman viene trovato morto nel suo appartamento di New York, nel quartiere di Manhattan, probabilmente a causa di un'overdose dovuta a speedball, un mix di eroina, cocaina e benzodiazepine. Secondo alcune fonti, al momento del ritrovamento del corpo, Hoffman aveva ancora la siringa e il laccio emostatico attaccato al braccio. I funerali si tennero il 7 febbraio nella chiesa di St. Ignatius Loyola di New York e vi presero parte molti suoi colleghi, tra cui Joaquin Phoenix, Amy Adams, Michelle Williams, Meryl Streep, Ethan Hawke e Cate Blanchett. Fu in seguito cremato.\nVita privata.\nHoffman ebbe una relazione sentimentale, finita poi nel 2013, con la costumista Mimi O'Donnell, conosciuta nel 1999 sul set dell'opera teatrale \"In Arabia We'd All Be Kings\", da lui diretta. Dall'unione sono nati tre figli, Cooper Alexander (2003), Tallulah (2006) e Willa (2008).\nDoppiatori italiani.\nNelle versioni in italiano dei suoi film, Philip Seymour Hoffman \u00e8 stato doppiato da:"}
{"id": "632671", "revid": "767487", "url": "https://it.wikipedia.org/wiki?curid=632671", "title": "Pane e zolfo", "text": "Pane e zolfo \u00e8 un cortometraggio documentario diretto dal regista italiano Gillo Pontecorvo.\nContenuto.\nIl cortometraggio documenta la vita nelle miniere di zolfo delle Marche negli anni Cinquanta e la dura lotta sindacale che i lavoratori della miniera di zolfo di Cabernardi di Sassoferrato (AN) hanno intrapreso contro la decisione di chiusura da parte della Montecatini, proprietaria dell'impianto.\nLa lotta \u00e8 culminata il 28 maggio 1952 con l'occupazione dell'impianto durata 40 giorni. 176 minatori (i \"sepolti vivi\") si barricarono all'interno della miniera sotterranea al 13\u00ba livello (circa 500 metri di profondit\u00e0).\nIl filmato contiene alcune interviste ai minatori e ai loro familiari, le voci furono doppiate con un unico accento spiccatamente romagnolo, perch\u00e9 si tratta del dialetto parlato in una delle due miniere, quella di Perticara di Novafeltria (Pesaro e Urbino oggi Rimini) e il sonoro originale non \u00e8 pi\u00f9 reperibile. Questo sarebbe potuto essere un importante documento storico circa il dialetto di Cabernardi che era il risultato di una mescolanza dei diversi dialetti dei minatori provenienti da molte regioni italiane.\nUna rara copia di questo filmato \u00e8 conservata presso il Museo della miniera di zolfo di Cabernardi."}
{"id": "632672", "revid": "157927", "url": "https://it.wikipedia.org/wiki?curid=632672", "title": "Lemma di Schur", "text": "In matematica, il lemma di Schur \u00e8 un risultato elementare ma estremamente utile nella teoria delle rappresentazioni dei gruppi e delle algebre. Nel caso dei gruppi esso dice che se formula_1 e formula_2 sono due rappresentazioni irriducibili di un gruppo formula_3 e formula_4 \u00e8 un morfismo lineare da formula_1 a formula_2 che commuta con l'azione del gruppo, allora formula_4 \u00e8 invertibile oppure formula_8. Un importante caso particolare \u00e8 quello in cui formula_9 e quindi formula_4 \u00e8 un endomorfismo. Issai Schur us\u00f2 questo risultato per dimostrare le relazioni di ortogonalit\u00e0 di Schur e svilupp\u00f2 le basi della teoria della rappresentazione dei gruppi. Il lemma di Schur si generalizza ai gruppi di Lie e alle algebre di Lie, e la pi\u00f9 comune generalizzazione in questo senso \u00e8 dovuta a Jacques Dixmier.\nFormulazione nel linguaggio dei moduli.\nSe formula_11 e formula_12 sono due moduli semplici su un anello formula_13 allora ogni omomorfismo formula_14 di formula_13-moduli non identicamente nullo \u00e8 invertibile. In particolare l'anello degli endomorfismi di un modulo semplice \u00e8 un corpo.\nLa condizione che formula_16 \u00e8 un omomorfismo di moduli significa che\nIl lemma di Schur \u00e8 applicato frequentemente nel caso particolare seguente. Sia formula_13 un'algebra sul campo formula_21 dei numeri complessi e sia formula_22 un formula_13-modulo semplice di dimensione finita su formula_21. Il lemma di Schur dice che l'anello degli endomorfismi del modulo formula_11 \u00e8 un corpo; esso contiene formula_21 nel suo centro, \u00e8 finito-dimensionale su formula_21 e quindi coincide con formula_21. Segue che l'anello degli endomorfismi di formula_11 \u00e8 \"il pi\u00f9 piccolo possibile\". Pi\u00f9 in generale, questo risultato vale per algebre su ogni campo algebricamente chiuso e per moduli semplici la cui dimensione \u00e8 al pi\u00f9 numerabile. Quando il campo non \u00e8 algebricamente chiuso, il caso in cui l'anello degli endomorfismi \u00e8 il pi\u00f9 piccolo possibile \u00e8 particolarmente interessante: un modulo semplice su una formula_30-algebra si dice assolutamente semplice se il suo anello degli endomorfismi \u00e8 isomorfo a formula_30. Questo \u00e8 in generale pi\u00f9 forte che essere irriducibili sul campo formula_30, ed implica che il modulo \u00e8 irriducibile anche sulla chiusura algebrica di formula_30.\nFormulazione nel linguaggio delle matrici.\nSia formula_3 un gruppo di matrici invertibili complesse. Questo vuol dire che formula_3 \u00e8 un insieme di matrici quadrate di ordine formula_36 con elementi complessi, e formula_3 \u00e8 chiuso sotto l'operazione di moltiplicazione di matrici e inversione. Si supponga inoltre che formula_3 sia irriducibile: non esistono sottospazi formula_1 oltre a formula_40 e lo spazio intero che siano invarianti sotto l'azione di formula_3. In altre parole,\nIl lemma di Schur, nel caso speciale di una rappresentazione singola, diventa: se formula_43 \u00e8 una matrice complessa di ordine formula_36 che commuta con tutte le matrici in formula_3, allora formula_43 \u00e8 una matrice scalare. Un semplice corollario \u00e8 che ogni rappresentazione complessa irriducibile di un gruppo abeliano \u00e8 di dimensione formula_47.\nFormulazione nel linguaggio delle rappresentazioni dei gruppi.\nLa versione nel linguaggio dei gruppi \u00e8 un caso particolare della versione nel linguaggio dei moduli: una rappresentazione di un gruppo formula_3 \u00e8 un modulo sull'algebra gruppale di formula_3.\nSiano formula_3 un gruppo, formula_51 e formula_52 due rappresentazioni irriducibili di formula_3 su un campo fissato formula_54 e sia formula_55 un'applicazione lineare formula_3-invariante, cio\u00e8 tale che formula_57 per ogni formula_58, formula_59. Allora:"}
{"id": "632673", "revid": "848247", "url": "https://it.wikipedia.org/wiki?curid=632673", "title": "Khalid Boulahrouz", "text": "Carriera.\nClub.\nInizi.\nNella sua giovinezza Boulahrouz gioca per le giovanili di varie squadre olandesi: Excelsior Maassluis, DSOV, Ajax, e Haarlem.\nPassato al RKC Waalwijk, sotto la guida tecnica di Martin Jol debutta in Eredivisie il 9 marzo 2002 nella partita contro l'.\nAmburgo.\nDopo due stagioni a Waalwijk si trasferisce all' all'inizio della stagione 2004-2005. Nella stagione 2005-06 fa parte della difesa dell'Amburgo che subisce 30 gol in 34 partite. In due stagioni ha anche ricevuto sedici cartellini gialli e tre rossi.\nChelsea.\nIl 18 agosto 2006 passa al per \u00a3 8.500.000 (\u20ac 12.000.000).\nIl 21 agosto 2006 vengono completate tutte le paratiche per il suo approdo al Chelsea e sei giorni dopo debutta in Premier League nella partita contro il , prendendo il numero 9 precedentemente indossato da Hern\u00e1n Crespo, il 9 \u00e8 un numero non convenzionale per un difensore, essendo tradizionalmente associato agli attaccanti, ma che \u00e8 stato dato a Boulahrouz solo perch\u00e9 al momento della firma era uno dei numeri non assegnati.\nBoulahrouz comincia la stagione da titolare con grandi prestazioni come quelle contro il e contro il nella quale domina Ronaldinho. Tuttavia Boulahrouz perde il posto da titolare in seguito ad un infortunio al ginocchio e ad uno alla spalla. Ritorna in campo in una partita di FA Cup contro il Norwich City.\nBoulahrouz diventa la riserva della coppia centrale composta da John Terry e Ricardo Carvalho, ma anche dopo l'infortunio di quest'ultimo, Mourinho schiera in difesa, insieme a Terry, il centrocampista ghanese Michael Essien lasciando Boulahrouz ancora in panchina.\nSiviglia e Stoccarda.\nBoulahrouz viene ceduto in prestito al per la stagione 2007-2008. Tuttavia con il Siviglia gioca solo sei partite in tutta la stagione.\nIl 21 luglio 2008 si trasferisce allo per circa \u20ac 5.000.000 Nel maggio 2012 il suo contratto non viene rinnovato, svincolandosi quindi dalla squadra tedesca.\nSporting Lisbona, Brondby e Feyenoord.\nIl 18 luglio 2012 firma un contratto di due anni con lo Sporting Lisbona. Dopo aver totalizzato 11 presenze in campionato con il club portoghese, il 3 settembre 2013 rescinde consensualmente il suo contratto con la societ\u00e0.\nIl 7 ottobre 2013 viene ingaggiato a parametro zero dalla squadra danese del Br\u00f8ndby IF.\nA fine stagione torna in Olanda al Feyenoord Rotterdam dove gioca 18 partite tra campionato e coppe.\nL'11 febbraio 2016 ha annunciato il suo ritiro dal calcio giocato.\nNazionale.\nBoulahrouz ha fatto il suo debutto con la nazionale olandese il 3 settembre 2004 in una partita vinta 3-0 contro il Liechtenstein, venendo convocato dal ct Marco van Basten per i mondiali del 2006. Ai mondiali \u00e8 stato espulso nella partita degli ottavi di finale contro il Portogallo per una gomitata a Lu\u00eds Figo : in quella partita l'arbitro Valentin Ivanov diede 16 cartellini gialli e 4 rossi, un record per i mondiali di calcio.\nDopo non essere stato inizialmente convocato per gli europei del 2008, \u00e8 stato integrato nella rosa pochi giorni prima dell'inizio della competizione a seguito dell'infortunio di Ryan Babel.\nIl 19 giugno 2008, durante gli Europei, a causa della morte di sua figlia (nata prematura), interruppe l'allenamento per recarsi in ospedale, dove la moglie era stata ricoverata dopo alcune complicazioni legate alla gravidanza; due giorni dopo, la Nazionale olandese scese in campo nel quarto di finale contro la Russia con il lutto al braccio.\nBoulahrouz \u00e8 stato incluso nella squadra preliminare per i mondiali del 2010 disputatisi in Sudafrica. Il 27 maggio 2010 il ct olandese Bert van Marwijk ha annunciato l'inclusione di Boulahrouz nei 23 convocati per il mondiale. Boulahrouz ha giocato la partita vinta 2-1 contro il Camerun da titolare ed \u00e8 entrato in campo nella semifinale vinta 3-2 contro l'Uruguay al posto di Gregory van der Wiel."}
{"id": "632674", "revid": "287204", "url": "https://it.wikipedia.org/wiki?curid=632674", "title": "Autorespiratore ad aria", "text": "Lautorespiratore ad aria, o sistema ARA (acronimo ARA), \u00e8 l'insieme di strumentazioni usate per l'Immersione subacquea che, nella maggior parte dei casi, \u00e8 composto da:\nUn nome molto diffuso per questi tre componenti \u00e8 SCUBA (Self Contained Underwater Breathing Apparatus), tanto che a livello internazionale \u00e8 usato per definire il tipo di immersione, attrezzature e sistemi subacquei. Un altro nome molto comune all'estero \u00e8 Aqua-lung.\nInoltre si hanno di solito, collegati all'insieme di cui sopra:\nDal 1970 in poi, i subacquei, dato l'aumento della quantit\u00e0 di strumenti subacquei utilizzati, per comodit\u00e0, hanno cominciato a usare consolle integrate e sempre pi\u00f9 evolute, con inseriti il manometro, computer subacquei, timer o orologi subacquei.\nStoria.\nIl primo autorespiratore fu realizzato nel 1943 da Jacques-Yves Cousteau ed Emile Gagnan."}
{"id": "632679", "revid": "57342", "url": "https://it.wikipedia.org/wiki?curid=632679", "title": "Philip S. Hoffman", "text": ""}
{"id": "632682", "revid": "57342", "url": "https://it.wikipedia.org/wiki?curid=632682", "title": "Philip Hoffman", "text": ""}
{"id": "632684", "revid": "57342", "url": "https://it.wikipedia.org/wiki?curid=632684", "title": "Phillip Seymour Hoffman", "text": ""}
{"id": "632685", "revid": "57342", "url": "https://it.wikipedia.org/wiki?curid=632685", "title": "Phil Hoffman", "text": ""}
{"id": "632690", "revid": "287204", "url": "https://it.wikipedia.org/wiki?curid=632690", "title": "Maigret e i testimoni reticenti", "text": "Maigret e i testimoni reticenti (titolo originale francese \"Maigret et les t\u00e9moins r\u00e9calcitrantes\", pubblicato in traduzione italiana anche coi titoli I testimoni reticenti e Maigret e i testimoni recalcitranti) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 16 al 23 ottobre 1958 in Svizzera, in un periodo particolarmente turbolento nella vita di Simenon: lo scrittore era infatti alle prese con il divorzio dalla seconda moglie, Denyse Ouimet. Il romanzo \u00e8 stato pubblicato per la prima volta nel marzo dell'anno successivo in Francia, presso l'editore Presses de la Cit\u00e9.\n\u00c8 il cinquantatreesimo romanzo dedicato al celebre commissario.\nTrama.\nIl commissario Maigret deve risolvere un caso di omicidio avvenuto in casa Lachaume, una nota e antica famiglia parigina, produttrice di biscotti. La casa trasuda decadenza, \u00e8 un mondo \"altrove\", dove il tempo sembra essersi fermato ai tempi in cui il Biscottificio Lachaume era ricco e rinomato in tutta la Francia. La famiglia della vittima, il primogenito L\u00e9onard, sembra voler nascondere al commissario molte informazioni riguardo alla dinamica dell'omicidio, creando un vero e proprio \"muro di gomma\" tra il commissario e la verit\u00e0: ma grazie al famoso \"metodo\" del commissario e al lavoro della sua squadra, questa verit\u00e0 arriva presto a galla e il finale a sorpresa \u00e8 drammatico.\nMaigret \u00e8 anziano, piuttosto stanco e vicino alla pensione. Un giovane giudice istruttore, Angelot, decide di volergli stare addosso per tutta la durata dell'inchiesta e Maigret dovr\u00e0 faticare non poco per \"seminarlo\". Angelot \u00e8 convinto che il famoso \"metodo\" di Maigret non sia cos\u00ec efficace, ma anzi sia ormai superato. Maigret, come suo solito, non si scompone e non trova nemmeno necessario spiegare al giovane giudice che il famoso \"metodo\" in realt\u00e0 non esiste: quando ormai l'inchiesta \u00e8 conclusa, il commissario lascia che il giudice tenga l'ultimo e risolutivo interrogatorio, che, come gi\u00e0 accennato, avr\u00e0 risvolti drammatici per tutti: per il colpevole, la famiglia Lachaumme, il giudice Angelot, ma non per il commissario Maigret.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1958.\nIn Italia \u00e8 apparso per la prima volta nel 1961, con il titolo \"Maigret e i testimoni reticenti\", tradotto da Roberto Cantini e pubblicato da Arnoldo Mondadori Editore nella collana \"Romanzi di Simenon\" (n\u00ba 157). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1992 con la traduzione di Emanuela Fubini). Nel 2006 il romanzo \u00e8 stato pubblicato presso Adelphi, con il titolo \"Maigret e i testimoni recalcitranti\", tradotto da Ugo Cundari, nella collana dedicata al commissario (parte de \"gli Adelphi\", al n\u00ba 293).\nFilm e televisione.\nTre sono gli adattamenti del romanzo per la televisione:"}
{"id": "632705", "revid": "827882", "url": "https://it.wikipedia.org/wiki?curid=632705", "title": "Giocattolaio", "text": "Il Giocattolaio (\"Toyman\") \u00e8 un personaggio dell'universo DC Comics. \u00c8 un supercriminale nemico di Superman. La sua prima apparizione \u00e8 stata su \"Action Comics\" n. 64 (settembre 1943). La sua identit\u00e0 tradizionale \u00e8 Winslow Schott, anche se molti altri hanno assunto l'identit\u00e0 del Giocattolaio nel corso degli anni.\nLa sua particolarit\u00e0 \u00e8 quella di usare, come armi, dei giocattoli dall'aspetto innocuo: pistole ad acido, macchinette esplosive, aeroplanini che sparano proiettili veri, tutto per portare morte e distruzione ai suoi nemici.\nWinslow Schott.\nIl primo Giocattolaio \u00e8 Winslow Schott, apparso nel settembre 1943. Dopo il suo debutto, fa saltuarie apparizioni in storie degli anni cinquanta, sessanta e settanta. Dopo \"Crisi sulle Terre infinite\" (1985), il Giocattolaio torna a far parlare di s\u00e9. Torna nel gennaio 1988, nei panni di un giocattolaio inglese disoccupato che d\u00e0 la colpa a Lex Luthor di averlo fatto licenziare dalla compagnia di giocattoli per la quale lavorava che usa il suo talento nel creare giocattoli per placare la sua sete di vendetta. Questo lo porta ad incrociarsi con la strada dell'eroina inglese Godiva e poi, pi\u00f9 tardi, con lo stesso Superman. Schott continu\u00f2 a commettere crimini a Metropolis, usando i suoi giocattoli come strumenti di morte e perfino effettuando rapimenti di bambini.\nIl Giocattolaio cominci\u00f2 ad essere una figura molto sinistra: cominci\u00f2 infatti a radersi il capo e prendere gli ordini da \"Mamma\" (forse una voce nella sua testa). Questo lo port\u00f2 a diventare un genio psicotico del crimine. In questo stato, ha ucciso la madre della reporter del Daily Planet Cat Grant (\u00abSei stata una mamma molto cattiva; sono felice di aver ucciso tuo figlio!\u00bb). Incomincia inoltre a sviluppare un odio profondo verso i bambini, perch\u00e9 non apprezzavano i suoi giocattoli alla vecchia maniera.\nCol tempo, Schott sembr\u00f2 rinsavire e Superman gli fece vedere che i bambini, invece, apprezzavano i suoi giocattoli, durante una visita in un orfanotrofio. Ma si rivel\u00f2 un'illusione creata da Zatanna nel tentativo di curarlo. Schott cos\u00ec torn\u00f2 a fare una cosa che faceva in passato: rapire i bambini.\nInoltre, Winslow Schott ha un figlio, Anton, che come lui ha seguito la carriera di criminale. Per\u00f2 Antron nutre molto rancore verso il padre, dal momento che quando lui \u00e8 cresciuto, Winslow ha smesso di sommergerlo di giocattoli ogni compleanno com'era solito fare (Anton nacque il giorno di Natale). Allora Anton ha deciso di assumere l'identit\u00e0 del Fabbricante di Bambole ed usare alcuni progetti di Winslow per incolpare il padre dei suoi atroci crimini.\nJack Nimball.\nJack Nimball \u00e8 il secondo Giocattolaio. Appare nel periodo in cui Winslow Schott si ritira dalla sua carriera di supercriminale. La prima apparizione di Nimball risale al febbraio 1974, su \"Action Comics\" n. 432. Jack Nimball esordisce con un costume da giullare e lo stesso \"modus operandi\" del suo predecessore. Nimball ha una vita breve: viene infatti ucciso da Winslow Schott nel numero 305 di \"Superman\".\nHiro Okamura.\nHiro Okamura \u00e8 il terzo Giocattolaio. Si tratta di un genio teenager della meccanica venuto dal Giappone. Il suo debutto come Giocattolaio \u00e8 nel numero 177 di \"Superman\" (febbraio 2002). Il suo obiettivo \u00e8 Metallo, sostenendo che il corpo dell'androide era fatto di un materiale che era stato rubato al nonno.\nTempo dopo divenne un alleato di Superman e Batman. Nella serie \"Superman/Batman\", aiuta i due eroi a distruggere un meteorite composto di kryptonite che minaccia la Terra. Fa degli affari con Batman per dargli vari aiuti tecnologici. Lo stile di Okamura \u00e8 l'opposto di quello di Schott: mentre Winslow Schott costruiva giocattoli vecchio stampo come macchinine, aeroplanini e soldatini, Hiro Okamura costruisce giocattoli tecnologicamente avanzati. Molte delle sue invenzioni sono ispirate a manga e anime, persino ai robot giganti.\nCol tempo, diventer\u00e0 amico di molti altri eroi tra cui Robin e Superboy. Si presenta inoltre nella Titans Tower con gli altri Giovani Titani per il funerale di Superboy. In sua memoria, fa un\"'action figure\" del giovane clone di Superman.\nNei fumetti della serie \"Superman/Batman\", Hiro Okamura appare pochissime volte e le sue imprese si estendono solo fino al Giappone. Il Giocattolaio attivo negli USA \u00e8 Winslow Schott."}
{"id": "632708", "revid": "6066", "url": "https://it.wikipedia.org/wiki?curid=632708", "title": "Il Giocattolaio", "text": ""}
{"id": "632709", "revid": "767487", "url": "https://it.wikipedia.org/wiki?curid=632709", "title": "Becherovka", "text": "La Becherovka, chiamata anche T\u0159in\u00e1ct\u00fd pramen (ossia \"Tredicesima fonte\"), \u00e8 un liquore prodotto a Karlovy Vary in Repubblica Ceca, venduto la prima volta nel 1807. Deve il nome al suo inventore, Josef Vitus Becher (1769\u20131840).\n\u00c8 un preparato naturale a base di erbe ed ha una gradazione alcolica pari a 38,5 % del volume. Si beve normalmente freddo, ma anche diluito in acqua calda assieme ad altri ingredienti, ed \u00e8 spesso usato per aiutare la digestione, ma \u00e8 da molti praghesi ritenuta ottima anche per curare il mal di gola o il raffreddore. La tradizione ne assegna la ricetta originale a quella di un medico, tale Dr. Frobrig, che voleva creare un medicinale digestivo. Josef Becher lavor\u00f2 almeno due anni a perfezionare la sua ricetta segreta, composta di specifiche erbe e realizzata con l'acqua termale di Karlovy Vary, e a metterla in commercio."}
{"id": "632712", "revid": "88740", "url": "https://it.wikipedia.org/wiki?curid=632712", "title": "Val Demone", "text": "Il Val D\u00e8mone - talora indicato come Valdemone, Vallo di D\u00e8mona o Val D\u00e8mona - era uno dei valli (o \"reali dominii al di l\u00e0 del Faro\") in cui era suddivisa la Sicilia dalla dominazione musulmana al periodo borbonico.\nOrigine del nome.\nL'origine del nome di questo vallo resta incerta e frastellata di fantasiose paretimologie.\nIl termine appare per la prima volta nella forma \"Dimnsac\" risale al 902 in occasione della caduta di un villaggio con tale denominazione, insieme a Taormina ed altre citt\u00e0. Alla fine dell'XI secolo invece appare per la prima volta la definizione di \"valle Demin\u00e6\".\nDiverse sono state quindi le posizioni in merito all'origine di \"Dimnsac\"-\"Demin\u00e6\". Secondo lo studioso e orientalista Michele Amari sarebbero da ricercare nella lingua greca. Significativo il fatto che una gola presso Rometta, capitale del \"thema di Sikelia\" non ancora dissolto, viene chiamata in un documento del 963 \"Dimnasc\" (la quale pronuncia sarebbe \"dimna\u0283\").\nAltre ipotesi portano l'etimologia su una leggenda che indicherebbe l'Etna come abitato da demoni e vorrebbe il vulcano come un punto d'accesso agli inferi, da ci\u00f2 il territorio sarebbe stato detto \"Vallis D\u00e6monorum\"; e infine c'\u00e8 stato anche chi ha avanzato una presunta ipotesi \u2013 testimoniata da ritrovamenti archeologici \u2013 da \"Lacedemoni\", gli abitanti di Sparta.\nStoria.\nIl Vallo D\u00e8mone \u00e8 la prima entit\u00e0 amministrativa riconosciuta come vallo di cui si ha testimonianza in un diploma del Malaterra datato alla fine dell'XI secolo. In tale manoscritto si fa riferimento al \"valle Demin\u00e6\" quale l'area in cui si erano rifugiati i cristiani durante l'occupazione islamica della Sicilia e ivi trovati durante il secondo sbarco di Ruggero in Sicilia (1060). Tale definizione per\u00f2 probabilmente definiva un territorio circoscritto, non oltre la \"diakrat\u00e8sis\" urbana, sebbene costituiva gi\u00e0 una sorta di \"embrione\" dell'amministrazione provinciale che avrebbero caratterizzato piuttosto il secolo successivo. La prima descrizione della estensione di un vallo si ha del Val Demone nel 1154 come \"iqrim\" (sic!, anzich\u00e9 il corretto \"iql\u012bm\") \"di Dimasc\" nel \"Libro di Ruggero\" di Idrisi e genericamente si ritiene che tale sia anche la data della sua formalizzazione: in questo periodo esso dovette comprendere inizialmente i territori bizantini della cuspide nord-orientale dell'isola, corrispondente all'area montuosa dell'attuale Provincia di Messina e ai territori pi\u00f9 isolati lungo le fiancate dell'Etna e le citt\u00e0 di Caronia e Catania dovettero costituire i vertici dell'immaginario triangolo costituito dal vallo. La documentazione del vallo, successiva al 1130, anno di fondazione del Regno di Sicilia da parte di Ruggero II, allude alla necessit\u00e0 di amministrare meglio il Regno consolidato, accorpando le varie concessioni militari elargite durante il periodo della conquista.\nOriginariamente il Vallo dovrebbe aver avuto sede nella scomparsa citt\u00e0 di Demona o Demenna, la cui esistenza \u00e8 in realt\u00e0 solo ipotetica e dovuta all'analisi dei documenti compresi tra il X e il XII secolo, ma nel 1154 la citt\u00e0-fortezza dovette gi\u00e0 essere abbandonata o perlomeno rinominata se l'Idrisi non ne fa menzione. Sulla localizzazione di Demona sono state addotte diverse teorie, tra cui San Marco d'Alunzio o Monforte San Giorgio. Si pu\u00f2 ipotizzare che la citt\u00e0 preposta ad intendere il Vallo fosse in seguito divenuta Messina per la sua importanza acquisita sin dai privilegi di epoca normanna, tuttavia la presenza di una carica analoga al giustiziere - lo stratigoto - nella citt\u00e0 dello Stretto potrebbe indurre a credere che cos\u00ec non fosse. Tuttavia tale figura non necessariamente doveva entrare in conflitto con le funzioni del Vallo.\nNel 1217 viene istituito il giustizierato di Milazzo il quale sottrae la regione settentrionale e probabilmente anche le Isole Eolie all'intendenza del Vallo. Sotto la riforma federiciana viene ridimensionata la sua funzione amministrativa, ma mantiene il titolo di Vallo. Dopo il 1282 viene accorpato con i valli di Castrogiovanni e di Milazzo. Quest'ultimo verr\u00e0 sottratto al sistema dei tre valli nel 1302, quando far\u00e0 parte del giustizierato di Messina e il Vallo assumer\u00e0 il titolo di \"Vallo di Demona e di Castrogiovanni\", mantenendolo per circa un secolo.\nNel corso del XIV secolo si dovette estendere a occidente, fino al limite naturale dell'Imera settentrionale, per comprendere un territorio di circa 5.000\u00a0km\u00b2, includendo ad ovest Cefal\u00f9 e a sud il territorio di Troina e Nicosia. Sulla posizione di Catania all'interno di detto Vallo molteplici sono le posizioni. Di fatto la citt\u00e0 appare nelle planimetrie cinquecentesche della Sicilia pertinente al Val Demone e solo di rado - in una edizione del XIX secolo - pertinente al Val di Noto. La citt\u00e0 sarebbe stata, secondo l'Amico, collocata tra gli antichi Val di Noto e Val Demone e attribuita talora al primo vallo e talora al secondo.\nIl Vallo riacquister\u00e0 la sua singolarit\u00e0 e il titolo originario nel 1403 con la riforma di Martino I che scinder\u00e0 il Val Demone dal Val di Castrogiovanni (questo verr\u00e0 invece accorpato al Vallo di Girgenti) e dalla riforma amministrativa del XVI secolo adottata da Marcantonio Colonna verr\u00e0 suddiviso in pi\u00f9 \"comarche\". La sua forma rimarr\u00e0 quasi invariata (l'eccezione sar\u00e0 costituita quasi dalla sola Catania) fino alla riforma prevista dalla Costituzione siciliana del 1812. La suddivisione della Sicilia nei tre Valli ebbe infatti termine nel 1812 quando la riforma territoriale del Regno divise l'isola in sette valli minori o provincie. A seguito delle riforma il vecchio Val Demone venne quasi a coincidere con l'attuale provincia di Messina.\nLocalizzazione.\nEsteso a coprire quasi per intero l'attuale Provincia di Messina e l'areale del Monte Etna, il Vallo era un cuneo proteso sul mare, la cui punta, insinuata tra i mari Tirreno e Ionio, chiude nello Stretto di Messina. Nel corso della prima met\u00e0 del XIII secolo comprender\u00e0 la porzione del Regno\nTale perimetro viene a cambiare nel corso dei secoli: l'annessione del Vallo di Castrogiovanni (corrispondente circa all'attuale Provincia di Enna) estese i confini fino ai territori controllati dalla citt\u00e0 Piazza; la posizione di Catania invece non fu mai definitiva, essendo detta citt\u00e0 a cavallo tra il Val Demone e il Val di Noto. La linea di confine fu talora il fiume Dittaino o il Simeto, talora il fiume Amenano o il Longane. Nell'ultimo caso Catania, solitamente considerata la punta meridionale del triangolo ipotetico del Vallo, era annessa invece al Vallo di Noto e pertanto capitava che fosse inserita nell'uno o l'altro vallo a seconda del tracciato amministrativo relativo alla riforma del momento.\nGeografia.\nIl territorio un tempo occupato dal Vallo \u00e8 caratterizzato da rilievi montuosi, principalmente i Nebrodi, e una ricca presenza di sorgive. La maggiore altura \u00e8 costituita dall'Etna, quasi sempre per intero all'interno del Vallo. L'ambiente permette una massiccia presenza boschiva. I principali laghi si trovano nella zona settentrionale. Dal punto di vista geologico questa \u00e8 la regione pi\u00f9 complessa dell'Isola, trovandosi a nord la grande massa di conglomerati e strati sedimentari dei Nebrodi, mentre le principali manifestazioni vulcaniche dell'Isola sono concentrate quasi esclusivamente nell'areale di detto Vallo. L'antropizzazione \u00e8 diffusa in una miriade di piccoli centri arroccati e le principali citt\u00e0 risultano essere distribuite esclusivamente lungo i confini del Vallo."}
{"id": "632714", "revid": "394", "url": "https://it.wikipedia.org/wiki?curid=632714", "title": "Fiscal Drag", "text": ""}
{"id": "632715", "revid": "289247", "url": "https://it.wikipedia.org/wiki?curid=632715", "title": "Cecco Beppe", "text": ""}
{"id": "632716", "revid": "767487", "url": "https://it.wikipedia.org/wiki?curid=632716", "title": "Vallo di Mazara", "text": "Il Vallo di Mazara era uno dei tre valli (o \"reali dominii al di l\u00e0 del Faro\") in cui era suddivisa la Sicilia dalla dominazione musulmana a quella borbonica fino al 1812, quando la riforma dei territori del Regno delle due Sicilie suddivise il territorio isolano in sette province o valli minori.\nEtimologia.\nL'origine etimologica del termine \"Vallo\" \u00e8 stata ampiamente discussa e non esiste una ipotesi definitiva. Genericamente si tende a far risalire il termine da un termine arabo, il pi\u00f9 delle volte identificato nel vocabolo \"w\u0101l\u012b\" (). Tuttavia il termine definisce le magistrature preposte alle province e non le medesime, le quali sono piuttosto chiamate \"wil\u0101ya\". Per lo studioso e orientalista Michele Amari \"vallis\" sarebbe da interpretarsi come traduzione in lingua latina del termine \"'ikrim\", con significato indistinto nei primi diplomi normanni quale \"territorio\" e quindi estendibile a qualsiasi citt\u00e0, distretto o provincia. Sulla declinazione del vocabolo invece si concorda per l'uso al maschile distinguendolo dal lemma \"valle\" che comunque avrebbe ben diversa origine, sebbene non manchino errate attribuzioni del termine.\nL'origine del nome si deve alla citt\u00e0 di Mazara, preferita a Lilibeo, gi\u00e0 divenuta Marsala (da \"Mars\u0101 \u02bfAl\u012b\", o \"Mars\u0101 All\u0101h\"), in quanto probabilmente sede del \"d\u012bw\u0101n\" dei benefici militari in et\u00e0 islamica. Si potrebbe supporre che in seguito divenisse Palermo stessa la sede degli uffici del Vallo.\nIl Vallo ha a sua volta dato origine alla denominazione di prodotti - per lo pi\u00f9 agroalimentari - della Sicilia occidentale, come ad esempio dell'olio d'oliva DOP \"Val di Mazara\".\nStoria.\nIl primo documento datato che tratta il Vallo di Mazara risale al 1203 e pertanto \u00e8 il pi\u00f9 tardivo dei valli di epoca normanna documentato, in un diploma redatto sotto la reggenza di Gualtiero di Palearia, tutore di un giovanissimo Federico (al tempo aveva appena nove anni) il quale era ancora in quell'anno ostaggio di Guglielmo di Capparone. Probabilmente in realt\u00e0 il Vallo dovette esistere gi\u00e0 da tempo e ricalcava grossomodo i confini della vecchia \"provincia Lilibetana\", mantenuta dai \"quww\u00e1d\" (governatori, pl. di \"q\u0101\u02beid\") aghlabidi e forse prevista nella organizzazione del Regno di Sicilia nel suo nascere per volere di Ruggiero II nel 1130.\nNel 1231 avviene una mossa politica di Federico II atta a unificare le varie forme di amministrazioni locali, dissolvere le diverse autonomie e i privilegi concessi dai suoi predecessori e nel contempo ripristinare l'antica suddivisione romana, leggibile nel contesto della visione imperialistica del sovrano. Mediante le costituzioni di Melfi Federico suddivise il Regno in due macro-aree, assumendo quale riferimento la citt\u00e0 calabrese di Roseto, che fungeva da confine, di conseguenza, la Sicilia e la Calabria costituirono la prima di tali aree. L'area siculo-calabrese fu ripartita in quattro giustizierati, due peninsulari e due isolani. In Sicilia, \"seguendo l'antica e naturale divisione dell'isola fatta dai due fiumi Imera\", istitu\u00ec il giustizierato \"Sicilia citra flumen Salsum\" e il giustizierato \"Sicilia ultra flumen Salsum\", usando il \"Faro\" (Messina) come riferimento, sicch\u00e9 la seconda (al di l\u00e0 del fiume Salso) era costituita dalla met\u00e0 occidentale. Qui l'amministrazione e la riscossione dei tributi fu affidata da Federico II a due \"segreti\", che erano funzionari di nomina regia il quale risiedeva in Palermo, mentre risiedeva in Messina il \"segreto\" che aveva competenza sulla Sicilia al di qua del Salso, sul giustizierato di Calabria e sulla Val di Crati e Terra Giordana. Questo accentramento tuttavia non cancell\u00f2 del tutto le strutture amministrative locali che anzi mantennero le loro espansioni territoriali, ma ne cambi\u00f2 principalmente la funzione. Il Vallo mantenne il titolo, ma cambi\u00f2 funzione divenendo sede dunque di una sotto-circoscrizione giudiziaria. Le funzioni fiscali assumono pure una loro ramificazione, cos\u00ec assistiamo alla presenza di pi\u00f9 distretti fiscali tra cui l'istituzione anche di \"un camerario della contea di Geraci e delle partes di Cefal\u00f9 e Termini, nominato dal secreto di Palermo\". Alla morte di Federico le amministrazioni di giustizia assumono anche funzioni militari e sotto Manfredi, nel 1255, Enrico Abbate veniva denominato \u00abcapitaneus in Valle Mazarie\u00bb.\nLa dinastia sveva lasci\u00f2 il posto a Carlo I d'Angi\u00f2, designato Re di Sicilia da papa Clemente VI nel 1265, il quale provvide nuovamente ad accentrare le funzioni nelle due circoscrizioni federiciane svalutando e diminuendo le competenze delle circoscrizioni pi\u00f9 piccole. Dopo la Guerra del Vespro la Sicilia venne riconosciuta regno degli Aragona e con la riforma amministrativa di Pietro I avvenuta dopo il 1282, il Vallo di Mazara vide perdere il territorio agrigentino, il quale divenne l'autonomo Vallo di Girgenti, e la Contea di Geraci a cui vennero assegnate le \"partes\" di Cefal\u00f9 e Termini. Il territorio corrispose con quello della diocesi, almeno fino al periodo compreso fra il 1312 e il 1329, quando si ha notizia di un giustiziere a Trapani, forse per\u00f2 un capitano con funzioni giudiziarie la cui competenza si limitava ai territori della stessa citt\u00e0 e come tale non sottraeva di fatto Trapani all'intendenza del Vallo. Nel 1373, a causa della carestia, le rivolte portarono all'estromissione del conte Francesco II Ventimiglia, giustiziere preposto al Vallo, e re Federico IV si trov\u00f2 costretto a nominare nuovi \"capitani con cognizione delle cause criminali\" in quasi tutti i centri demaniali: a Trapani, a Monte San Giuliano, a Marsala, a Corleone, a Salemi.\nPer il periodo successivo l'obiettivo di riservare l'esercizio della giustizia penale a pochi funzionari che rispondevano direttamente al sovrano fu perseguito, dopo il periodo dei 4 vicari e la successiva restaurazione del potere regio, da Martino I che nel 1403 ripropose nel capitolo 51 delle sue \"Constitutiones\" il ripristino della carica di giustiziere nei quattro Valli, anche se questa norma non pare abbia avuto una concreta applicazione. La suddivisione di Martino I prevedeva i valli di Mazara, di Noto, di Demona e di Girgenti e Castrogiovanni. A loro volta questi erano suddivisi in Territori.\nNel 1583 il vicer\u00e9 Marcantonio Colonna riorganizz\u00f2 l'amministrazione siciliana delineando i nuovi confini dei valli, riducendoli a tre e di fatto fondendo i territori dei giustizierati aragonesi di Girgenti e Geraci con il Val di Mazara, mentre vennero istituite quarantadue comarche di cui quasi la met\u00e0 ricadevano entro i confini del Vallo, un numero non facilmente definibile per la non corrispondenza dei confini dei valli con quelli delle comarche, che erano sovrapponibili solo in alcuni punti: \u00e8 il caso della comarca di Polizzi, posta a cavallo tra i valli di Mazara e Demone. Il Vallo delineato dal Colonna comunque vide il ripristino del vecchio confine del fiume Salso dell'originaria \"provincia Lilibetana\", sebbene in parte ridimensionato. Il Vallo manterr\u00e0 le sue funzioni fino al 1812, quando verr\u00e0 diviso nelle circoscrizioni minori, i distretti di Mazara, Trapani, Alcamo, Girgenti, Sciacca, Bivona, Caltanissetta, Piazza, Terranova, Palermo, Termini, Cefal\u00f9, Corleone.\nLocalizzazione.\nA differenza dei valli di Demena, di Castrogiovanni, di Milazzo e di Girgenti esso mantenne la sua unicit\u00e0 fino al suo scioglimento nel 1812, sebbene fortemente ridimensionato nei suoi confini. Inizialmente infatti dovette contenere i territori \"al di l\u00e0 del Salso\", comprendendo tutta la zona occidentale dell'Isola, ossia le odierne province di Trapani, Agrigento e Palermo. Il confine con i due altri Valli era definito dalla linea ideale costituita dei due fiumi siciliani Imera Settentrionale o Superiore ed Imera Meridionale - i quali costituivano per gli antichi geografi un'unica entit\u00e0 fluviale - delineando ad oriente la linea immaginaria tra Termini, Polizzi Generosa e Alicata e occup\u00f2 una superficie di circa 11.000\u00a0km\u00b2, la maggiore dei tre valli principali.\nIn et\u00e0 sveva, al momento della istituzione delle due Provincie federiciane, comprendeva i territori da Palermo a Carini, Castellammare del Golfo, Trapani, Marsala, Mazara, Sciacca, Sambuca, Giuliana, Cristia, Bivona, Vicari, Caccamo sino a Termini. Le maggiori citt\u00e0 del Vallo appaiono anche nel potentato originario di Abd Allah ibn Makut, non \u00e8 dunque difficile ipotizzare che esso abbia origini gi\u00e0 comunque nel periodo della prima organizzazione del Regno di Sicilia, fondato da Ruggero II, nel 1130. Tuttavia dalla sua estensione territoriale la citt\u00e0 di Palermo se ne stacc\u00f2 ben presto per i privilegi concessi dall'ospitare dapprima la coorte del Regno e in seguito anche un governatorato autonomo; Palermo aveva intendenza anche sul suo circondario, il cui maggior territorio era quello di Monreale.\nGeografia.\nIl territorio dove si insediava il Vallo \u00e8 caratterizzato da rocce sedimentarie e calcareniti, ed \u00e8 tra le aree pi\u00f9 ricche di minerali della Sicilia. Presentandosi come una punta proiettata sul mare il Vallo aveva numerosi porti naturali, tra cui lo stagnone di Marsala, la maggiore laguna dell'Isola. Il maggiore fiume \u00e8 il Belice; l'area in cui esso scorre \u00e8 tra le pi\u00f9 instabili geologicamente ed \u00e8 stata sconvolta da violenti sismi, tra cui quello del 1578 con epicentro a Sciacca (magnitudo 5.17\u00b10.30) e quello del 1740 (magnitudo 5.37\u00b10.30). Vegetazione a macchia mediterranea con una massiccia presenza di piante esotiche in prevalenza originarie del Nordafrica, importate durante la dominazione islamica della Sicilia. Le maggiori citt\u00e0 si trovano lungo la costa, sebbene non manchino grossi centri anche in zone un po' pi\u00f9 interne."}
{"id": "632717", "revid": "5008753", "url": "https://it.wikipedia.org/wiki?curid=632717", "title": "Val di Mazara (storia)", "text": ""}
{"id": "632719", "revid": "394", "url": "https://it.wikipedia.org/wiki?curid=632719", "title": "Fiscal drag", "text": ""}
{"id": "632720", "revid": "123670194", "url": "https://it.wikipedia.org/wiki?curid=632720", "title": "Exberliner", "text": "Exberliner \u00e8 una rivista in lingua inglese pubblicata mensilmente a Berlino.\nLa rivista offre un elenco di eventi culturali, recensioni, articoli, rubriche e una vasta sezione di annunci. Organizza anche feste ed eventi culturali (come letture in lingua inglese al cinema \"Babylon\"). La rivista fu fondata come un giornale gratuito nel 2002 con il nome di \"The Berliner\", ma fu costretta a cambiare nome perch\u00e9 era gi\u00e0 un marchio registrato. Il suo nuovo nome viene interpretato come una rappresentazione degli espatriati (gli espatriati che parlano inglese rappresentano il pubblico di riferimento)."}
{"id": "632722", "revid": "30445", "url": "https://it.wikipedia.org/wiki?curid=632722", "title": "Letargia", "text": "La letargia (dal greco \u03bb\u03b7\u03d1\u03b1\u03c1\u03b3\u03af\u03b1, dal latino letharg\u012da &gt; l\u1e17thargos: l\u1e17th\u0113 + arg\u00f3s \"oblio + inerte, lento\"), \u00e8 la predisposizione a sonno continuo, a reazioni psichiche ridotte e mancata risposta ai normali stimoli. \u00c8 annoverata tra gli effetti delle sostanze alcoliche e dagli effetti \"rebound-paradossi\" delle anfetamine.\nLa tradizione agiografica delle Chiese Cristiane attribuisce alla venerazione di San Vito, martire e ausiliatore, propriet\u00e0 taumaturgiche nei confronti della letargia."}
{"id": "632729", "revid": "13604", "url": "https://it.wikipedia.org/wiki?curid=632729", "title": "Gestalt", "text": ""}
{"id": "632730", "revid": "13604", "url": "https://it.wikipedia.org/wiki?curid=632730", "title": "Psicologia gestaltica", "text": ""}
{"id": "632731", "revid": "13604", "url": "https://it.wikipedia.org/wiki?curid=632731", "title": "Psicologia della forma", "text": ""}
{"id": "632732", "revid": "767487", "url": "https://it.wikipedia.org/wiki?curid=632732", "title": "Artur Rodzi\u0144ski", "text": "Biografia.\nNacque a Spalato, nell'odierna Croazia da genitori polacchi. Crebbe in Ucraina dove studi\u00f2 legge all'universit\u00e0. Il padre lo mand\u00f2 poi a proseguire gli studi di legge a Vienna, dove Rodzi\u0144ski si iscrisse anche all'accademia di musica. Nel 1916 ricevette il dottorato in legge.\nAl termine della prima guerra mondiale torn\u00f2 in Ucraina e poi in Polonia: qui riusc\u00ec a trovare lavoro come direttore d'orchestra debuttando con l'opera Ernani. Nel 1920 pass\u00f2 al Teatr Wielki di Varsavia.\nSi trasfer\u00ec quindi negli Stati Uniti, dove lavor\u00f2 con Leopold Stokowski dal 1925 al 1929. Fu quindi direttore musicale della Los Angeles Philharmonic dal 1929 al 1933. Dal 1933 al 1943 fu direttore musicale della Cleveland Orchestra. Pass\u00f2 poi alla New York Philharmonic dal 1943 al 1947, e poi ancora la Chicago Symphony Orchestra dal 1947 al 1948.\nMor\u00ec a Boston, Massachusetts."}
{"id": "632740", "revid": "122406443", "url": "https://it.wikipedia.org/wiki?curid=632740", "title": "Anabasi", "text": "Il termine greco anabasi (dal greco \"\u1f00\u03bd\u03ac\u03b2\u03b1\u03c3\u03b9\u03c2\", letteralmente \"andare in salita\") si riferisce a una spedizione effettuata a partire dalla costa verso l'interno di un territorio. Il termine contrario (spedizione dall'interno verso la costa) \u00e8 catabasi (\"katabasis\").\nEsistono tre testi classici con questo titolo:"}
{"id": "632747", "revid": "19330", "url": "https://it.wikipedia.org/wiki?curid=632747", "title": "Voronezh", "text": ""}
{"id": "632749", "revid": "237256", "url": "https://it.wikipedia.org/wiki?curid=632749", "title": "Chernyakhovsk", "text": ""}
{"id": "632751", "revid": "228587", "url": "https://it.wikipedia.org/wiki?curid=632751", "title": "Aqua-lung", "text": "Aqua-lung (scritto talvolta aqualung o aqua lung) \u00e8 il nome originale per la prima attrezzatura subacquea \"a circuito aperto\", sviluppata da Jacques Cousteau e Emile Gagnan nel 1943.\nConsiste in un cilindro ad alta pressione (la bombola) e in un regolatore per la respirazione (erogatore) che fornisce al sub il gas contenuto nella bombola alla pressione ambientale tramite una valvola automatica dell'erogatore posta sulla rubinetteria collegata alla bombola. A differenza di successivi erogatori sviluppati in seguito (bistadi) questo era denominata \"monostadio\" con due tubi corrugati: il famoso \"Mistral\".\nUso del nome.\n\"Aqualung\" e \"Aqua Lung\" sono marchi registrati per l'equipaggiamento subacqueo dalla Aqua Lung International.\nIn Gran Bretagna la parola \"aqualung\" era generalmente utilizzata come termine generico per indicare l'apparato di respirazione a circuito aperto controllato da valvola.\nLa parola entr\u00f2 nella lingua russa come \"akvalang\" (\u0430\u043a\u0432\u0430\u043b\u0430\u043d\u0433).\nNegli Stati Uniti d'America la Marina Statunitense registr\u00f2 \"Aqualung\" come marchio registrato, lasciando \"SCUBA\" come termine generico.\nNel tempo \"SCUBA\" divent\u00f2 di uso comune per questo tipo di attrezzatura anche grazie all'aumento di popolarit\u00e0 del sistema \"a circuito chiuso\", detto rebreather."}
{"id": "632752", "revid": "1005847", "url": "https://it.wikipedia.org/wiki?curid=632752", "title": "Autostrada A34 (Italia)", "text": "L'autostrada A34 si dirama dall'autostrada A4 presso lo svincolo di Villesse in direzione di Gorizia, terminando dopo 17\u00a0km a Sant'Andrea/Vertoiba dove poi prosegue come autostrada H4 slovena (a pagamento con la vignetta) che in ulteriori 99\u00a0km porta a Lubiana passando per Prevallo (\"Razdrto\") e Postumia (\"Postojna\"). L'A34 \u00e8 gestita da Autovie Venete.\nL'autostrada prima dei lavori di riqualificazione era classificata come \"raccordo autostradale 17 (RA 17)\", gi\u00e0 \"nuova strada ANAS 15 Villesse (A4) - Gorizia-Sant'Andrea (NSA 15)\". La classificazione A34 \u00e8 stata accordata dal Ministero delle infrastrutture e dei trasporti con nota MIT-STRA 003964 del 31 luglio 2012.\nSono obbligatorie le dotazioni invernali dal 15 novembre al 15 aprile su tutta la tratta.\nStoria.\nIl raccordo \u00e8 stato aperto nel 1970, come raccordo autostradale e variante della SS 351 nel progetto di collegare tutti i capoluoghi di provincia del Friuli-Venezia Giulia alla Autostrada Venezia-Trieste. Mentre l'autostrada \u00e8 stata inaugurata il 27 novembre 2013.\nI lavori di riqualificazione.\nIl RA 17 dall'apertura era classificato come strada extraurbana secondaria ma \u00e8 stato riqualificato per il raggiungimento degli standard autostradali.\nI lavori di adeguamento a standard autostradali del raccordo autostradale 17 sono iniziati il 12 dicembre 2009, sono costati 183.747.000 \u20ac (circa 20.000.000 \u20ac riservati per gli espropri) e sono stati eseguiti dall'ATI formata dalle imprese: I.CO.P. S.p.A. di Paolo Petrucco, Friulana Bitumi, SIOSS, Valle Costruzioni, Tomat. I lavori hanno previsto l'allargamento della carreggiata attuale da 14 metri a 25 metri con due corsie di marcia pi\u00f9 quella d'emergenza. Sono state costruite due gallerie artificiali e un sottopasso ferroviario, oltre a ponti e viadotti. Con ordinanza 97/13 della Societ\u00e0 Autovie Venete \u00e8 stata disposta l'apertura del raccordo come autostrada il 15 ottobre 2013.\nGestore.\nL'autostrada \u00e8 gestita dalla fine del 2005 (quando non era ancora stata riqualificata) da Autovie Venete, prima era gestita dall'ANAS.\nCaratteristiche.\nAll'apertura.\nA dispetto della denominazione, l'allora \"raccordo autostradale\" non era classificato come autostrada, ma come strada extraurbana secondaria (seppur a carreggiate separate), e quindi libero da pedaggio.\nEra una strada a quattro corsie, due per senso di marcia, senza corsia d'emergenza. Le carreggiate, a partire dal 2007, erano separate da guard-rail in cemento tipo new-jersey, mentre ancora prima solamente da una doppia linea continua, similmente alla strada regionale 354 Latisana-Lignano.\nLa classificazione RA 17 non appariva in nessun segnale stradale, infatti nei pannelli di identificazione dei cavalcavia e nei pannelli delle progressive chilometriche il raccordo era indicato come \"raccordo Villesse-Gorizia\".\nDal 2013.\nI lavori hanno comportato l'adeguamento della carreggiata alle norme contenute nel D.M. 6792 del 2001 per le strade di tipo A (autostrade extraurbane). L'allargamento della carreggiata, oltre ad altre opere, hanno permesso di aumentarne la velocit\u00e0 massima ammessa a 130\u00a0km/h rispetto ai precedenti 80\u00a0km/h."}
{"id": "632756", "revid": "63756", "url": "https://it.wikipedia.org/wiki?curid=632756", "title": "Instruction pointer", "text": ""}
{"id": "632768", "revid": "599013", "url": "https://it.wikipedia.org/wiki?curid=632768", "title": "Erwin Resch", "text": "Specialista della discesa libera, agli inizi degli anni 1980 fu uno dei componenti della forte squadra austriaca che in quel periodo domin\u00f2 le discipline veloci. In carriera ottenne tre vittorie in Coppa del Mondo e conquist\u00f2 la medaglia di bronzo nella discesa libera ai Mondiali nell'edizione disputata a Schladming nel 1982.\nBiografia.\nResch, discesista puro, ottenne il primo piazzamento di rilievo in Coppa del Mondo a Villars il 1\u00ba febbraio 1979, giungendo 15\u00ba; nella stessa stagione agli Europei juniores di Achenkirch vinse la medaglia d'oro. Il 13 dicembre 1981 sal\u00ec per la prima volta sul podio in Coppa del Mondo vincendo sulla Saslong della Val Gardena. Nel 1982 venne selezionato dalla Nazionale austriaca per partecipare ai Mondiali di Schladming, convocazione che onor\u00f2 vincendo la medaglia di bronzo distaccato di 63 centesimi dal vincitore, il connazionale Harti Weirather, e di 15 dalla medaglia d'argento, lo svizzero Conradin Cathomen.\nA Schladming ottenne anche il suo ultimo successo in Coppa del Mondo, il 4 dicembre 1983; ai successivi XIV Giochi olimpici invernali di , sua unica presenza olimpica, si piazz\u00f2 all'11\u00ba posto e a fine stagione risult\u00f2 2\u00ba nella classifica della Coppa del Mondo di specialit\u00e0, preceduto dallo svizzero Urs R\u00e4ber di 3 punti.\nIl 25 gennaio 1987 conquist\u00f2 l'ultimo podio di carriera in Coppa del Mondo, il 2\u00ba posto alle spalle dell'elvetico Pirmin Zurbriggen sulla Streif di Kitzb\u00fchel. Si ritir\u00f2 dalle competizioni nel 1991, dopo aver collezionato complessivamente 32 piazzamenti nelle prime dieci posizioni in Coppa del Mondo; la sua ultima gara nel circuito fu la discesa libera di Kitzb\u00fchel del 12 gennaio, dove fu 7\u00ba, mentre l'ultimo piazzamento della sua carriera fu l'8\u00ba posto ottenuto nella discesa libera disputata a Saalbach-Hinterglemm il 28 gennaio successivo e valida per la gara di combinata dei Mondiali 1991.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "632783", "revid": "767487", "url": "https://it.wikipedia.org/wiki?curid=632783", "title": "Contea di New Haven", "text": "La contea di New Haven \u00e8 una contea posta nell'area centro-meridionale dello Stato del Connecticut negli Stati Uniti. \u00c8 parte dell'area metropolitana di New York.\nGeografia fisica.\nCome per le altre contee dello Stato del Connecticut la contea di New Haven rappresenta solo una divisione geografica del territorio dello Stato e non ha alcuna funzione amministrativa.\nLa contea confina a nord con le contee di Litchfield e di Hartford, a est con la contea Middlesex, a sud si affaccia sul Long Island Sound ed a ovest confina con la contea di Fairfield.\nIl territorio \u00e8 prevalentemente pianeggiante e collinare solo nel nord dove raggiunge la massima elevazione di 320 metri.\nIl confine con la contea di Fairfield \u00e8 segnato dal fiume \"Housatonic\". Nell'area centrale scorre il fiume \"Quinnipiac\" che sfocia nel \"New Haven Harbor\" dove \u00e8 posta New Haven, la maggiore citt\u00e0 della contea. Gli altri fiumi della contea hanno un corso relativamente breve sfociando direttamente nel Long Island Sound. Numerosi sono i laghi ed il maggiore \u00e8 il \"lago Gaillard\".\nOltre a New Haven sulla costa sono situate le citt\u00e0 di Milford e West Haven. Altre citt\u00e0 sono Ansonia nell'est e Waterbury e Meriden nel nord della contea.\nStoria.\nLa contea di New Haven fu costituita il 10 maggio 1666.\nIstruzione.\nLa contea di New Haven rappresenta un centro di istruzione avanzato, con diverse note istituzioni all'interno dei propri confini situate principalmente nel comune di New Haven. Queste includono:"}
{"id": "632789", "revid": "729019", "url": "https://it.wikipedia.org/wiki?curid=632789", "title": "Sojuz TM-5", "text": "Sojuz TM-5 \u00e8 la denominazione di una missione della navicella spaziale Sojuz T verso la stazione spaziale sovietica Mir. Si tratt\u00f2 del quinto volo di una navicella Sojuz verso la predetta stazione spaziale nonch\u00e9 dell'ottantunesimo volo nell'ambito del programma Sojuz sovietico.\nMissione.\nSojuz TM-5 venne lanciata il 7 giugno 1988 e raggiunse la stazione spaziale Mir il 9 giugno portando nello spazio il secondo cosmonauta bulgaro: Aleksandrov (da non confondersi con l'omonimo cosmonauta sovietico). Aleksandrov fu comunque il primo cosmonauta bulgaro a visitare, lavorare e soggiornare all'interno di una stazione spaziale sovietica. Infatti Georgi Ivanov non pot\u00e9 visitare la Saljut 6 durante la sua missione (Sojuz 33) svoltasi nel 1979, a causa del fallimento della manovra d'aggancio alla stazione spaziale stessa. In tale occasione Aleksandrov era stato sua riserva. Il lancio della missione venne anticipato di due settimane sui piani di volo originari, onde consentire di effettuare gli esperimenti astronomici denominati \"Rozhen\" in miglior condizioni d'illuminazione e di luce in generale. Il 5 settembre i cosmonauti Ljachov ed Abdul Ahad Mohmand si staccarono dalla Mir a bordo della capsula usata per questa missione. Entrambi staccarono il modulo orbitale e si prepararono ad eseguire la complessa e delicata manovra di rientro e ritorno a Terra. In quei istanti, totalmente all'insaputa dei cosmonauti o al centro di controllo di volo di Korolev (TsUP), il computer di pilotaggio usava ancora il programma usato per la manovra di aggancio alla stazione spaziale, cio\u00e8 la programmazione per la missione bulgara verso la Mir del mese di giugno. La manovra di accensione dei retrorazzi frenanti non venne dunque eseguita al momento programmato, anche perch\u00e9 vari sensori a luce infrarossa non confermarono che l'altitudine prevista per la manovra fosse stata raggiunta. Con un ritardo di sette minuti sul piano di volo, il sensore finalmente segnal\u00f2 il raggiungimento della quota prevista. Immediatamente il congegno propulsore principale si accese, ma Ljachov riusc\u00ec a spegnerlo dopo soli 3 secondi. Una seconda manovra di accensione venne eseguita 3 ore pi\u00f9 tardi, ma il congegno bruci\u00f2 per soli 6 secondi. Cos\u00ec Ljachov avvi\u00f2 manualmente la manovra di rientro, immediatamente al termine del secondo insuccesso. Ma anche durante questo tentativo, il computer di bordo spense il congegno propulsore dopo che lo stesso aveva bruciato per 60 secondi.\nConformemente a quanto descritto da James Oberg (nella pubblicazione \"Secrets of Sojuz\" \u2013 i segreti della Sojuz), per riavviare il programma automatico per la manovra di atterraggio, Ljachov dovette riprogrammare il computer di bordo in una maniera tale, che lo stesso ignorasse il primo spegnimento automatico. I cosmonauti stavano ancora eseguendo le manovre descritte dal manuale di bordo, convinti che la prima accensione fosse stata eseguita in maniera corretta e pensando dunque che la navicella si trovasse sulla giusta traiettoria di volo per il rientro. La successiva manovra da eseguire seguendo il manuale sarebbe dunque stata la separazione del modulo di servizio, contenente non solo tutti gli strumenti ed i sistemi di alimentazione con energia elettrica ed i principali serbatoi di ossigeno, ma in particolar modo vi si trovava il congegno propulsore principale, indispensabile per eseguire una corretta manovra di rientro. Mohmand, non ottemperando ad una disposizione da parte del centro di controllo di volo che aveva ordinato di continuare le manovre come da manuale, cio\u00e8 di lasciar sistemare i problemi direttamente dal centro di controllo di volo, continu\u00f2 a osservare i pannelli di controllo a bordo, scoprendo ben presto che il modulo di servizio sarebbe stato staccato automaticamente in meno di un minuto. Ljachov allora disabilit\u00f2 immediatamente il programma. Se i due non avessero disobbedito alle istruzioni impartite, sarebbero deceduti in orbita. Infatti il modulo di rientro della capsula Sojuz, una volta staccato dal modulo di servizio, era dotato di riserve di energia e di ossigeno sufficienti per sopravvivere al massimo un paio di ore.\nCos\u00ec i due cosmonauti poterono rimanere \u2013 anche se forzatamente \u2013 in orbita per un ulteriore giorno. La situazione era comunque abbastanza critica, a causa dello spazio estremamente ristretto nell'abitacolo del modulo di rientro, le scarse provviste di cibo ed acqua, l'impossibilit\u00e0 di usufruire di un bagno ed in particolar modo, la certezza di non poter riagganciarsi alla stazione spaziale Mir, unica eventuale possibilit\u00e0 di evacuazione e di salvezza. Infatti, nonostante fossero dotati del congegno propulsore principale che avrebbe consentito il ritorno verso la stazione spaziale, la navicella spaziale non avrebbe potuto agganciarsi alla stazione spaziale dato che il congegno di aggancio si trovava montato sul modulo orbitale, gi\u00e0 in precedenza staccato.\nIl 7 settembre comunque, superati tutti i problemi di programmazione, la manovra di rientro e ritorno a terra riusc\u00ec a perfezione ed i due cosmonauti poterono essere recuperati incolumi. Dopo questa esperienza durante le successive missioni sovietiche il modulo orbitale delle navicelle Sojuz venne staccato appena dopo che si avrebbe avuto l'assoluta certezza che la manovra di rientro fosse stata eseguita in maniera perfetta.\nUlteriori dati di volo.\nI parametri sopra elencati indicano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "632791", "revid": "834", "url": "https://it.wikipedia.org/wiki?curid=632791", "title": "Cavallino Ruota", "text": ""}
{"id": "632792", "revid": "228587", "url": "https://it.wikipedia.org/wiki?curid=632792", "title": "Lauree honoris causa conferite dall'Universit\u00e0 di Bologna", "text": "Il 13 giugno 1888, in occasione dei festeggiamenti per l'VIII centenario della sua fondazione, l'Universit\u00e0 di Bologna confer\u00ec, per la prima volta, il riconoscimento di laurea honoris causa a 120 illustri studiosi che componevano le delegazioni giunte a Bologna dai principali atenei europei.\nTra essi possiamo ritrovare alcuni tra i maggiori rappresentanti della cultura di fine Ottocento, ad esempio: William Gladstone, Robert Bunsen, Lord Kelvin William Thomson, Ernest Renan, Herbert Spencer, Rudolf von Jhering, Heinrich Fitting, Louis Pasteur e Robert Koch. Da allora l'ateneo bolognese ha conferito 525 lauree honoris causa a personalit\u00e0 del mondo scientifico, ma anche a rappresentanti di particolare valore nel campo delle arti, della vita politica, civile o religiosa, italiani e stranieri. Accanto a questi, si vollero ricordare anche gli studenti caduti nei diversi conflitti che si sono succeduti negli anni: l'assegnazione della laurea honoris causa fu il modo prescelto con il quale l'Alma Mater assunse il compito di preservarne la memoria.\nElenco dei laureati honoris causa.\nLauree honoris causa conferite per le celebrazioni dell'VIII centenario dell'Alma Mater Studiorum.\nTra il 1917 e il 1919 furono conferite 159 lauree in memoria degli studenti caduti nella I guerra mondiale\nIl 7 dicembre 1946 furono conferite 205 lauree in memoria degli studenti caduti nella II guerra mondiale, altre 23 furono conferite il 25 aprile 1950 in occasione delle celebrazioni del 5\u00ba Anniversario della liberazione ed altre 5 il 12 gennaio 1952\nLauree honoris causa conferite per le celebrazioni del IX centenario dell'Alma Mater Studiorum.\nLe seguenti lauree sono state conferite da Fabio Alberto Roversi Monaco per le celebrazioni del IX centenario dell'Alma Mater Studiorum (1088-1988):"}
{"id": "632796", "revid": "33689", "url": "https://it.wikipedia.org/wiki?curid=632796", "title": "Ethical hacker", "text": ""}
{"id": "632800", "revid": "122730569", "url": "https://it.wikipedia.org/wiki?curid=632800", "title": "Buco nero primordiale", "text": "Un buco nero primordiale \u00e8 un tipo ipotetico di buco nero che non \u00e8 stato formato dal collasso gravitazionale di una stella ma dall'estrema densit\u00e0 della materia presente durante l'espansione iniziale dell'universo.\nIn accordo con il modello di Big Bang caldo (vedi: Modello standard della cosmologia), durante i primissimi momenti dopo il Big Bang, la pressione e la temperatura erano estremamente elevate. Sotto queste condizioni, semplici fluttuazioni nella densit\u00e0 della materia possono risultare in regioni locali dense abbastanza da creare buchi neri. Sebbene molte regioni ad alta densit\u00e0 sarebbero disperse velocemente dall'espansione dell'universo, un buco nero primordiale sarebbe stabile, persistendo fino al presente.\nPossibile rilevamento.\nUn modo per rilevare i buchi neri primordiali \u00e8 tramite la loro radiazione di Hawking. Si crede che tutti i buchi neri emettano radiazione di Hawking ad un tasso inversamente proporzionale alla loro massa. Dato che questa emissione diminuisce ulteriormente la loro massa, i buchi neri con masse molto piccole avvertirebbero un'evaporazione incontrollata, creando un'enorme esplosione di radiazioni. Un buco nero regolare (di circa 3 masse solari) non pu\u00f2 perdere tutta la sua massa all'interno di tutta la vita dell'universo (dovrebbero impiegare circa 1060 anni per fare ci\u00f2). Comunque, dato che i buchi neri primordiali non sono formati dal collasso di un nucleo stellare, possono essere di ogni grandezza. \u00c8 stato calcolato che un buco nero primordiale originatosi con una massa di circa 1012 kg avrebbe un tempo di vita circa uguale all'et\u00e0 dell'universo. Se questi buchi neri di piccola massa esistono, dovremmo essere capaci di vedere oggi alcune di queste esplosioni.\nImplicazioni.\nL'evaporazione dei buchi neri primordiali \u00e8 stata suggerita come una possibile spiegazione per i lampi di raggi gamma. Questa spiegazione \u00e8, comunque, considerata improbabile. Altri problemi per cui i buchi neri primordiali sono stati suggeriti come una soluzione includono i problemi sulla materia oscura, i problemi sulla parete di dominio cosmologico e il problema del monopolo.\nAnche se non risolvono questi problemi, il basso numero dei buchi neri primordiali (non sono mai stati rilevati) aiuta i cosmologi a mettere vincoli nello spettro delle fluttuazioni di densit\u00e0 nel primo universo.\nTeoria delle stringhe.\nLa Relativit\u00e0 generale predice che il pi\u00f9 piccolo buco nero primordiale sarebbe ormai evaporato, ma se ci fosse una quarta dimensione spaziale, come predetto dalla teoria delle stringhe, influirebbe su come agisce la gravit\u00e0 su piccola scala e \"rallenterebbe l'evaporazione abbastanza sostanzialmente\". Questo potrebbe significare che ci siano diverse migliaia di buchi neri nella nostra galassia. Per provare questa teoria gli scienziati useranno il Gamma-ray Large Area Space telescope (GLAST) che \u00e8 stato messo in orbita dalla NASA nel 2008. Se osservano piccole tracce di interferenza senza lampi gamma, potrebbe essere la prima prova indiretta dei buchi neri primordiali e della teoria delle stringhe."}
{"id": "632804", "revid": "834", "url": "https://it.wikipedia.org/wiki?curid=632804", "title": "Erzincam", "text": ""}
{"id": "632806", "revid": "765341", "url": "https://it.wikipedia.org/wiki?curid=632806", "title": "Teodosio di Pe\u010derska", "text": "Biografia.\nI particolari della sua vita si conoscono grazie all'opera di Nestor di Pe\u010derska, celebre cronista medievale e monaco del monastero di Pe\u010derska Lavra, che scrisse l'agiografia di Teodosio una decina d'anni dopo la sua morte, intorno al 1084.\nTeodosio nacque nel 1029 a Vasilev, paese nella regione di Kiev da genitori benestanti. Rimasto orfano di padre all'et\u00e0 di tredici anni, visse nella giovinezza un rapporto oltremodo conflittuale con la madre poco propensa ad assecondare la vocazione religiosa che in lui era sorta gi\u00e0 nell'adolescenza. Subito dopo la morte del genitore, che in vita aveva svolto la prestigiosa professione di giudice, Teodosio aveva infatti iniziato a regalare i propri indumenti, vestendosi solo di semplici stracci, e ad aiutare i contadini nel loro lavoro nei campi.\nLa situazione giunse al culmine quando la madre trov\u00f2 i vestiti di Teodosio sporchi di sangue e scopr\u00ec che le ferite riportate dal figlio erano da attribuirsi a delle catene che portava sotto gli abiti. Dopo l'ennesimo scontro il ragazzo fugg\u00ec quindi di casa per raggiungere la Terra Santa, unendosi ad un gruppo di pellegrini l\u00ec diretti. Dopo tre giorni, secondo la sua biografia, la madre lo raggiunse, rimprover\u00f2 i pellegrini di aver accettato con loro un ragazzo di cos\u00ec giovane et\u00e0 e lo riport\u00f2 nella propria casa, dove rimase legato in catene fino a che non ebbe promesso alla genitrice di non spingersi mai pi\u00f9 in un'avventura del genere.\nRicevuta notizia di ci\u00f2 che era successo, il governatore della regione di Kiev, cercando di mediare tra i due per risolvere la situazione di tensione, permise a Teodosio a servire messa nella chiesa locale.\nQui, secondo l'autore della \"Vita\", durante una funzione ascolt\u00f2 un coro liturgico che recitava \"colui che amer\u00e0 sua madre e suo padre pi\u00f9 di Me, non sar\u00e0 degno di Me\".\nColpito da quelle parole e approfittando della temporanea assenza per qualche giorno della madre, Teodosio decise di aggregarsi ad una comunit\u00e0 monastica presente nelle vicinanze del suo paese, dalla quale non fu accolto perch\u00e9 era privo di denaro, non avendo portato con s\u00e9 altro che un tozzo di pane per nutrirsi.\nOltremodo deluso da tale accoglienza e venuto a conoscenza della presenza di un monaco \"in odore di santit\u00e0\" che viveva insieme ad altri monaci in alcune grotte non lontano dal capoluogo, Teodosio raggiunse Antonio di Pecersk, che lo accolse e lo fece diventare suo discepolo. Nel 1055 fu quindi ordinato monaco dal monaco Nikon, all'et\u00e0 di 23 anni.\nSaputo dove si trovava il figlio, Nestor di Pecersk racconta che la madre si diresse al monastero per convincerlo a tornare a casa ma che, dopo aver parlato con lui, decise di ritirarsi nel monastero di San Nicola a Kiev, prendendo i voti.\nDopo la decisione del maestro di ritirarsi a vivere in solitudine e contemplazione presso le grotte vicine, Teodosio divent\u00f2 discepolo di colui che Antonio aveva destinato a succedergli nella guida della comunit\u00e0 monastica, l'egumeno Barlaam.\nDurante tale periodo della propria vita si stabil\u00ec in una piccola cella sita in una delle grotte e, all'interno di questa, riprese a praticare atti di mortificazione corporale. Su esempio dei santi delle lavre egiziane e palestinesi, era molto frugale nel mangiare: le sue agiografie narrano infatti che la sua dieta giornaliera era costituita sostanzialmente da una fetta di pane senza burro, da verdura cruda e da acqua di fonte. era solito passare le notti in veglia e, secondo le testimonianze raccolte da Nestor, chiunque si fosse avventurato presso la sua grotta nelle ore notturne lo avrebbe sentito piangere e disperarsi per poi, una volta bussato al suo uscio ripetutamente, essere accolto dal suo volto sorridente che lo rassicurava sul proprio riposo notturno. Durante la notte leggenda vuole che il santo, cos\u00ec come sarebbe poi accaduto ad altri abitatori della lavra, fosse disturbato da un demone pagano, il Domovoj (retaggio dell'antica religione simile nei comportamenti ai folletti delle religioni celtiche) il quale insinuava nella sua testa \"canzoni oscene\".\nTeodosio, a dispetto delle sue pratiche ascetiche, non cerc\u00f2 mai l'isolamento dal mondo, continuando a vivere e a collaborare ai bisogni della comunit\u00e0 in cui viveva. Spesso durante la notte compiva lavori assegnati ad altri monaci e a chi gli chiedesse il motivo rispondeva che comunque non aveva niente da fare.\nDivenuto a sua volta abate del monastero si adoper\u00f2 per dotare di una regola comune la comunit\u00e0 di religiosi che nel frattempo si stava ampliando, inviando uno dei monaci pi\u00f9 anziani a Costantinopoli con il compito di portare nelle terre russe la regola conventuale di Teodoro Studita donata dal patriarca Alessio (1025 - 1043).\nIn accordo con questa stabil\u00ec all'interno del Lavra delle regole fisse che proibivano qualsiasi forma di possesso materiale e tutto ci\u00f2 che potesse essere considerato superfluo: nel forno del monastero doveva essere prodotto solo e unicamente quanto necessario per il sostentamento dei monaci. Le giornate erano suddivise in ore di preghiera che avrebbero dovuto necessariamente alternarsi con ore di lavoro. Fu stabilito l'obbligo per ogni monaco di confidare i propri pensieri al priore, pratica quest'ultima che, nell'intenzione di Teodosio, sarebbe servita a bloccare sul nascere le passioni, prima che esse si materializzassero nelle anime dei monaci.\nTeodosio stesso vigil\u00f2 attivamente sull'adempimento delle regole imposte. La tradizione vuole che, poich\u00e9 non dormiva quasi mai, avesse preso l'abitudine di controllare il comportamento dei monaci dopo la cena, quando, secondo le norme avrebbero dovuto fare ritorno alle proprie celle, e rimanere in silenzio fino alla mattina successiva: quando sorprendeva due fratelli a parlare l'abate non si dimostrava parco nelle ammonizioni.\nOltre all'introdurre per la prima volta il monachesimo cenobita in russia, Teodosio trasform\u00f2 l'insieme di caverne, dove originariamente si era ritirato insieme agli adepti di sant'Antonio di Pe\u010derska, in un monastero vero e proprio costruendo celle la dove le grotte non fossero state pi\u00f9 sufficienti, piantando alberi, installando condutture che portassero acqua e destinando parte del terreno intorno al monastero alla coltivazione dei cereali. Accanto al monastero Teodosio fece costruire una casa per i miserabili, i ciechi, gli zoppi e i tribolati\" che provvedeva a dare un sostentamento alle persone in difficolt\u00e0. A finanziare quest'ultima convergevano le offerte dei benefattori del monastero. A ulteriore riprova dell'attenzione di Teodosio verso i poveri e i derelitti vi \u00e8 la circostanza che una volta alla settimana il monastero donava il pane prodotto eccezionalmente in eccedenza alla prigione di Kiev, dove veniva distribuito ai detenuti.\nIl nuovo priore introdusse anche l'uso della lettura dei testi sacri durante i pasti, introducendo anche nel monachesimo russo la figura del copista avente ruolo di preservare i libri della cristianit\u00e0 che in altro modo sarebbero andati dispersi.\nImpront\u00f2 i suoi rapporti con il mondo esterno alla medesima austerit\u00e0 con cui viveva all'interno del monastero: pur cercando di tenere buoni rapporti con il potere temporale dei potentati vicini, Teodosio afferm\u00f2 l'assoluta indipendenza del proprio monastero da qualsiasi forma di potere e governo.\nCosciente del solco che si stava formando in quegli anni tra Chiesa cattolica e Chiesa ortodossa, Teodosio parteggi\u00f2 apertamente per la seconda inviando al principe Iziaslav I di Kiev (1024-1078), una epistola di cui \u00e8 significativo il successivo stralcio: \"Voi Latini avete rigettato la fede degli Apostoli e dei Santi Padri e avete accolto la fede ingiusta, piena di perdizione. Perci\u00f2 siete respinti da noi. Perci\u00f2 non \u00e8 possibile servire insieme la Liturgia e partecipare nella Comunione\".\nIn un mondo dove non c'erano organi capaci di amministrare efficacemente la giustizia i fedeli si rivolgevano al monastero per dirimere le controversie. Teodosio e gli altri monaci erano cos\u00ec chiamati a decidere riguardo ai problemi pi\u00f9 disparati. Il ruolo del Lavra non si esauriva tuttavia nelle funzioni spirituali, caritative e giurisdizionali: la sua ascesa in campo religioso ebbe infatti forti ripercussioni anche in campo politico. Teodosio, forte di questo, protest\u00f2 energicamente contro il colpo di Stato che aveva visto la salita al trono di Sviatoslav II di Kiev e, successivamente, intercedette con successo con quest'ultimo riappacificandolo con i propri nemici.\nMor\u00ec il 3 maggio 1074.\nCulto.\nIl 14 agosto 1092, diciott'anni dopo la morte di Teodosio, il monastero decise di trasportarne le reliquie nella nuova cattedrale di Kiev per esporle alla venerazione popolare: Nestor di Pe\u010derska, che aveva aiutato il priore nell'opera di recupero delle spoglie, racconta che tali si erano presentate ai suoi occhi incorrotte, \"dimostrando\", secondo leggende agiografiche ancora oggi radicate nella tradizione devozionale dei fedeli della Chiesa ortodossa russa, la santit\u00e0 di Teodosio. Venne canonizzato nel 1106 e la Chiesa ortodossa russa ne celebra la commemorazione liturgica il 3 maggio.\nLeggende e miracoli.\nIl vescovo Simone, autore del \"Patericorn delle grotte di Kiev\", racconta nella sua opera che dieci anni dopo la scomparsa di Teodosio arriv\u00f2 al Pe\u010derska Lavra un gruppo di iconografi greci, domandando di poter parlare con i due monaci che avevano loro commissionato l'opera di affrescare le pareti del monastero.\nSi dichiararono arrabbiati e desiderosi di recedere dal contratto, perch\u00e9 l'opera sarebbe stata molto pi\u00f9 complicata di quello che era stato fatto loro credere a causa delle dimensioni dell'edificio. Per iniziare il loro lavoro desideravano pertanto pi\u00f9 oro di quanto i due religiosi avevano loro consegnato a Costantinopoli.\nL'abate Nikon, quando cap\u00ec che i monaci cui questi facevano riferimento erano Teodosio e Antonio di Pe\u010derska, rispose loro che si dovevano essere sbagliati sulla loro reale identit\u00e0, poich\u00e9 i due religiosi erano morti da ormai una decina d'anni e non avrebbero potuto quindi trovarsi nelle circostanze di tempo narrategli nel Bosforo.\nI Greci, secondo il racconto del vescovo Simone, si sarebbero mostrati dapprima diffidenti alle parole dell'abate ma, quando furono loro mostrate due icone raffiguranti i santi e riconoscendo in loro le due persone che avevano commissionato l'opera, gridando al miracolo si sarebbero inginocchiati e avrebbero successivamente ricoperto gratuitamente di affreschi tutte le pareti del monastero, decidendo, alla fine della loro opera, di diventare a loro volta monaci."}
{"id": "632807", "revid": "339392", "url": "https://it.wikipedia.org/wiki?curid=632807", "title": "Ordine dominicano", "text": ""}
{"id": "632809", "revid": "729019", "url": "https://it.wikipedia.org/wiki?curid=632809", "title": "Utilizzatore elettrico", "text": "L'utilizzatore elettrico \u00e8 un tipo di dispositivo che funziona con l'energia elettrica e quindi necessita di una alimentazione elettrica per il suo funzionamento.\nGeneralit\u00e0.\nOgni utilizzatore finale \u00e8 caratterizzato da una sua impedenza che determina il consumo che pu\u00f2 essere espressa in \"W\" (Watt) o in \"A\" (Ampere) corrente elettrica assorbita. L'una o l'altra in ogni caso determinano la potenza specifica dell'utilizzatore.\nDifferenze.\nSi differenzia dagli apparecchi elettrici perch\u00e9 l'utilizzatore \u00e8 quello che utilizza la forza elettromotrice per funzionare mentre l'apparecchio elettrico non la utilizza.\nAnche una prolunga multipresa marcata CE pu\u00f2 avere incisa la potenza elettrica ma con un suffisso \"MAX\" che sta ad indicare la massima potenza che pu\u00f2 attraversare la prolunga.\nLa prolunga non \u00e8 un utilizzatore ma un apparecchio.\nTipologie.\nIn ambiente domestico gli utilizzatori elettrici possono essere: gli elettrodomestici, gli elettroutensili da cucina e da casa, gli elettroutensili per piccole lavori, corpi illuminanti, ecc."}
{"id": "632812", "revid": "92723", "url": "https://it.wikipedia.org/wiki?curid=632812", "title": "Ou\u00e9sso", "text": "Ou\u00e9sso \u00e8 una citt\u00e0 della Repubblica del Congo settentrionale, nella regione di Sangha. \nGeografia fisica.\nTerritorio.\nLa citt\u00e0 si stende lungo il fiume Sangha ed \u00e8 circondata dalla foresta pluviale.\nInfrastrutture e trasporti.\nFerrovie.\n\u00c8 collegata attraverso la ferrovia a Brazzaville.\nSociet\u00e0.\nEtnie e minoranze straniere.\n\u00c8 conosciuta per la popolazione pigmea che vive nei dintorni."}
{"id": "632815", "revid": "174925", "url": "https://it.wikipedia.org/wiki?curid=632815", "title": "Cosmologo", "text": ""}
{"id": "632817", "revid": "31491", "url": "https://it.wikipedia.org/wiki?curid=632817", "title": "Tommaso Filippi", "text": ""}
{"id": "632818", "revid": "287204", "url": "https://it.wikipedia.org/wiki?curid=632818", "title": "Ouesso", "text": ""}
{"id": "632821", "revid": "125075094", "url": "https://it.wikipedia.org/wiki?curid=632821", "title": "Ogerio Alfieri", "text": "Biografia.\nOgerio Alfieri apparteneva al ramo Alfieri dei consignori di Mombercelli, una delle famiglie nobili ghibelline pi\u00f9 importante di Asti.\nRicopr\u00ec importanti cariche pubbliche in seno al Comune, tra cui le cariche di \"sapiens\" (nel 1292), quella di \"sacrista Comunis\" nel 1293 (cio\u00e8 depositario degli atti pubblici) e fu parte attiva nella trascrizione delle carte del \"liber vetus\", nel 1292, su ordine del Podest\u00e0 Guglielmo Lambertini.\nGuglielmo Ventura inoltre afferma che all'Alfieri venne affidata la custodia di un ricco padiglione (il \"Tentorium magnum\"), sottratto in guerra al marchese Guglielmo VII del Monferrato e trasportato trionfalmente in citt\u00e0, con venti buoi aggiogati. Ebbe un figlio, Bartolomeo.\nLa \"Cronaca\".\nLa \"Cronaca\" di Ogerio Alfieri, consta di 44 brevi frammenti che vanno dall'origine della citt\u00e0 di Asti, al leggendario ampliamento della citt\u00e0 da parte di Brenno nel 380 a.C., passando per gli scontri col Barbarossa, all'espansione delle casane astigiane fino al 1294 (probabile anno di morte dell'autore). I brevi capitoli sono scritti in un latino chiaro e semplice, con un linguaggio distaccato, quasi notarile. In questi scritti compaiono gi\u00e0 termini in lingua volgare, come \"Francia\", \"guerra\", \"gabia\", \"quarterium\", \"segnor\u00eca\".\nL'originale della Cronaca non \u00e8 mai stato trovato, ma esiste una copia del XIV secolo e quattro copie posteriori tutte datate al XVI secolo. La copia pi\u00f9 antica \u00e8 inclusa nel Codex Astensis o de Malabayla. Delle quattro copie cinqucentesche, due sono state utilizzate dall'abate Malaspina nei suoi \"Scriptores\", una copia venne trascritta dal monaco cistercense Lorenzo Salvai, la quarta copia \u00e8 conservata presso L'archivio di Torino.\nIl panorama politico al tempo di Ogerio Alfieri.\nNel XIII secolo, il Piemonte presenta una certa stabilit\u00e0 politica, Asti \u00e8 nel periodo massimo della sua espansione territoriale, e il cronista pu\u00f2 compiacersi della grandezza del comune. Il governo ha una netta prevalenza popolare, con la presenza per\u00f2, al contrario di molte altre realt\u00e0 cittadine, di rappresentanti della nobilt\u00e0 locale. \nNel quadro, alcune volte stucchevole della grandezza di Asti, in alcuni passi della cronaca, cominciano ad emergere i malesseri che affliggeranno la societ\u00e0 astigiana nei secoli a venire: le lotte civili e la sempre pi\u00f9 ingombrante intromissione nella politica interna delle forze signorili esterne.\nNon a caso il capitolo 41 si intitola \"Di alcuni cittadini pieni di falsit\u00e0, ignavia e inganno\", asserendo che:\nLa pubblicazione.\nLa breve cronaca di Ogerio, probabilmente fa parte di una sua opera pi\u00f9 vasta, che il poeta astigiano Antonio Astesano nel XV secolo aveva consultato interamente. Questa tesi \u00e8 avallata da una postilla presente sulla copia della \"cronaca\", presso la biblioteca Consorziale Astense, fatta dall'abate Filippo Malabaila nel XVII secolo, che cos\u00ec annota: \u00ab\"Extracta de Cronca astensis edicta per Ogerium Alferium\"\u00bb.\nLa cronaca, venne trascritta nell'XI tomo dei \"Rerum italicarum Scriptores\", e in seguito fu raccolta nel volume V degli \"Historiae Patriae Monumenta\", ordinata dal re Carlo Alberto di Savoia nel 1848.\nTra il 1903 e il 1906, su traduzione dei fratelli Ottolenghi, il prof. Vincenzo Ratti e alcuni studiosi astigiani, vennero pubblicati i frammenti di cronaca di Ogerio Alfieri con il \"Codex Astensis\" in lingua italiana."}
{"id": "632822", "revid": "547034", "url": "https://it.wikipedia.org/wiki?curid=632822", "title": "Gaia De Laurentiis", "text": "Biografia.\nDiplomatasi nel 1990 presso il Piccolo Teatro Studio di Milano, diretto da Giorgio Strehler, ha debuttato in televisione con \"Camilla, parlami d'amore\", film tv del 1992, a cui seguirono diversi ruoli in numerose pellicole principalmente per la televisione. Ha debuttato anche come conduttrice televisiva nel 1993, quando le viene affidato il programma di Canale 5 \"Target\", la domenica in seconda serata, che condurr\u00e0 fino al 1997.\nIn seguito, oltre a continuare l'impegno di attrice sia teatrale sia in pellicole cinematografiche e televisive come \"Sei forte maestro\" (2000) e \"Io e mamma\" (2007), condurr\u00e0 l'edizione 1997/1998 del programma comico di Italia 1 \"Ciro, il figlio di Target\".\nNegli anni duemila, oltre a proseguire la sua carriera d'attrice, ha condotto nel sabato pomeriggio di Canale 5 la trasmissione \"Changing Rooms - Camera a sorpresa\" nel 2004, mentre dal 2008 \u00e8 una delle inviate per la trasmissione di Rete 4 \"Stranamore\" e conduce alcune trasmissioni per il canale della piattaforma Sky, Leonardo. \u00c8 inoltre conduttrice di alcune televendite per i programmi Mediaset. Tra i suoi ultimi spettacoli, nel 2006, assieme all'attrice Valeria D'Obici, \u00e8 \"Buonanotte mamma\", tratto dall'omonimo film, sceneggiato da Marsha Norman.\nNel 2015 entra a far parte del cast della quindicesima e ultima stagione di \"CentoVetrine\" nel ruolo di Gaia Fanizza. Nel 2016 \u00e8 tra i protagonisti di due cortometraggi: \"Deathless\", diretto da David Melani, e \"Stella Amore\", per la regia di Cristina Puccinelli. Dal 22 febbraio 2017 torna dopo diversi anni alla conduzione televisiva presentando il programma \"Missione Green\", in onda in seconda serata su La5.\n\u00c8 anche attrice di teatro, portando in scena, tra l'altro, dalla stagione 2016/2017, \"L\u2019inquilina del piano di sopra\" di Pierre Chesnot, per la regia di Stefano Artisunch e a fianco di Ugo Dighero.\nVita privata.\nFiglia di Lucia De Laurentiis (insegnante di pianoforte) e di Carlo Battistoni (regista teatrale), ha una sorella di nome Silvia. Ha quattro figli: Sebastiano, avuto dal produttore Fernando Ghia, Agnese, avuta dall'ex marito, il regista televisivo Maurizio Catalani, da cui \u00e8 divorziata, Emma e Massimo, il cui padre \u00e8 il neuropsichiatra infantile Ignazio Ardizzone.\nControversie.\nDurante la puntata della \"Domenica Sportiva\" del 10 novembre 2002, in cui era stata invitata in qualit\u00e0 di tifosa della Roma, Gaia De Laurentiis auspic\u00f2 il fallimento dei rivali della Lazio, ironizzando anche sul nuovo nome che la societ\u00e0 avrebbe dovuto adottare dopo la rifondazione (\"Ciociaria 1900\"). La SS Lazio, nella persona direttore generale Massimo Cragnotti, diede mandato all'avvocato Ugo Longo di querelarla; inoltre, l'attrice ricevette minacce, telefonate anonime e insulti da parte di alcuni ultras biancocelesti (in una trasmissione radiofonica venne anche svelato il suo indirizzo privato). La domenica successiva sia il conduttore della \"DS\" Massimo Caputi sia la stessa De Laurentiis, ospite della trasmissione di Maurizio Costanzo, chiesero scusa ai supporter della Lazio."}
{"id": "632824", "revid": "2091899", "url": "https://it.wikipedia.org/wiki?curid=632824", "title": "Manoppello Scalo", "text": "Manoppello Scalo \u00e8 una frazione del comune di Manoppello, in provincia di Pescara. La frazione, che si sviluppa lungo la statale Tiburtina \u00e8 uno dei centri industriali e commerciali della Val Pescara.\nStoria.\nLa nascita e lo sviluppo di Manoppello Scalo (anni Cinquanta), come accaduto ad altri centri di recente fondazione della Val Pescara come Scafa, \u00e8 dovuta alla presenza della ferrovia, dell'autostrada ed in genere delle principali vie di comunicazione della regione, unitamente a spazi idonei allo sviluppo industriale.\nInterporto d'Abruzzo.\nLa realizzazione di un interporto \u00e8 stato l'ultimo progetto in ordine di tempo a contribuire allo sviluppo della frazione. La struttura, che occupa una superficie di , \u00e8 una delle pi\u00f9 importanti della regione.\nSi trova accanto all'autostrada Torano-Pescara.\nInfrastrutture e trasporti.\nL'interporto \u00e8 stato dotato di uno svincolo dell'autostrada A25 nel mese di aprile 2014 e di un collegamento diretto con la ferrovia Roma-Pescara, tramite raccordo ferroviario della lunghezza totale di 10\u00a0km di cui 3,8\u00a0km elettrificati. \nLa frazione \u00e8 attraversata dalla S.S. 5 Via Tiburtina Valeria ed \u00e8 collegata al capoluogo Manoppello tramite la S.R. 539, che si dirama dalla Tiburtina."}
{"id": "632829", "revid": "810736", "url": "https://it.wikipedia.org/wiki?curid=632829", "title": "Ammissione all'ONU", "text": "Lammissione all'ONU \u00e8 una serie di francobolli emessa dalla Repubblica Italiana nel 1956, in occasione dell'ammissione della stessa all'Organizzazione delle Nazioni Unite.\nNotizie storiche.\nI due valori emessi il 29 dicembre 1956 erano da Lire 25 e da Lire 60, ebbero una tiratura di 20.020.000 per ciascuno dei due esemplari. Questo enorme quantitativo venne stampato in quattro diversi momenti che andarono poi a formare quattro diverse tirature delle quali ognuna presenta proprie caratteristiche, rilevabili essenzialmente a livello di gomma. La prima tiratura ebbe una gommatura lucidissima e screpolata, la seconda ebbe la codronatura, la terza si riconosce per la leggerezza della carta e nella quarta la gomma \u00e8 appena visibile, essendo quest'ultima, in realt\u00e0, la fase finale di produzione della terza. Soffermiamoci un istante sulla codronatura: consiste nello spezzettamento meccanico della colla affinch\u00e9 i francobolli non si arriccino in fase di calandratura. \nLa prima stampa tridimensionale.\nNel 1956 l'Italia fu ammessa nelle Nazioni Unite e le poste vollero commemorare l'evento con una emissione graficamente innovativa: la stampa anaglifica. La stampa anaglifica consente a chi indossa appositi occhialini colorati di vedere le immagini in maniera tridimensionale e cos\u00ec il 29 dicembre 1956 allegati all'apposito bollettino illustrativo, gli acquirenti trovarono questi famosi occhialini con una lente di cellofan blu e l'altra rossa, che effettivamente consentiva di vedere il disegno del globo terracqueo impresso nella vignetta dei francobolli, in maniera tridimensionale.\nLa Codronatura.\nRimangono molto evidenti le quadrettature lasciate sulla colla da questo procedimento meccanico. Questa coppia di francobolli in realt\u00e0 non ha un notevole interesse finanziario, mentre, al contrario ha un ben preciso interesse filatelico per coloro che collezionano i valori della Repubblica Italiana . Anche se normalmente vengono quotati nel 2011 con una cifra intorno ad Euro 1,00 per esemplari nuovi, esistono in realt\u00e0 delle variet\u00e0 di stampa che sono ricercate dai collezionisti specializzati. In particolare, per un errore tipografico, ne furono stampati alcuni in recto-verso ovvero furono prima stampati da un lato, poi nel retro ed infine normalmente gommati, cos\u00ec risulta una parte stampata normalmente ed una parte \nstampata sotto la gomma. In questo caso anche valori comuni come questi diventano delle rarit\u00e0 filateliche e nel nostro caso la quotazione balza dai 1,00 Euro circa dei valori normali a 2.500,00 per una coppia stampata recto-verso."}
{"id": "632831", "revid": "113008262", "url": "https://it.wikipedia.org/wiki?curid=632831", "title": "Sangha (fiume)", "text": "Il Sangha, un fiume dell'Africa centrale, \u00e8 un affluente del Congo. Attraversa il Camerun, la Repubblica del Congo, e la Repubblica Centrafricana.\nI suoi affluenti comprendono il Ngoko, il Mambere, e il Kadei.\nVi sono diverse piantagioni di caff\u00e8 lungo tutto il Sangha."}
{"id": "632834", "revid": "1772671", "url": "https://it.wikipedia.org/wiki?curid=632834", "title": "Motacilla flava", "text": "La cutrettola (\"Motacilla flava\" ) \u00e8 un uccello della famiglia Motacillidae. Alla stessa famiglia appartiene il genere \"Anthus\".\nDescrizione.\nCon l'espressione latina \"motacilla\" si identificano varie specie di piccoli uccelli, tra cui la cutrettola. \nLa lunghezza media \u00e8 di 17 cm, mentre l'apertura alare raggiunge i 23-27 cm e il peso si attesta tra i 12 e i 18 g. Il colore di questa \u00e8 grigio uniforme o bianco-giallastro superiormente, giallo inferiormente. Entrando pi\u00f9 nel merito della colorazione, curiosa \u00e8 la variet\u00e0 di tinte sul capo del maschio secondo le varie sottospecie di cutrettola. D'estate, il maschio ha la testa completamente gialla, senza alcun segno scuro. D'inverno, invece, muta aspetto \u00absporcando\u00bb il piumaggio. In ogni stagione per\u00f2 il suo dorso resta grigio. Il dimorfismo sessuale resta accentuato: a differenza dei colori accesi del maschio, la femmina \u00e8 bruno-fulviccio di sopra e biancastra sotto.\nDeposita tra le 4 e le 6 uova una o due volte nei dodici mesi di colore maculato. Il periodo di incubazione varia fra gli 11 e i 13 giorni.\nDistribuzione e habitat.\n\u00c8 possibile osservare la cutrettola in Europa, Nord Africa e Asia; in Italia ci sono nidificazioni sparse. Predilige soprattutto i campi umidi, ma si pu\u00f2 riprodurre anche in zone asciutte, come nei campi di cereali. Non va confusa con la ballerina gialla (\"Motacilla cinerea\") che vive per\u00f2 in alto, in collina e montagna, e sceglie gli ambienti vicino ai torrenti. \nLe specie visibili in Italia sono la cutrettola testagialla (\"Motacilla flava flavissima\"), la cutrettola di Spagna (\"Motacilla flava iberiae\"), la cutrettola capinera (\"Motacilla flava feldegg\"), la cutrettola caposcuro (\"Motacilla flava thunbergi\") e quella capocenerino (\"Motacilla flava cinereocapilla\"). Ogni tanto si fa ammirare in Europa provenendo dal continente asiatico anche la cutrettola testagialla orientale (\"Motacilla citreola\").\nBiologia.\nAlimentazione.\nLa dieta di questo uccello \u00e8 principalmente insettivora. Non disdegna inoltre vermi ed altri piccoli organismi animali. Raramente lo si vede pure cibarsi di nettare. Nell'estate, segue le greggi posandosi sul dorso degli animali da pascolo e li libera dai parassiti.\nSistematica.\nSono note le seguenti sottospecie:"}
{"id": "632835", "revid": "1610933", "url": "https://it.wikipedia.org/wiki?curid=632835", "title": "Cutrettola", "text": ""}
{"id": "632837", "revid": "196390", "url": "https://it.wikipedia.org/wiki?curid=632837", "title": "The Warrior's Husband", "text": ""}
{"id": "632840", "revid": "1598666", "url": "https://it.wikipedia.org/wiki?curid=632840", "title": "Contea di Hartford", "text": "La contea di Hartford \u00e8 una contea posta nell'area centro-settentrionale dello Stato del Connecticut negli Stati Uniti. Fa parte dell'area metropolitana di New York.\nGeografia fisica.\nCome per le altre contee dello Stato del Connecticut la contea di Harford rappresenta solo una divisione geografica del territorio dello Stato e non ha alcuna funzione amministrativa.\nIl territorio \u00e8 prevalentemente collinare e pianeggiante nella valle del fiume Connecticut che scorre da nord a sud. Il maggiore fiume della parte orientale \u00e8 il \"Farmington\", che dopo aver alimentato il lago della \"Barkhamsted Reservoir\" (compreso tra la contea di Hartford e quella di Litchfield) sfocia nel fiume Connecticut.\nLa contea prende il nome da Hartford, la capitale dello Stato, che \u00e8 posta nell'area centrale, sulla riva occidentale del fiume Connecticut. Altre citt\u00e0 importanti sono New Britain, Bristol, Manchester, East Hartford, Windsor, Wethersfield ed Enfield.\nStoria.\nLa contea \u00e8 una delle prime quattro contee istituite nel Connecticut il 10 maggio 1666. Gli unici insediamenti coloniali erano i villaggi di Windsor, Wethersfield, Hartford, Farmington e Middletown a cui si aggiunse Haddam due anni dopo. Con l'istituzione di altre contee e la nascita di nuovi insediamenti i confini della contea furono variati diverse volte negli anni successivi."}
{"id": "632849", "revid": "93328", "url": "https://it.wikipedia.org/wiki?curid=632849", "title": "Sistemi semi-presidenziali", "text": ""}
{"id": "632861", "revid": "767487", "url": "https://it.wikipedia.org/wiki?curid=632861", "title": "Luna e l'altra", "text": "Luna e l'altra \u00e8 un film del 1996 diretto dal regista Maurizio Nichetti.\nTrama.\nMilano, anni cinquanta. Luna di Capua \u00e8 una maestra elementare napoletana trasferitasi al nord per lavoro. Un'insegnante meticolosa e integerrima, che dedica la sua vita ai bambini e all'anziano padre con cui vive, che immagina una figlia pi\u00f9 espansiva e vedr\u00e0 il sogno avverarsi come nelle migliori favole. Con l'aiuto d'una lampada magica, appartenente al mago Igor, Luna perde la sua ombra, che ne assume le sembianze sotto il nome di Ombretta. Tutto ci\u00f2 che Luna non ha fatto lo sperimenter\u00e0 Ombretta, con un effetto trascinante di sdoppiamento.\nLuoghi del film.\nLe scene scolastiche sono ambientate presso una vera scuola elementare, per l'esattezza la scuola \"Rinnovata Pizzigoni\" di Milano. Il regista ha coinvolto come comparse gli alunni delle classi quarte di quell'anno, che sono stati vestiti e pettinati come si usava negli anni cinquanta, e hanno contribuito alla scena finale, quando viene ritrovata la bomba nel giardino."}
{"id": "632862", "revid": "1573940", "url": "https://it.wikipedia.org/wiki?curid=632862", "title": "Clamator glandarius", "text": "Il cuculo dal ciuffo (Clamator glandarius ) \u00e8 un uccello della famiglia Cuculidae.\nDescrizione.\nSi tratta di un cuculiforme dalle dimensioni tra i 35\u201339\u00a0cm.\nA differenza del suo pi\u00f9 comune cugino ( il cuculo ) ha delle ali pi\u00f9 arrotondate e una lunga coda stretta che gli conferisce una sagoma e un'andatura molto rassomigliante a quella delle gazze.\nL'adulto presenta le parti superiori color grigio, le ali picchiettate di macchie bianche e la testa (con il ciuffo che gli ha dato il nome) grigio argento.\nLe parti inferiori sono bianche e la gola giallo chiaro.\nIl giovane, invece, ha le parti superiori nere, ali tempestate di macchie bianche e le penne primarie di color ruggine con le punte nere.\nLe parti inferiori sono bianche e la gola gialla.\nDistribuzione e habitat.\nIl cuculo dal ciuffo vive libero in natura, in Europa, Medio Oriente, ed Africa, in Italia ci sono rare nidificazioni in habitat boschivi.\nFrequenta ambienti aridi e stepposi, con preferenze per la macchia mediterranea.\nBiologia.\nRiproduzione.\nCome la maggior parte dei cuculi \u00e8 un parassita di cova, ovvero depone le uova nei nidi degli altri uccelli. Questa specie si \u00e8 specializzata nei nidi dei corvidi, in particolare delle gazze.\nSiccome sono pi\u00f9 piccoli di dimensioni rispetto agli ospiti, rischiano di essere gravemente feriti se scoperti. Dunque il maschio distrae l'ospite portandolo lontano dal nido e la femmina pu\u00f2 deporre velocemente il suo uovo tra le altre uova dell'ospite.\nI cuculi dal ciuffo vengono attaccati a vista dalle gazze che li riconoscono come una minaccia per la propria nidiata. Questo fenomeno viene indicato con il nome di mobbing e si manifesta anche in altre specie, in particolare verso rapaci e rapaci notturni e da parte di uccelli che costituiscono il loro \"men\u00f9\".\nTassonomia.\nIl cuculo dal ciuffo non ha sottospecie, \u00e8 monotipico."}
{"id": "632864", "revid": "1610933", "url": "https://it.wikipedia.org/wiki?curid=632864", "title": "Cuculo dal ciuffo", "text": ""}
{"id": "632872", "revid": "767487", "url": "https://it.wikipedia.org/wiki?curid=632872", "title": "Fuga dal Natale (film)", "text": "Fuga dal Natale (\"Christmas with the Kranks\") \u00e8 un film del 2004 di Joe Roth, interpretato da Tim Allen e Jamie Lee Curtis. \u00c8 tratto dall'omonimo romanzo del 2001 di John Grisham ed \u00e8 dedicato all'attore statunitense Alan King (1927-2004), morto nell'anno di uscita della pellicola.\nTrama.\nLuther Krank, padre di famiglia stanco del solito consumismo del periodo natalizio, decide di \"fuggire dal Natale\" con una vacanza ai Caraibi, assieme alla moglie Nora, dopo la partenza per il Per\u00f9 della figlia Blair. Luther e Nora non hanno fatto per\u00f2 i conti con i vicini di quartiere (capitanati da Vic Frohmayer e Walt Scheel) che non si rassegnano a vedere la casa dei Krank senza nemmeno una lucina: per quasi tutto il film la casa dei Krank \u00e8 tenuta \"sotto assedio\" dai vicini. Come se non bastasse, proprio mentre Nora e Luther stanno preparando le valigie per la vacanza, la figlia Blair li chiama dicendogli: \u00abMamma, pap\u00e0, io e il mio nuovo ragazzo, Enrique, torniamo a casa per Natale, atterriamo alle 20.03, giusto in tempo per la vostra festa della vigilia. Enrique non ha mai passato il Natale in America, gli ho raccontato tutto le decorazioni, l'albero, Frosty sul tetto...\u00bb; la vacanza ai Caraibi pu\u00f2 ritenersi rovinata. Luther e Nora devono compiere un piccolo miracolo di Natale e hanno solo 12 ore di tempo per addobbare la casa, comprare e fare l'albero di Natale, mettere Frosty sul tetto, preparare la cena e invitare degli amici. In aiuto di Luther e Nora arriveranno proprio i vicini ficcanaso. Il Sig.Marty invitato da Nora alla festa mentre si trova al supermercato si rivela essere Babbo Natale con tanto di Maggiolino Volkswagen volante trainato dalle renne! Un dettaglio sfuggito a molti ..."}
{"id": "632875", "revid": "767487", "url": "https://it.wikipedia.org/wiki?curid=632875", "title": "Pais\u00e0", "text": "Paisa' \u00e8 una pellicola cinematografica a episodi del 1946 diretta da Roberto Rossellini.\nSeconda pellicola della \"Trilogia della guerra antifascista\", \u00e8 considerata una delle vette del cinema neorealista italiano. Girata con attori prevalentemente non professionisti, rievoca l'avanzata delle truppe alleate dalla Sicilia al Nord Italia attraverso 6 episodi: \"Sicilia\", \"Napoli\", \"Roma\", \"Firenze\", \"Appennino Emiliano\", \"Porto Tolle\".\n\"Paisa\"' \u00e8 stato candidato ai Premi Oscar 1950 per la migliore sceneggiatura originale, ed \u00e8 stato inserito nella lista dei \"100 film italiani da salvare\", lista nata con lo scopo di segnalare \"100 pellicole che hanno cambiato la memoria collettiva del Paese tra il 1942 e il 1978\".\nTrama.\nI episodio - \"Sicilia\".\nLuglio 1943: le forze anglo-americane approdano in Sicilia per iniziare la conquista dell'isola. Un gruppo di militari americani, impegnato a setacciare un'impervia zona in cerca del nemico tedesco, giunge sino a una chiesa dove sono rifugiate decine di abitanti al riparo dai bombardamenti; fra questi, una ragazza in cerca dei parenti, Carmela, si offre in aiuto del plotone per guidarli in direzione dei tedeschi evitando i campi minati. Direttisi verso settentrione, trovano un castello incustodito e vi si stabiliscono.\nMentre gli altri soldati compiono una ricognizione nei dintorni, Joe rimane in compagnia di Carmela. L'americano per\u00f2 attira l'attenzione dei tedeschi con un accendino e viene ucciso; i soldati tedeschi quindi s'impossessano della torre costiera, dove trovano Carmela: prima che possano abusare di lei, la ragazza imbraccia il fucile del soldato colpito e inizia a sparare contro di loro; i tedeschi la uccidono e gettano il corpo gi\u00f9 dalla scogliera. Quando i soldati americani ritornano, trovano il cadavere di Joe e pensano che sia stata Carmela.\nII episodio - \"Napoli\".\nPasquale, uno \"scugnizzo\", fa la conoscenza di Joe, un soldato afro-americano della polizia militare in stato di ubriachezza; dopo avergli raccontato i propri sogni di gloria una volta tornato a casa e cantato un spiritual, il soldato s'addormenta, e il ragazzo ne approfitta per rubargli le scarpe.\nQualche giorno dopo il militare ritrova per caso il piccolo ladro e lo costringe ad accompagnarlo nella sua \"casa\" per farsi restituire il maltolto; trova per\u00f2 una folla di senzatetto che abitano in una cava di tufo abbandonata. L'americano fa i conti con le impressionanti immagini della miseria in cui vive il ragazzino, capisce che la sua famiglia \u00e8 morta sotto i bombardamenti e desiste dal proprio intento.\nIII episodio - \"Roma\".\nFebbraio-marzo 1944: lo sbarco alleato ad Anzio provoca l'inizio della ritirata tedesca dall'Italia centrale, ma \u00e8 solo in giugno che gli anglo-americani accedono alla capitale totalmente liberata.\nSei mesi dopo, per le strade di Roma, una prostituta incontra un soldato americano ubriaco di nome Fred e lo porta con s\u00e9 nella propria stanza; qui l'uomo comincia a raccontare del proprio incontro con una ragazza italiana, Francesca, avvenuto il giorno dell'arrivo alleato a Roma.\nLa prostituta si rende conto di essere proprio lei la ragazza incontrata mesi prima e poi perduta di vista, nella disperazione causata dalla guerra; nonostante lei cerchi di rivederlo il giorno successivo per rivelarsi come \"quella\" Francesca, il soldato Fred riparte senza presentarsi all'appuntamento, ignorando cos\u00ec per sempre la vera identit\u00e0 di quell'anonima donna di strada.\nIV episodio - \"Firenze\".\nLa ritirata dei nazi-fascisti prosegue con la risalita della penisola, prima attraverso il Lazio, poi l'Umbria, quindi la Toscana, dove gli alleati liberano la parte di Firenze a meridione dell'Arno. Fondamentale \u00e8 il contributo dei partigiani nella lotta casa per casa; \u00c8 proprio fra questi che la giovane infermiera inglese Harriet, in servizio in quelle zone, cerca disperatamente l'uomo che ama e che ha perso di vista: Guido Lombardi, un pittore che ora \u00e8 un capo partigiano chiamato Lupo.\nLa ragazza cerca cos\u00ec di entrare nella Firenze sotto assedio per ritrovarlo, con l'aiuto dei partigiani e di un suo amico, Massimo, in cerca della sua famiglia dispersa. Ad eccezione del Ponte Vecchio, tutti i ponti della citt\u00e0 sono stati distrutti, Harriet e Massimo riescono a raggiungere la parte presidiata dai tedeschi passando per la Galleria degli Uffizi. L'avventura di Harriet per\u00f2 termina nel modo pi\u00f9 doloroso, quando la ragazza viene a sapere della morte di Guido da un suo compagno partigiano, a sua volta morente.\nV episodio - \"Appennino emiliano\".\nL'avanzata anglo-americana deve fare i conti con la linea Gotica. In quelle zone, in un piccolo convento sull'Appennino emiliano, avviene l'incontro tra una comunit\u00e0 di frati francescani e tre cappellani militari americani.\nUn motivo di turbamento che sconvolge l'armonia e la pace del posto si ha quando uno dei frati scopre la fede protestante ed ebraica di due dei cappellani, considerati perci\u00f2 anime perdute per le quali invocare la conversione al Cattolicesimo.\nVI episodio - \"Porto Tolle\".\nInverno del 1944: oltre la linea Gotica, lungo il delta del Po, la lotta vede i partigiani insieme con americani e inglesi dell'OSS e del SOE.\nNella dura battaglia combattuta fra le paludi del Polesine non mancano le violente rappresaglie dei nazi-fascisti contro i partigiani e anche sui civili inermi. Saranno le ultime barbarie di una tragica guerra che si appresta ad aver fine di l\u00ec a pochi mesi.\nProduzione.\nDopo \"Roma citt\u00e0 aperta\" Federico Fellini collabora nuovamente con Roberto Rossellini e Sergio Amidei alla sceneggiatura; inoltre in questa pellicola ricopre il ruolo di aiuto regista, girando anche alcune scene.\nDa quello che racconta Fellini, nella sua autobiografia \"Fare un film\", la produzione della pellicola \u00e8 stata possibile grazie a un produttore americano, arricchitosi con la distribuzione della precedente opera di Rossellini, \"Roma citt\u00e0 aperta\", negli Stati Uniti; si dice che l'abbia visionato in Italia mentre faceva il soldato durante la guerra, rimanendo esterrefatto per la bellezza dell'opera.\nA Maiori, in provincia di Salerno, si svolsero le riprese dell'episodio siciliano, tra le mura della Torre Normanna, e dell'episodio emiliano, all'interno di un convento; di Maiori inoltre \u00e8 il bambino dell'episodio di Napoli, , che venne scelto da Rossellini stesso dopo averlo visto sul set.\nFellini appare per la prima volta sullo schermo, in una brevissima sequenza del terzo episodio.\nIn questa pellicola fa la prima apparizione della sua lunga e fortunata carriera una giovanissima Giulietta Masina, all'epoca gi\u00e0 moglie di Fellini, con una breve comparsa nella parte di una donna che scende le scale; anche Carlo Pisacane appare in una piccola parte nell'episodio siciliano.\nAccoglienza.\nMartin Scorsese lo ha inserito nella lista dei suoi dodici film preferiti di tutti i tempi."}
{"id": "632877", "revid": "1409041", "url": "https://it.wikipedia.org/wiki?curid=632877", "title": "Makoko di Mb\u00e9", "text": "Il Makoko di Mb\u00e9 \u00e8 il capo della trib\u00f9 teke di Mb\u00e9 e re dei Teke (popolo del Gabon, della Repubblica del Congo e della Repubblica Democratica del Congo). In generale, il titolo di makoko \u00e8 attribuito al sommo patriarca di una trib\u00f9 dell'etnia Teke.\nNel 1880, il Makoko di Mb\u00e9 mise il suo regno sotto la protezione della Francia firmando un trattato con Pietro Savorgnan di Brazz\u00e0, detto \"Trattato makoko\". Il Makoko, spinto da interessi commerciali e dalla possibilit\u00e0 di indebolire i suoi rivali, firm\u00f2 il trattato e permise un insediamento francese a Nkuna sulla riva destra del fiume Congo; l'insediamento prender\u00e0 successivamente il nome di Brazzaville. Un anno dopo, il capo trib\u00f9 della riva sinistra, Ngaliema Insi, firm\u00f2 il \"Trattato d'amicizia\" con Henry Morton Stanley, con il quale sanciva anche la propria indipendenza dal Makoko di Mb\u00e9 e metteva la riva destra del fiume sotto la protezione dell'Associazione internazionale africana."}
{"id": "632878", "revid": "1543377", "url": "https://it.wikipedia.org/wiki?curid=632878", "title": "Varroa destructor", "text": "Varroa destructor \u00e8 un acaro parassita esterno che attacca le api \"Apis mellifera\" e \"Apis cerana\". Fino a poco tempo fa veniva erroneamente classificato come \"Varroa jacobsoni\".\nL'acaro varroa \u00e8 stato trovato su altri insetti impollinatori quali il bombo \"Bombus pennsylvanicus\", lo scarabeo \"Phanaeus vindex\" e la mosca dei fiori \"Palpada vinetorum\". Sebbene l'acaro varroa non possa riprodursi su questi insetti, la sua presenza su essi pu\u00f2 essere un mezzo tramite cui diffondersi nel raggio di brevi distanze.\nLa varroa si pu\u00f2 riprodurre solamente in una colonia di api mellifere. Si attacca al corpo dell'ape e la indebolisce succhiandone l'emolinfa. Durante questo processo l'acaro pu\u00f2 anche trasmettere agenti virali RNA all'ape. Una grande infestazione di acari porta alla morte della colonia, di solito tra la fine di autunno e l'inizio della primavera. L'acaro varroa \u00e8 il parassita con il pi\u00f9 pronunciato impatto economico nell'industria dell'apicoltura.\nOrigine.\nFino a poco tempo fa la \"Varroa destructor\" veniva confusa con la \"Varroa jacobsoni\", una specie di acaro molto simile. Entrambe le specie infestano l'ape mellifera asiatica (\"Apis cerana\"). La specie di acaro originariamente descritta come \"Varroa jacobsoni\" da Anthonid Cornelis Oudemans nel 1904 fa parte dello stesso complesso di specie, ma non \u00e8 la stessa che effettu\u00f2 il salto \"sull'Apis mellifera\". Probabilmente questo salto avvenne per la prima volta nelle Filippine nei primi anni sessanta. Solo dopo che \"l'Apis mellifera\" fu importata nelle Filippine venne a stretto contatto con l\"'Apis cerana\" e quindi la varroa divenne parassita anche dell'\"Apis mellifera\". Fino al 2000 gli scienziati non erano d'accordo sull'identificare la \"Varroa destructor\" come una specie separata. Nel 2005 si scopr\u00ec che tra gli almeno 5-6 genotipi identificati da Anderson e Trueman gli unici acari varroa che possono riprodursi nelle colonie delle \"Apis mellifera\" sono i genotipo della \"Varroa destructor\" della Corea e del Giappone/Thailandia. La \"Varroa jacobsoni\" \u00e8 un parassita \"dell'Apis cerana\" del tutto benigno. Quest'ultima identificazione, effettuata nel 2000 da Anderson e Trueman, port\u00f2 un po' di confusione e qualche errore nella letteratura scientifica. Nel sudest asiatico vivono altre due specie di Varroa: \"Varroa rindereri\" e \"Varroa underwoodi\", entrambe parassite di \"Apis cerana\", che non causano grossi danni.\nCiclo di vita.\nL'acaro femmina entra in una cella di una covata delle api mellifere, dando la preferenza ad una cella contenente covata maschile, ossia una larva di fuco. Non appena la cella viene opercolata, l'acaro depone le uova. I giovani acari escono dal guscio all'incirca nello stesso momento in cui la giovane ape si sviluppa e lascia la cella col suo ospite. Il Centro svizzero di ricerche apicole ha indagato scientificamente sul ciclo di vita della varroa nella cella opercolata e ne ha pubblicato i risultati.\nIl modello per la dinamica di popolazione \u00e8 quello di una crescita esponenziale quando la covata delle api \u00e8 disponibile e di un declino esponenziale altrimenti. Popolazioni estese di acari in autunno possono portare a una crisi quando l'allevamento dei fuchi cessa e gli acari passano alle larve delle api operaie, causando una veloce decimazione della popolazione e spesso la morte dell'alveare.\nRiproduzione.\nL'acaro si riproduce in un ciclo di dieci giorni. Il numero di parassiti negli alveari di ape mellifera raddoppia ad ogni ciclo di covata dell'ape. In Russia alcuni ecotipi locali di ape sembrano avere una migliore resistenza agli attacchi del parassita. Inoltre il pi\u00f9 breve tempo di sviluppo delle api operaie degli ecotipi africani rispetto alle razze europee sembra rendere anch'esse meno vulnerabili.\nVarroatosi.\nLa sindrome parassitaria causata dall'acaro varroa \u00e8 denominata varroatosi. Oramai presente in quasi tutto il globo, attualmente sono esenti solo Australia e Madagascar, non esiste alcuna cura risolutiva sia per la difficolt\u00e0 nella totale eradicazione del parassita dalla singola famiglia sia per il velocissimo fenomeno della reinfestazione da deriva. Tra i metodi di contenimento vi sono gli acaricidi chimici di sintesi come alcuni piretroidi (fluvalinate, flumetrina), organofosfati (coumaphos) e triazapentadieni (amitraz). Alcuni di questi hanno dimostrato limiti sia nella contaminazione della cera sia provocando fenomeni di resistenza selettiva con conseguente calo di efficacia. Sono ora pi\u00f9 diffusi metodi chimici di origine naturale ovvero:\nNella tendenza attuale si vanno diffondendo metodi di contenimento basati su determinate pratiche apistiche:"}
{"id": "632881", "revid": "767487", "url": "https://it.wikipedia.org/wiki?curid=632881", "title": "Contea di Litchfield", "text": "La contea di Litchfield \u00e8 una contea posta nell'area nord-occidentale dello Stato del Connecticut negli Stati Uniti. \u00c8 parte dell'area metropolitana di New York.\nGeografia fisica.\nCome per le altre contee dello Stato del Connecticut la contea di Litchfield rappresenta solo una divisione geografica del territorio dello Stato e non ha alcuna funzione amministrativa.\nIl territorio \u00e8 prevalentemente collinare essendo interessato dai rilievi delle \"Litchfield Hills\" e scarsamento popolato in netto contrasto con le aree pi\u00f9 urbanizzate dello Stato. Il fiume principale \u00e8 l'Housatonic che scorre nell'area orientale. Tra i suoi affluenti sono da ricordare il \"Naugatuck\" e lo \"Shepaug\". Numerosi sono i laghi naturali ed artificiali. Tra questi sono da ricordare il \"Candlewood Lake\" al confine con la contea di Fairfield e la \"Barkhamsted Reservoir\" al confine con la contea di Hartford.\nLa citt\u00e0 principale \u00e8 Torrington, posta sul fiume Nagatuck al centro della contea non lontana dalla storica cittadina di Litchfield. Altro grosso centro nel sud-est \u00e8 \"Watertown\".\nStoria.\nLa contea di Litchfield fu costituita il 7 ottobre 1751.\nComuni.\nCity\nTown\nBorough\nCDP"}
{"id": "632884", "revid": "287204", "url": "https://it.wikipedia.org/wiki?curid=632884", "title": "Makoko di Mbe", "text": ""}
{"id": "632891", "revid": "709565", "url": "https://it.wikipedia.org/wiki?curid=632891", "title": "Signor Poe", "text": ""}
{"id": "632895", "revid": "149485", "url": "https://it.wikipedia.org/wiki?curid=632895", "title": "A.S. Calcio a 5 Pescara", "text": ""}
{"id": "632897", "revid": "599013", "url": "https://it.wikipedia.org/wiki?curid=632897", "title": "Acquedotto Carolino", "text": "L'acquedotto Carolino (noto anche come acquedotto di Vanvitelli) \u00e8 l'acquedotto nato per alimentare il complesso di San Leucio e che fornisce anche l'apporto idrico alla Reggia di Caserta (o meglio alle \"reali delizie\" costituite dal parco, dal giardino inglese e dal bosco di san Silvestro), prelevando l'acqua alle falde del monte Taburno, dalle sorgenti del Fizzo, nel territorio di Airola (BN), e trasportandola lungo un tracciato che si snoda, per lo pi\u00f9 interrato, per una lunghezza di 38 chilometri. L'opera ha richiesto 16 anni di lavori e il supporto dei pi\u00f9 stimati studiosi e matematici del regno di Napoli (primo fra tutti Luigi Vanvitelli), destando, per l'intero tempo di realizzazione, l'attenzione da parte dell'Europa intera, tanto da essere riconosciuta come una delle opere di maggiore interesse architettonico e ingegneristico del XVIII secolo.\nStoria.\nI lavori dell'acquedotto, progettato da Luigi Vanvitelli su commissione di re Carlo di Borbone (da cui l'appellativo di Carolino), presero il via nel marzo del 1753. Il 2 agosto 1754 re Carlo confer\u00ec ad Airola il titolo di citt\u00e0 come ricompensa formale per lo sfruttamento delle sorgenti di Bucciano, che all'epoca era un casale della stessa Airola. L'opera compiuta fu inaugurata il 7 maggio 1762. Le condotte in ferro furono realizzate nelle 8 ferriere, costruite appositamente dal Vanvitelli, in Calabria, lungo il corso della fiumara Assi (Guardavalle), le quali furono parte costituente delle Regie ferriere di Stilo. Le ferriere utilizzarono come minerale la limonite estratta dalle miniere di Pazzano e Bivongi.\nI lavori furono completati nel 1770 con una spesa complessiva di 622.424 ducati.\nOltre al complesso di San Leucio (di fatto l'attivit\u00e0 produttiva pi\u00f9 rilevante nata dall'indotto della creazione dell'acquedotto) l'intera area casertana ha visto lo svilupparsi di molteplici iniziative imprenditoriali che sfruttavano la forza motrice dell'acqua; come per esempio i numerosi mulini impiantati lungo l'articolato percorso dell'acquedotto.\nIl sistema idrico.\nDalla grotta artificiale posta a conclusione del grande parco della reggia di Caserta progettato dal Vanvitelli e completato dal figlio Carlo, una diramazione conduce all'edificio Belvedere, la celebre filanda-reggia voluta da Ferdinando IV per la produzione e tessitura della seta. Questa era stata realizzata recuperando l'antico casino cinquecentesco degli Acquaviva, ed ancora conserva i giardini di impronta rinascimentale arricchiti da gruppi scultorei e fontane, nonch\u00e9 i giardini del XIX secolo dove una grande cisterna accoglie le acque del Carolino per far funzionare il \"rotone ad acqua\" della filanda. Infine, dopo aver attraversato il Bosco Vecchio, un ramo del Carolino raggiunge la reale tenuta di Carditello, fattoria modello voluta sempre da Ferdinando IV.\nIl condotto, largo 1,2 m ed alto 1,3 m, \u00e8 segnalato da 67 \"torrini\", costruzioni a pianta quadrata e copertura piramidale destinate a sfiatatoi e ad accessi per l'ispezione. La realizzazione del condotto avvenne tutta tramite asportazioni manuali ed utilizzando polvere da sparo.\nL'enorme portata d'acqua oltre ad alimentare tutti i sistemi idrici esterni alla Reggia serviva anche a supportare un innovativo e sperimentale metodo di coltivazione e riproduzione delle piante non autoctone: venivano infatti sperimentate nuove tecniche per riprodurre nuovi tipi di piante esotiche, sfruttando le conoscenze che le spedizioni scientifiche portavano in Europa dalle colonie.\nI \"Ponti della Valle di Maddaloni\".\nDi particolare pregio architettonico e dal 1997 patrimonio mondiale dell'UNESCO (assieme all'intero acquedotto, alla reggia di Caserta e al complesso di San Leucio) \u00e8 il ponte, a tutt'oggi perfettamente conservato, che attraversando la Valle di Maddaloni congiunge il monte Longano (ad est) con il monte Garzano (ad ovest). Tale costruzione, comunemente nota come \"I ponti della valle\", si innalza con una possente struttura in tufo a tre ordini di arcate poggianti su 44 piloni a pianta quadrata, per una lunghezza di 529 m e con un'altezza massima di 55,80 m, sul modello degli acquedotti romani. Al momento della costruzione fu il ponte pi\u00f9 lungo d'Europa.\nLa qualit\u00e0 dell'opera vanvitelliana \u00e8 testimoniata anche dalla sua resistenza ai tre violenti terremoti che hanno colpito l'area negli ultimi due secoli, senza intaccare l'impalcatura del viadotto.\nAlla base del ponte vi \u00e8 un monumento-ossario, inaugurato il 1\u00ba ottobre 1899. Il monumento contiene resti dei soldati morti nella battaglia del Volturno.\nIl \"Ponte Nuovo\" (detto di \"Carlo III\").\nDopo la captazione delle sorgenti nella \u201cpiana di Airola\u201d, Vanvitelli, ebbe necessit\u00e0 di attraversare \u201c\"un picciolo fiume nominato Faenza\"\u201d, oggi Isclero. Cos\u00ec, esattamente a cavallo dell'attuale confine tra i comuni di Moiano e Bucciano, si costru\u00ec il primo dei tre ponti dell'Acquedotto Carolino: il Ponte Nuovo (questo il toponimo che il regio architetto gli attribuisce sin dalla fondazione). Un'altezza massima di circa sei metri, una lunghezza di circa 130 m, perfettamente calato nel romantico paesaggio bucolico, con una pianta sinuosa, quattro archi bugnati e due lapidi celebrative, perfettamente uguali tra loro, poste sui fronti opposti dell'arco centrale.con le quali si dedica la costruzione a Re Carlo e alla sua consorte Amalia. Entrambe le iscrizioni recitano: \u201c\"CAROLUS ET AMALIA UTR. SIC. ET. HIER. R. A.D. MDCCLIII\"\u201d. La data del 1753 \u00e8 solo un dato simbolico, messo pi\u00f9 per ricordare l'anno della posa della prima pietra dell'Acqua Carolina, che non l'edificazione del ponte stesso.\nLa struttura in elevazione \u00e8 interamente in conci di tufo con i giunti, in origine, listati a calce. Il suo compito era essenzialmente quello di assicurare livello costante alla conduttura, per questo, non presenta un vero camminamento superiore: sono completamente assenti le sponde ed il piano di calpestio \u00e8 costituito dall'estradosso della volta, in pietra sbozzata, che ricopre il condotto. Il cancello che oggi divide il percorso in due, \u00e8 chiaramente un'aggiunta postuma. Nel tratto centrale, due marcapiani segnano, rispettivamente, il livello della chiave d'arco e quello del livello di scorrimento del condotto.\nNella prospettiva conservata a Caserta in cui \u00e8 riprodotto il ponte sul fiume Faenza, si vede un'opera assai pi\u00f9 leggera del realizzato, non essendo rappresentato l'ultimo livello, quello del condotto idrico. In pi\u00f9, la struttura rappresentata poggia su cinque archi e non sui quattro effettivi e sul ponte l'iscrizione citata, differente dall'esistente, \u00e8:\"\u201cCarolus. F.T. Amalia. UT. S.L. ET HIER: REG. A. D. MDCCLIII\u201d\"\nIl \"Ponte della valle di Durazzano\".\nSecondo ponte dei tre ponti dell'Acquedotto Carolino, Luigi Vanvitelli lo chiam\u00f2 \"Ponte della Valle di Durazzano\" ma nelle carte topografiche \u00e8 denominato \u201cPonte Taglione\u201d e nella tradizione popolare \u00e8 meglio conosciuto come \u201cPonte Tagliola\u201d. Posto nel territorio del comune di Durazzano si colloca a cavallo del punto pi\u00f9 stretto di una gola ripida e geologicamente unica nel territorio, in quanto costituita da un lembo di tufo litoide giallo (attribuito al vulcano di Roccamonfina), anche conosciuto come il \"tufo del torrione\", perch\u00e9 \u00e8 con questo materiale che nel IX secolo, venne costruito il possente torrione cilindrico di Caserta Vecchia. Il Ponte si sviluppa, per una lunghezza di circa 60 m e congiunge la strada provinciale \u201c\"Durazzano - Sant'Agata dei Goti\"\u201d con le pendici del monte Longano, superando, cos\u00ec, il torrente Martorana. Il 30 aprile 1760, in una giornata piovosa del primo anno del regno di Ferdinando, alla presenza del Regio Architetto, \"\u201cil Ponte nella Valle di Durazzano fu piantato con l'aiuto di Dio [...]\u201d\". A differenza di quanto riportato dallo stesso Architetto nelle sue cronache e poi in quelle che le hanno ripetute, quello di Durazzano \u00e8 un ponte con quattro archi a tutto sesto, impostati su setti di sostegno affiancati da contrafforti di altezze diverse. A loro volta, questi poggiano su fondazioni che fuoriescono dal terreno con pianta esagonale e spigoli orientati in direzione del flusso delle acque del torrente. L'arco pi\u00f9 alto, quello sotto il quale oggi passa il torrente, ha un\u2019altezza di circa 16 metri.\nIl ponte della Valle di Durazzano fu la prima opera di rilievo dopo la Prammatica Sanzione, quindi, del regno del \"Re piccirillo\". Vanvitelli, per dimostrare la sua influenza anche con il nuovo corso, si propose di intitolarlo al nuovo Re attraverso l'apposizione di un'iscrizione. Questa intenzione, per\u00f2, scaten\u00f2 l'opposizione del ministro Bernardo Tanucci, suo avversario politico e del quale gi\u00e0 aveva detto: \u201c[...] \"non ci voglio aver che fare, n\u00e9 meno il segno del croce [...]\"\u201d. L'Architetto cerc\u00f2 in tutti i modi un'intercessione direttamente presso Carlo III perch\u00e9 autorizzasse la posa dell'iscrizione anche a Durazzano e quindi lo riconoscesse il \u201c\"Ponte di Ferdinando IV\"\u201d. Purtroppo, Tanucci vinse il duello diplomatico e nonostante la ferma volont\u00e0 di Vanvitelli a che \u201c[...] \"il Re e la Regina vederanno quello si far\u00e0 nella Valle di Durazzano [...]\u201d,\" il ponte di Durazzano rest\u00f2 senza lapide e senza un nome.\nAdiacente al ponte \u00e8 il \"Torrino 28\", fu costruito per permettere che, il 7 maggio 1762, si tenesse la \"mostra dell'acqua\", la solenne prova generale, che avrebbe portato le sorgenti del Fizzo all'uscita del coraggioso traforo di Garzano, appena terminato. Infatti, per ovviare agli inconvenienti che sarebbero potuti derivare dalla permanenza del flusso idrico nei condotti appena conclusi, nell'aprile del 1762, Vanvitelli realizz\u00f2 un nuovo \"scaricatore\" che, a \"mostra\" conclusa, avrebbe permesso di deviare le acque direttamente nel Martorana, lasciando la restante parte del condotto da completare, fino a Caserta, completamente asciutta."}
{"id": "632899", "revid": "48706", "url": "https://it.wikipedia.org/wiki?curid=632899", "title": "La Sinistra Segheria", "text": ""}
{"id": "632900", "revid": "30610", "url": "https://it.wikipedia.org/wiki?curid=632900", "title": "Acquedotto di Vanvitelli", "text": ""}
{"id": "632904", "revid": "1573940", "url": "https://it.wikipedia.org/wiki?curid=632904", "title": "Calonectris diomedea", "text": "La berta maggiore (\"Calonectris diomedea\" ()) \u00e8 un uccello della famiglia Procellariidae.\nDescrizione.\n\u00c8 lunga circa 50\u00a0cm e raggiunge un peso di 600\u00a0g.http://www.uccellidaproteggere.it/Le-specie/Gli-uccelli-in-Italia/Le-specie-protette/BERTA-MAGGIORE\nHa ali strette, allungate, con una apertura alare di quasi un metro; coda corta e rotondeggiante. \nLa testa \u00e8 ricoperta da un piumaggio grigio chiaro, mentre il piumaggio del dorso \u00e8 bruno e quello di collo e ventre bianco.Il becco \u00e8 giallo e le zampe rosate.\nBiologia.\nCaratteristica \u00e8 la voce, che somiglia a una voce umana, come di bambino, pi\u00f9 acuta nel maschio e pi\u00f9 grave nella femmina. Le colonie nidificanti, ascoltate da lontano, possono dare l'impressione di una folla di bambini che chiacchiera a voce alta.\nAlimentazione.\nLa berta si dedica alla ricerca del cibo in gruppi numerosi. Si tuffa in acqua da una decina di metri e cattura le prede sulla superficie o inseguendole sott'acqua. Si ciba di pesci, cefalopodi e crostacei.\nRiproduzione.\nLa stagione riproduttiva inizia da marzo, quando gli individui si ritrovano nella colonia e formano nuove coppie oppure rinsaldano l'unione di quelle vecchie. Verso la fine di aprile viene deposto un unico uovo per coppia, che i genitori coveranno a turno. La schiusa avviene per fine giugno-luglio e l'alimentazione dei piccoli viene effettuata da entrambi i genitori mediante complessi meccanismi comportamentali, ancora non completamente descritti. Nel mese di ottobre avviene l'involo dei giovani, che non saranno sessualmente maturi fino al quinto anno di et\u00e0.\nSi riunisce in colonie che nidificano nelle fessure delle rocce.\nLa femmina depone un unico uovo e lo cova per circa 2 mesi.\nIl piumaggio del pulcino alla nascita \u00e8 blu-grigiastro.\nSpostamenti.\nCompie migrazioni stagionali dall'emisfero settentrionale, dove \u00e8 solita riprodursi, a quello meridionale.\nDistribuzione e habitat.\nLa berta maggiore \u00e8 distribuita in un areale abbastanza vasto, dall'America meridionale, Africa, Europa del sud, e Medio oriente. La gran parte della popolazione trascorre la stagione non-riproduttiva nell'oceano Atlantico, spingendosi sovente verso le coste del Sud America e dell'Africa australe. La maggior parte dei siti di nidificazione si trova sulle coste del bacino del Mediterraneo (Algeria, Tunisia, Spagna, Francia, Italia, Malta, Croazia, Grecia e Turchia).\nIn Italia nidifica principalmente nelle isole, colonie di piccole dimensioni si possono trovare anche sulle coste. La colonia europea pi\u00f9 grande si trova a Linosa, con circa 10000 coppie stimate.\nSistematica.\nLa sottospecie atlantica (\"Calonectris diomedea borealis\"), che nidifica sulle isole della Macaronesia, \u00e8 oggi elevata al rango di specie a s\u00e9 stante (\"Calonectris borealis\").\nLa berta nella cultura di massa.\nLa berta con il suo caratteristico canto potrebbe aver dato origine al mito delle sirene che, secondo la tradizione greca erano per l'appunto met\u00e0 donna e met\u00e0 uccello marino."}
{"id": "632908", "revid": "1652635", "url": "https://it.wikipedia.org/wiki?curid=632908", "title": "Conversione religiosa", "text": "Una conversione (propriamente conversione religiosa) \u00e8 l'adozione di un nuovo credo religioso, differente da quello che si possedeva precedentemente: l'individuo che sceglie tale cambiamento \u00e8 detto convertito (talvolta proselito). La conversione \u00e8 legata al proselitismo, cio\u00e8 all'atto con cui si prova a convertire un individuo: tale termine ha assunto negli ultimi tempi una forte connotazione negativa, sconosciuta in tutte le epoche precedenti.\nLegislazione internazionale.\nLa Dichiarazione Universale dei Diritti dell'Uomo definisce la conversione come un diritto umano:\nSulla base di tale Dichiarazione \u00e8 stato sviluppato anche un trattato legalmente vincolante (la Convenzione Internazionale dei Diritti Civili e Politici), che trova forti difficolt\u00e0 di applicazione nell'ambito islamico (vedi oltre).\nConversione alle religioni abramitiche.\nConversione all'ebraismo.\nLa conversione all'ebraismo, a differenza di quanto avviene nel Cristianesimo, dove \u00e8 esplicitamente una dichiarazione di fede, \u00e8 sostanzialmente una forma di \"adozione\", un divenire membro della nazione dei \"Figli di Abramo\".\nLe richieste della legge ebraica per la conversione sono chiamate Ghiur. Esse si sono sviluppate nel tempo, poich\u00e9 non se ne trova traccia nella Bibbia, quando, ad esempio, si parla della conversione di Rut, nonna del Re Davide (Libro di Rut ) e sono cos\u00ec riassumibili:\n\u00c8 ancora aperto il dibattito sull'accettazione \"automatica\" nella comunit\u00e0 degli sposi, uniti in matrimonio a ebrei, provenienti da un'altra religione.\nIl proselitismo ebraico \u00e8 sempre stato un fattore di secondo piano, all'interno della dottrina religiosa, seppure costantemente presente nella storia.\nConversione al cristianesimo.\nA partire dal Nuovo Testamento (ad esempio, Atti ) e nella Tradizione, la conversione \u00e8 vista come un cambiamento che riporta a Dio e alla vera religione, sia sotto l'aspetto esistenziale sia sotto l'aspetto morale: ci\u00f2 pu\u00f2 accadere sia per i credenti (pentimento del peccatore e ritorno alle virt\u00f9 cristiane) che per i non cristiani, quando essi abbraccino la fede nel Salvatore.\nLe pi\u00f9 importanti confessioni cristiane (Cattolica, Ortodossa, Anglicana, Luterana) prevedono il Battesimo per i neonati, accettando i bambini nella fede cristiana prima che essi raggiungano la consapevolezza: la ragione di questo comportamento \u00e8 teologica, poich\u00e9, secondo la religione cristiana, il sacramento del Battesimo elimina il peccato originale. All'inizio dell'adolescenza, i battezzati ricevono la Confermazione; nelle Chiese Ortodosse ci\u00f2 non avviene, perch\u00e9 la Confermazione \u00e8 amministrata insieme al Battesimo. Altre confessioni protestanti, in particolare l'Anabattismo, rinviano invece il Battesimo all'et\u00e0 adulta. Il Battesimo \u00e8 richiesto anche agli adulti che si convertono al cristianesimo da un'altra religione.\nIl proselitismo, per tutti i cristiani, \u00e8 un dovere espresso dallo stesso Ges\u00f9 Cristo:\nNell'ambito cristiano si parla quindi di \"evangelizzazione\" (\"annuncio della Buona Novella\"): l'aspetto missionario universale \u00e8 centrale lungo tutto lo sviluppo storico del Cristianesimo.\nLa conversione nella dottrina cattolica.\nSecondo la dottrina cattolica, \u00e8 la grazia dello Spirito Santo che cerca di risvegliare la fede, ed \u00e8 detta \"grazia attuale\": la sua prima opera \u00e8 proprio la conversione. La conversione opera la \"giustificazione\": l'uomo si volge a Dio, dando l'assenso alla richiesta di conversione e allontanandosi dal peccato.\nEssendo l'uomo libero, la conversione non pu\u00f2 essere imposta con la forza, la violenza o l'inganno:\nL'assoluta libert\u00e0 di scelta, quindi anche la possibilit\u00e0 di rifiutare il dono della fede, \u00e8 espressa nella parabola del seminatore (riportata dai tre Vangeli sinottici: Matteo , Marco e Luca ), dove si paragona Dio, appunto, ad un seminatore che lascia cadere il proprio grano (la sua predicazione) su ogni terreno: \u00e8 la conformazione del terreno a far s\u00ec che il grano attecchisca o meno, ma la semina non viene mai a mancare.\nNessuno pu\u00f2 \"meritare\" la grazia attuale che \u00e8 all'origine della conversione: solo in seguito, sotto la mozione dello Spirito Santo, \u00e8 possibile meritare le grazie utili alla santificazione personale propria e degli altri, con il fine ultimo della vita eterna.\nInfatti, come definito dal Concilio Vaticano I, la fede:\nOperativamente, i passi necessari che il convertito deve compiere per entrare nella Chiesa cattolica sono:\nConversione all'islam.\nPer divenire musulmano \u00e8 necessario affermare che non esiste Divinit\u00e0 se non La Divinit\u00e0 (Dio, in arabo Allah) e che Maometto \u00e8 suo profeta (tale dichiarazione \u00e8 detta \"shahada\"): non vi sono, invece, formali pratiche per l'inserimento nella comunit\u00e0. La dottrina islamica prevede che la conversione liberi da ogni peccato.\nL'interpretazione del Corano non fa chiarezza sull'utilizzo della conversione forzata: esso afferma sia che \"non c'\u00e8 costrizione nella religione\" (sura 2,256), sia che questa conversione forzata \u00e8 possibile (sura 2,191-193, \"Ayat al-Sayf\"). Sono quindi presenti due correnti di pensiero opposte, che si impongono alternativamente nei differenti momenti storici.\nUn'altra controversia riguarda la proibizione dell'apostasia: in vari stati a maggioranza musulmana (fra cui Arabia Saudita, Iran e Pakistan), coloro che rinnegano la fede islamica sono passibili della pena di morte. Sebbene ci\u00f2 non sia esplicitamente previsto dal Corano, tutte le maggiori scuole giurisprudenziali islamiche (Hanifi, Maliki, Shafi'i, Hanbali, Shi'a Jafari) concordano che un ex-musulmano adulto, il quale rifiuti di tornare all'Islam, merita la morte; \u00e8 prevista una maggiore clemenza per le donne, per le quali si ritiene sufficiente la carcerazione fino a quando non ritornino a professare la fede natia.Il contrasto con l'ordinamento legislativo internazionale (vedi sopra) \u00e8 evidente: recentemente, quindi, sono nate opinioni differenti nel mondo musulmano riguardo l'apostasia, ma tali posizioni, proprie di alcuni intellettuali, non rispecchiano quanto professato unitariamente dalla \"Umma\".\nConversione al bahaismo.\nPer la conversione alla religione bahai si richiede di sottoscrivere presso la locale comunit\u00e0 bahai una dichiarazione dove si afferma di credere in Bahaullah come profeta di Dio e di volerne seguire gli insegnamenti.\nConversione alle religioni orientali.\nL'Induismo, il Sikhismo, il Buddismo e il Giainismo non prevedono la conversione come forma di espansione della religione, sebbene accettino chiunque chieda di unirsi alla loro fede. Tali dottrine non prevedono un approccio esclusivo, cio\u00e8 \u00e8 possibile seguire pi\u00f9 di una religione contemporaneamente: questo aspetto \u00e8 in aperto contrasto con quanto sopra esposto per le religioni abramitiche. Ad esempio, \u00e8 possibile essere sia induisti che buddisti, ma la professione di fede cristiana esclude ogni altra appartenenza religiosa.\nPer diventare buddhista \u00e8 sufficiente recitare davanti a un monaco la formula della \"presa di rifugio\" nella Triplice Gemma ed impegnarsi a seguire i precetti buddhisti. Per la conversione all'induismo, le maggiori correnti hanno stabilito una procedura che prevede un periodo di studio dei testi sacri e l'effettuazione di una cerimonia chiamata \"Namakarana Samskara\", in cui l'adepto riceve un nome ind\u00f9; la cerimonia si svolge davanti ad un prete induista ed \u00e8 generalmente accompagnata da un rituale con l'accensione di un fuoco sacro e la recita di inni in sanscrito. La conversione al Sikhismo \u00e8 ufficializzata da una cerimonia chiamata \"Pahul\", mentre la conversione al Giainismo non prevede una cerimonia formale: \u00e8 sufficiente studiare i testi sacri e cominciare a metterli in pratica.\nIl confucianesimo e il taoismo non hanno regole formali di appartenenza e non prevedono pertanto una cerimonia di conversione; non richiedono neanche un\u2019appartenenza esclusiva, tanto che diversi cinesi li praticano contemporaneamente insieme al buddismo. Diventare confuciani \u00e8 un processo graduale che comporta lo studio del canone confuciano, la condivisione dell\u2019etica confuciana, l\u2019impegno al miglioramento morale di s\u00e9 e la partecipazione ai rituali religiosi e a certe istituzioni sociali confuciane. L\u2019accostamento al taoismo si pu\u00f2 effettuare studiando il Tao Te Ching, accettando di seguire l'etica taoista e assistendo ai riti celebrati in un tempio taoista per i comuni fedeli; \u00e8 consigliato anche praticare un\u2019arte marziale come il tai-chi chuan ed imparare le tecniche di base della meditazione. Se si vuole praticare il taoismo ad un livello superiore \u00e8 necessario essere accettati come seguaci da un maestro; dopo un periodo di istruzione e un rito di iniziazione, si potr\u00e0 partecipare ai riti del tempio taoista riservati agli iniziati.\nLa religione zoroastriana non fa proselitismo e la corrente tradizionale (composta principalmente dai Parsi dell\u2019India) non accetta matrimoni religiosi misti n\u00e9 conversioni da altre religioni. Le correnti innovatrici (che si trovano al di fuori dell\u2019India) accettano chi vuole unirsi alla loro religione purch\u00e9 sia molto motivato. La conversione avviene con la cerimonia del navjote, in cui si recita la professione di fede."}
{"id": "632919", "revid": "14806", "url": "https://it.wikipedia.org/wiki?curid=632919", "title": "Polisportiva Virtus Pescara", "text": ""}
{"id": "632920", "revid": "14806", "url": "https://it.wikipedia.org/wiki?curid=632920", "title": "Polisportiva Angolana", "text": ""}
{"id": "632926", "revid": "4239", "url": "https://it.wikipedia.org/wiki?curid=632926", "title": "Contea di Middlesex", "text": "Il Middlesex \u00e8 una contea storica dell'Inghilterra, dal 1965 non pi\u00f9 esistente amministrativamente e il cui territorio \u00e8 quasi interamente nella Grande Londra tranne due piccole porzioni di territorio nell'Hertfordshire e nel Surrey.\nDa essa derivano:"}
{"id": "632928", "revid": "198277", "url": "https://it.wikipedia.org/wiki?curid=632928", "title": "Genzano Calcio a 5", "text": "LAssociazione Sportiva Genzano Calcio a 5 \u00e8 stata una squadra italiana di calcio a 5 con sede a Genzano di Roma.\nStoria.\nLe origini.\nLa storia della societ\u00e0 affonda le proprie origini nell'estate del 1979 quando una decina di amici durante la villeggiatura a Torvaianica organizzarono un torneo di calcio a 5 giocato a piedi nudi in riva al mare. Il torneo negli anni a venire ebbe un buon successo tra i villeggianti convincendo nel 1983 Stefano Leone, Paolo Viti, Stefano Dominaci, Angelo Oliva, Alfredo Zaccardi, Claudio Mercuri, Luciano Zaccardi, Bruno Pascucci, Alessandro Oliva e Marco Valentini a esportare la disciplina nella Capitale per poterla praticare durante tutto l'anno. Grazie all'interessamento di un piccolo sponsor, lAlimentaristi Riuniti del Conad, il gruppo di amici si organizzarono in una squadra che partecip\u00f2 con entusiasmo ai primi campionati regionali nonch\u00e9 a diverse manifestazioni organizzate dalla FIGC. Negli anni successivi si aggiunsero anche le formazioni giovanili e quella femminile di calcio a 5, mentre la squadra cambiava gradualmente organico e denominazione in ragione degli sponsor o del circolo sportivo che li ospitava: \"PAM Centro Sportivo Capannelle\" (1986-87 e 1988-89), \"Appio Claudio\" (1987-88) e infine \"PAM Roma Sud\" che nel 1989-90 vince il campionato regionale di serie A venendo promossa in serie B nazionale.\nIl Roma 3Z.\nLa prima stagione nelle categorie nazionali segna l'esordio della denominazione Roma 3Z in onore dell'omonimo circolo sportivo che l'anno seguente inaugura una nuova struttura dedicata al calcio a 5. Alla quarta stagione consecutiva di Serie B nel 1993-94 la Roma 3Z vince il proprio girone dopo un appassionante testa a testa con la , conquistando la promozione in serie A. L'esperienza nella massima serie dur\u00f2 tuttavia appena una stagione: seppur ad appena due punti dalla salvezza, la squadra chiuse la stagione regolare al penultimo posto, retrocedendo. Dopo un avvio negativo nel 1995-96 la squadra, fortemente rinnovata con la conferma di appena 3 giocatori su 16, risale gradualmente la china fino al terzo posto finale.\nIl trasferimento a Genzano.\nIn virt\u00f9 di un'amicizia comune, nel 1996-97 il club decide di trasferire la prima squadra (la formazione \"Under-18\" resta a giocare al circolo casalingo di Roma) a Genzano di Roma assumendo la denominazione Cynthia Calcio a 5. \nPer la prima volta la squadra gioca le partite interne in un palazzetto con un pavimento in cemento industriale, confermando il terzo posto della stagione precedente. La stagione seguente si registra la fusione con l'Arca Academy Tours guidata da Alessandro Pomposelli che permette alla neonata Cynthia Genzano di disputare il campionato di serie A 1997-98, concluso all'ottavo posto nella stagione regolare e ai quarti di finale dei play-off scudetto. La stagione seguente si registra l'avvicendamento di Pomposelli con Agenore Maurizi alla guida della squadra; la societ\u00e0 assume la denominazione definitiva di Genzano Calcio a 5, migliorando la posizione in campionato ma non quella nei play-off dove \u00e8 nuovamente eliminata ai quarti per mano dell'Augusta.\nI trionfi in patria e l'European Champions Tournament.\nLa stagione 1999-2000 segna l'uscita di scena del gruppo del Roma 3Z e la contemporanea affermazione della squadra sia in campionato che in Coppa Italia. Il gruppo, composto da una miscela di giovani promesse e giocatori esperti tra cui Roberto Matranga, Massimo Rinaldi, Daverson Franzoi, Carlos S\u00e1nchez e l'emergente Luca Ippoliti arriva secondo nella stagione regolare ad appena due punti dalla BNL ma nei play-off confeziona il proprio capolavoro fino alla finale contro la Lazio che sconfigge a domicilio e quindi ferma sul pareggio nel ritorno al PalaCesaroni davanti a oltre 3000 spettatori. Anche in Coppa Italia la squadra ottiene il massimo: eliminate in sequenza Afragola, BNL e Lazio, in una finale molto equilibrata si impone sull'Augusta solamente ai rigori, vincendo il primo trofeo nazionale della propria storia.\nIn quanto campione nazionale in carica nella stagione successiva prende parte all'European Champions Tournament, manifestazione nella quale raccoglie due vittorie e altrettante sconfitte che significarono il terzo posto alle spalle del Playas de Castell\u00f3n campione e della Dina Mosca finalista. In patria la squadra disput\u00f2 una stagione anonima: sesto posto in campionato, quarti di finale play-off e ottavi di finale in Coppa Italia.\nLe ultime stagioni.\nNelle stagioni successive la squadra disput\u00f2 tre campionati di met\u00e0 classifica, senza mai superare i quarti di finale sia nei play-off scudetto sia in Coppa Italia. La stagione 2004-05 segna l'ultimo atto del Genzano: giunta undicesima in classifica la societ\u00e0 fu sconfitta nei play-out dal Napoli, retrocedendo. La societ\u00e0 tuttavia non si iscriver\u00e0 al campionato di A2, fondendosi con la Lazio e cedendo il proprio titolo all'Ariccia Futsal."}
{"id": "632929", "revid": "84604", "url": "https://it.wikipedia.org/wiki?curid=632929", "title": "Matisse", "text": ""}
{"id": "632931", "revid": "3831", "url": "https://it.wikipedia.org/wiki?curid=632931", "title": "Museo Pietro Canonica", "text": ""}
{"id": "632940", "revid": "599013", "url": "https://it.wikipedia.org/wiki?curid=632940", "title": "Mats\u00e9s", "text": "I Mats\u00e9s sono un popolo indigeno che vive nella foresta Amazzonica, lungo il confine tra il Brasile e il Per\u00f9. Si stima che la sua popolazione sia di circa 3.300 persone (censimenti del 2006 e del 2007).\nNome.\nLa parola \"Mats\u00e9s\" significa \"persone\" nella lingua Mats\u00e9s, e viene utilizzata soprattutto in Per\u00f9. Un altro nome con cui viene chiamato il popolo \u00e8 \"Mayoruna\", che in lingua Quechua significa \"gente dell'acqua\". \nAltre denominazioni sono: Maxuruna, Majuruna, Mayiruna, Maxirona, Magirona, Mayuzuna.\nLingua.\nI Mats\u00e9s, che contano circa 3.300 individui, parlano la lingua Mats\u00e9s, che appartiene alla famiglia linguistica Pano.\nInsediamenti.\nI Mats\u00e9s vivono nello stato brasiliano dell'Amazonas e in Per\u00f9, nella regione di Yaquerana. Le comunit\u00e0 Mats\u00e9s sono situate nel bacino del fiume Javari, all'estremo ovest dell'Amazzonia brasiliana. \nIn Brasile, i Mats\u00e9s vivono nel territorio indigeno di Vale do Javari, nel sud-ovest dello stato dell'Amazonas, una riserva di 8.519.800 ettari riconosciuta nel 2001. Vi \u00e8 anche una comunit\u00e0 situata al di fuori del territorio indigeno, vicino Palmeiras do Javari. \nIn Per\u00f9 i Mats\u00e9s vivono all'interno della riserva \"Comunidad Nativa Mats\u00e9s\", nei pressi dei fiumi G\u00e1lvez e Javari.\nNonostante vivano sul proprio territorio ancestrale, le condizioni di vita sono peggiorate con il passare del tempo. Secondo un articolo di Dan James Pantone, la sopravvivenza di questo popolo sarebbe a rischio.\nStoria.\nI Mats\u00e9s entrarono in contatto per la prima volta con il mondo esterno nel 1969, quando accettarono dei missionari all'interno della loro comunit\u00e0. \nPrima di quella data erano in guerra con il governo peruviano, che aveva fatto bombardare i loro villaggi con del napalm e fatto invadere il loro territorio dall'esercito. Dan James Pantone e Bjorn Svensson scrissero un articolo riguardo alla gente Mats\u00e9s (che aveva deciso di accettare dei contatti con il mondo esterno pacificamente) e lo pubblicarono sul \"Native Planet Journal\", con il titolo \"Il primo contatto dei Mats\u00e9s: la fine di un isolamento\".\nIl Movimento in Amazzonia per la Sussistenza Tribale e Sostenibilit\u00e0 Economica (MATSES) \u00e8 una organizzazione della gente indigena che svolge il compito di mantenere e far sopravvivere il patrimonio culturale della gente Mats\u00e9s. Il fondatore di MATSES \u00e8 Dan James Pantone. Attualmente il governo peruviano non fornisce grandi aiuti ai Mats\u00e9s, e molti membri muoiono per malattie come epatite e malaria, comunque MATSES \u00e8 riuscita a negoziare un accordo con il governo per far avere un controllo medico della gente sotto il programma ASIS (Analisi della Situazione di Salute); ma secondo il dottor Pantone, \u00e8 difficile per i medici raggiungere il territorio degli indigeni in quanto si trova in una zona remota e isolata presso il confine tra Per\u00f9 e Brasile.\nStile di vita.\nI Mats\u00e9s vivono nella foresta amazzonica e sono un popolo di cacciatori-raccoglitori. Pescano, cacciano e coltivano diversi raccolti, tra cui alimenti base come il platano. \nHanno una complessa conoscenza della vita animale e vegetale, e le abbondanti risorse della foresta garantiscono ai Mats\u00e9s un'alimentazione ricca ed equilibrata. \nLa loro principale fonte di guadagno \u00e8 la vendita della carne e della pelle del p\u00e8cari.\nArmi.\nArchi e frecce sono le armi principali della cultura Mats\u00e9s, e sono usate per la caccia degli animali, non usano mazze da guerra come i Korubo. Hanno fatto uso anche di cerbottane, cadute poi in disuso a causa della maggiore diffusione di archi e frecce.\nReligione.\nNella visione animista dei Mats\u00e9s non vi \u00e8 distinzione tra il mondo fisico e quello spirituale, e gli spiriti sono presenti nel mondo che li circonda. I Mats\u00e9s credono che gli spiriti degli animali determinino salute e successo nella caccia. La gente sta attenta a non dare fastidi agli animali e vi sono diversi tab\u00f9 riguardo alla caccia di certe specie.\nLe piante e specialmente gli alberi sono oggetto di interesse per i Mats\u00e9s. Ogni pianta \u00e8 associata con uno spirito animale. Quando il prodotto di una pianta viene usato come medicina lo sciamano parla allo spirito dell'animale associato con quella pianta.\nMatrimonio.\nLe famiglie Mats\u00e9s praticano spesso la poligamia. I matrimoni tra cugini sono i pi\u00f9 comuni, con un uomo che sposa la figlia della sorella di suo padre (quindi la zia). Le relazioni famigliari tendono a dominare il loro sistema politico.\nOrganizzazione politica.\nI Mats\u00e9s sono molto divisi e disorganizzati politicamente. Ogni villaggio ha un proprio capo e vi \u00e8 poca autorit\u00e0 centrale per la trib\u00f9.\nProblemi attuali.\nNel 2012, il governo peruviano ha concesso alla canadese Pacific Rubiales il permesso di avviare prospezioni petrolifere nella terra abitata dai Mats\u00e9s. Il progetto prevede trivellazioni e la tracciatura di linee sismiche in una zona di circa 700\u00a0km quadrati nella foresta .\nQueste attivit\u00e0 avranno gravi ripercussioni sulla vita non solo dei Mats\u00e9s ma anche di altre trib\u00f9 incontattate che abitano nella zona.\nI Mats\u00e9s continuano ad opporsi fermamente alle attivit\u00e0 petrolifere nella loro foresta, ma finora le loro proteste sono rimaste inascoltate . \nNel marzo 2013 Survival International, l'organizzazione che difende i diritti dei popoli indigeni di tutto il mondo, ha lanciato una campagna per chiedere al governo peruviano e alla Pacific Rubiales di rispettare le volont\u00e0 espresse dagli abitanti indigeni e fermare le prospezioni petrolifere nell'area .\nBibliografia.\nRomanov S., D.M. Huanan, F.S. Uaqui, and D.W. Fleck. \"The Traditional Life of the Mats\u00e9s.\" CAAAP Press: Lima, Peru. 148 pp."}
{"id": "632943", "revid": "287204", "url": "https://it.wikipedia.org/wiki?curid=632943", "title": "Sciorlite", "text": "La sciorlite o schiorlite (o \"sch\u00f6rl\", \"sch\u00f6rlite\" o tormalina nera) \u00e8 una specie minerale appartenente gruppo delle tormaline, nella classe dei silicati, ordine dei ciclosilicati.\nAbito cristallino.\nSistema cristallino esagonale. I cristalli hanno una forma prismatica con un prisma triangolare predominate e un prisma esagonale subordinato. Presentano un colore nero e una lucentezza vitrea. Si presenta anche in forma massiva, grossolana o colonnare.\nOrigine e giacitura.\nLa tormalina ferrifera nera (schorl) \u00e8 la variet\u00e0 pi\u00f9 comune di tormalina, \u00e8 solitamente associata al Microclino, Albite, Muscovite e Quarzo. La sua genesi \u00e8 legata a metamorfismo da contatto in rocce incassanti, a pegmatiti granitiche e come minerale accessorio in magmatica e metamorfica."}
{"id": "632944", "revid": "84604", "url": "https://it.wikipedia.org/wiki?curid=632944", "title": "Sh\u00f6rl", "text": ""}
{"id": "632945", "revid": "84604", "url": "https://it.wikipedia.org/wiki?curid=632945", "title": "Sch\u00f6rlite", "text": ""}
{"id": "632946", "revid": "767487", "url": "https://it.wikipedia.org/wiki?curid=632946", "title": "Mehinaku", "text": "I Mehinaku (o anche Mehinaco o Mehinako) sono un piccolo gruppo etnico del Brasile, vicino all'estinzione, che ha una popolazione stimata in circa 254 individui (2011). Parlano la lingua Mehinaku (codice ISO 639: MMH) e sono principalmente di fede animista.\nVivono nello stato brasiliano di Mato Grosso, nella riserva di Xing\u00fa, in una zona vicina ai fiumi Tuatuari e Kurisevo. Denominazioni alternative: Mehinaco, Mahinaku, Minaco. Sono in gran parte cacciatori, pescatori e coltivatori di manioca e mais. La quasi totalit\u00e0 dei Mehinaku parla anche il portoghese.\nStoria.\nCome molte altre trib\u00f9 indigene, i Mehinako non hanno degli acconti storici molto antichi. Gli antropologi fanno quindi fatica a conoscere molti aspetti della loro storia. Il villaggio pi\u00f9 antico conosciuto costruito dai Mehinako venne creato nel 1850 circa e venne chiamato Yulutakitsi. Siccome quella comunit\u00e0 non esiste pi\u00f9 non si sa esattamente dove il villaggio fosse sorto.\nSecondo i Mehinako storicamente i villaggi si trovavano presso il fiume Tuatuari, a nord del principale villaggio Aweti. I Mehinako affermano che un tempo i villaggi erano molto pi\u00f9 grandi, a causa del fatto che gli esploratori europei non erano ancora giunti nelle loro terre e non avevano quindi portato le malattie contro cui gli indigeni non avevano difese immunitarie. Queste comunit\u00e0 vennero abbandonate per diversi motivi, tra cui l'eccessivo impoverimento del suolo, l'arrivo di colonie di formiche, e un tab\u00f9 tribale associato al vivere in luoghi dove molta gente era morta.\nNel 1884, quando i primi esploratori tedeschi giunsero nel territorio del fiume Xingu e cominciarono a riportare fatti sulle trib\u00f9 che vivevano nella zona, i Mehinako vivevano in due villaggi e un accampamento usato solo durante la stagione secca. Molti antropologi credono che la popolazione in quel periodo fosse di quattro volte maggiore rispetto a quella di oggi.\nNegli anni '50 gli Ikpeng, un gruppo tribale separato, invasero il territorio dei Mehinako obbligandoli a fuggire. Durante l'invasione il capo dei Mehinako venne ucciso da una freccia. Un'altra trib\u00f9, i Yawalapiti, venne costretta allo stesso. Questa migrazione tribale port\u00f2 un cambiamento politico nella regione alta dello Xingu.\nI Yawalapiti diedero ai Mehinako una delle loro case in un luogo chiamato Jalapapuh, e gli Aweti divisero il territorio lungo un sentiero tra il loro villaggio e il nuovo centro Mehinako. Per circa 10 anni i Mehinako costruirono comunit\u00e0 attorno al loro nuovo centro culturale, fino a che una epidemia di influenza e morbillo uccise 15 persone negli anni '60. Dopo l'accaduto i Mehinako si spostarono in una zona vicina. Gli indigeni si spostarono ancora nel 1981, ma non andarono lontano dal loro territorio di origine."}
{"id": "632948", "revid": "84604", "url": "https://it.wikipedia.org/wiki?curid=632948", "title": "Tormaline", "text": ""}
{"id": "632949", "revid": "46931", "url": "https://it.wikipedia.org/wiki?curid=632949", "title": "Mehinaco", "text": ""}
{"id": "632950", "revid": "1545773", "url": "https://it.wikipedia.org/wiki?curid=632950", "title": "Mirko Pieri", "text": "Caratteristiche tecniche.\nGiocatore.\nTerzino sinistro, poteva essere schierato come esterno alto. Duttile tatticamente, era in grado di giocare su entrambe le fasce ed era abile sia in fase di spinta che in fase di copertura.\nCarriera.\nGiocatore.\nInizi.\nCompie i suoi primi passi nel Casotto Pescatori, per poi approdare nel settore giovanile del , squadra della sua citt\u00e0 natale, con cui debutta a 17 anni, disputando cinque campionati tra i dilettanti, segnando tre reti in 159 apparizioni.\nNel 2000 passa al Perugia in Serie A, compiendo un salto di quattro categorie. Esordisce con gli umbri il 1\u00ba luglio in Perugia-Standard Liegi (1-2), partita di andata valevole per il secondo turno della Coppa Intertoto, sostituendo Mauro Milanese a pochi istanti dal termine. L'esordio in Serie A arriva il 1\u00ba ottobre contro il Lecce (la partita terminer\u00e0 1-1).\nIl passaggio all'Udinese e l'approdo alla Sampdoria.\nIn seguito viene acquistato dall'Udinese. Il 24 settembre 2003 debutta in Coppa UEFA, scendendo da titolare nell'incontro vinto 0-1 contro l'Austria Salisburgo, valido per l'incontro di andata del primo turno della competizione. Mette a segno la sua prima rete tra i professionisti l'11 gennaio 2006 in Udinese-Atalanta (3-1), partita di ritorno degli ottavi di finale della Coppa Italia.\nIl 7 luglio 2006 viene ceduto in compartecipazione alla Sampdoria insieme al compagno di squadra Fabio Quagliarella, nell'ambito dell'operazione che porta Salvatore Foti all'Udinese. Partito titolare sotto la guida di Novellino, perde in seguito il posto in favore prima di Pietro Accardi e poi di Christian Zenoni, normalmente utilizzato sulla fascia opposta.\nTermina l'annata con 33 presenze. Il 19 giugno 2007 viene rinnovata la compartecipazione tra le due societ\u00e0.\nCon l'arrivo di Mazzarri sulla panchina dei liguri diventa stabilmente titolare, scendendo in campo in 38 occasioni, disputando una buona annata. Il 25 giugno 2008 la compartecipazione viene risolta a favore della societ\u00e0 blucerchiata. Il 22 luglio prolunga il suo contratto fino al 2010.\nLivorno e il ritorno al calcio giocato.\nIl 10 luglio 2009 passa a titolo definitivo al Livorno, firmando un contratto triennale. Conclude la stagione - terminata con la retrocessione in Serie B degli amaranto - con 26 presenze, di cui due in Coppa Italia. Resta con i \"labronici\" anche le due successive stagioni, venendo ripetutamente bloccato da infortuni.\nIl 30 giugno 2012 scade il contratto che lo legava alla societ\u00e0 toscana, rimanendo svincolato.\nRimasto senza squadra, al termine della chiusura del calciomercato invernale decide di ritirarsi dall'attivit\u00e0 agonistica.\nDopo due anni di inattivit\u00e0, il 31 agosto 2014 viene tesserato dal Camaiore, societ\u00e0 militante nel girone A di Eccellenza Toscana. Esordisce con i toscani il 7 settembre nell'incontro di Coppa Italia vinto 4-0 contro il Pietrasanta. Il 2 dicembre 2015 appende gli scarpini al chiodo.\nAllenatore.\nIl 26 luglio 2013 gli viene affidata la panchina degli Allievi Nazionali del . Il 2 dicembre 2015 entra nello staff tecnico del . L'11 luglio 2016 viene nominato tecnico dei Giovanissimi Elite del Capezzano. Nel 2017 passa sulla panchina del Camaiore, in Promozione. Ritorna in Maremma nel 2020 alla guida della Berretti del Grosseto per una stagione. Successivamente passa ad allenare la Virtus Maremma, societ\u00e0 calcistica di Ribolla attiva esclusivamente a livello giovanile.\nStatistiche.\nPresenze e reti nei club.\n\"Statistiche aggiornate all'8 novembre 2015.\""}
{"id": "632954", "revid": "4252", "url": "https://it.wikipedia.org/wiki?curid=632954", "title": "Miarr\u00e3", "text": " \nI Miarra sono un gruppo etnico del Brasile. Parlano la lingua Miarra (codice ISO 639: XMI) e sono principalmente di fede animista.\nVivono nello stato brasiliano del Mato Grosso, nella riserva di Xing\u00fa."}
{"id": "632956", "revid": "46931", "url": "https://it.wikipedia.org/wiki?curid=632956", "title": "Miranha", "text": ""}
{"id": "632957", "revid": "547034", "url": "https://it.wikipedia.org/wiki?curid=632957", "title": "Charadrius alexandrinus", "text": "Il fratino eurasiatico o pi\u00f9 semplicemente fratino (Charadrius alexandrinus, Linnaeus 1758) \u00e8 un uccello della famiglia dei Charadriidae.\nSistematica.\n\"Charadrius alexandrinus\" ha tre sottospecie:\nDistribuzione e habitat.\n\u00c8 possibile osservarlo in tutto il mondo tranne che nelle Americhe. In Italia, nonostante il dimezzamento della popolazione negli ultimi decenni, nidifica sulle coste dell'Adriatico e del medio Tirreno. \u00e8 anche nelle spiagge di San Rossore dove riesce a trovare i suoi nutrimenti\nIl suo habitat \u00e8 la zona costiera, non necessita di ripari in zone boscose o erbose e riesce a nidificare tra le dune della spiaggia."}
{"id": "632958", "revid": "775372", "url": "https://it.wikipedia.org/wiki?curid=632958", "title": "Grameen Bank", "text": "La Grameen Bank (in bengalese: \u0997\u09cd\u09b0\u09be\u09ae\u09c0\u09a3 \u09ac\u09cd\u09af\u09be\u0982\u0995 ovvero \"banca del villaggio\") \u00e8 una banca che si occupa di microfinanza in Bangladesh e in India negli stati del Bengala occidentale e del Sikkim. Fondata da Muhammad Yunus nel 1976, \u00e8 stata la prima banca dei poveri. L'ente concede, infatti, micro prestiti alle popolazioni povere locali senza richiedere garanzie collaterali e garantendo cos\u00ec il loro accesso al credito. Il sistema si basa sull'idea che i poveri abbiano attitudini e capacit\u00e0 imprenditoriali sottoutilizzate e sulla fiducia.\nLa Grameen Bank oggi ha 1.084 filiali in cui lavorano 12.500 persone. I clienti in 37.000 villaggi sono 2.100.000, per il 94 per cento donne. L'organizzazione non \u00e8 in perdita: il 98 per cento dei prestiti viene restituito.\nLa banca, inoltre, raccoglie depositi, fornisce altri servizi, e gestisce varie attivit\u00e0 economiche finalizzate allo sviluppo, tra cui societ\u00e0 commerciali, telefoniche e nel settore dell'energia. All'organizzazione e al suo fondatore, Muhammad Yunus, \u00e8 stato congiuntamente attribuito il Premio Nobel per la Pace nel 2006, \"per i loro sforzi diretti a promuovere lo sviluppo economico e sociale dal basso.\"\nStoria.\nMuhammad Yunus, il fondatore della Banca, \u00e8 laureato in Economia all'Universit\u00e0 Vanderbilt. Durante la terribile carestia che colp\u00ec il Bangladesh nel 1974 ebbe l'idea di fornire un piccolo prestito ad un gruppo di famiglie facendo s\u00ec che potessero fabbricare piccoli oggetti e venderli. Yunus credeva che concedere prestiti ad un'ampia fascia di popolazione socio-economicamente svantaggiata potesse frenare la continua crescita della povert\u00e0 rurale in Bangladesh.\nLa Grameen Bank (Letteralmente, Banca del Villaggio in Bangla) mette in pratica le idee di Muhammad Yunus. La Banca fu avviata da Yunus e dal Dipartimento per l'Economia Rurale dell'Universit\u00e0 di Chittagong in Bangladesh per sperimentare e verificare la fondatezza del nuovo metodo di concessione del credito e di prestazione dei servizi bancari ai poveri delle campagne. Nel 1976 il villaggio di Jobra e altri villaggi che circondano l'Universit\u00e0 di Chittagong divennero le prime aree in cui era possibile usufruire dei servizi della Grameen Bank. La Banca ottenne un successo immenso e il progetto, con il supporto del Governo, fu esteso nel 1979 al distretto di Tangail (a nord della capitale Dacca). Il successo della Banca \u00e8 continuato e si \u00e8 presto allargato a vari altri distretti del Bangladesh finch\u00e9 nel 1983 il Parlamento l'ha trasformata in una banca indipendente.\nL'elevatissimo tasso di restituzione dei prestiti alla Banca rallent\u00f2 nel 1995 a causa del boicottaggio religioso di carattere fondamentalista attuato da alcuni settori della societ\u00e0 contrari all'obiettivo della Banca di migliorare lo status delle donne. Il boicottaggio rientr\u00f2 presto; l'andamento dei rimborsi alla Banca entr\u00f2 nuovamente in difficolt\u00e0 nel 1998 a causa dell'inondazione del Bangladesh ed ha ripreso il suo ritmo solo di recente.\nLa Banca oggi continua ad espandere la propria attivit\u00e0 in tutto lo Stato e tuttora fornisce piccoli prestiti ai poveri delle campagne. A met\u00e0 del 2006 le filiali della Grameen Bank ammontavano a pi\u00f9 di 2.100. Il suo successo ha ispirato progetti simili in tutto il mondo.\nIl 13 ottobre 2006 la Fondazione Nobel di Oslo annunci\u00f2 che a Muhammad Yunus e alla Grameen Bank del Bangladesh veniva assegnato il Premio Nobel per la Pace 2006.\nNel novembre del 2013 la banca viene messa sotto il controllo della Banca centrale, nazionalizzando di fatto l'istituto di credito.\nPropriet\u00e0 e dati economici.\nUn'insolita caratteristica della Grameen Bank consiste nel fatto che essa \u00e8 di propriet\u00e0 dei clienti indigenti finanziati dalla banca stessa, la maggior parte dei quali sono donne. I clienti finanziati sono titolari del 94% del capitale della banca e il restante 6% \u00e8 di propriet\u00e0 del Governo del Bangladesh.\nAltri fatti relativi alla Banca, aggiornati a maggio 2006 sono i seguenti:\nRichiesta di microcredito.\nLa Banca fonda la propria attivit\u00e0 bancaria su una serie di valori, dichiarati nelle \"Sedici decisioni\":\nLa rete \u00e8 la base del microcredito. Il sistema dei \"gruppi di reciproco sostegno\" \u00e8 attualmente in funzione in pi\u00f9 di 43 Stati. Ad ogni gruppo di cinque individui viene concesso un prestito; all'intero gruppo viene negato ulteriore credito qualora la situazione finanziaria di uno dei suoi membri divenga inaffidabile. Ci\u00f2 crea incentivi economici alla responsabilit\u00e0 di gruppo, aumentando l'efficienza economico-finanziaria dell'intervento della Grameen. I tassi di interesse applicati dagli istituti di microfinanza, inclusa Grameen Bank, sono elevati rispetto a quelli delle banche tradizionali: l'interesse applicato dalla Grameen Bank sul suo principale servizio creditizio \u00e8 di circa il 20%.\nIn uno stato in cui a pochissime donne \u00e8 consentito accettare prestiti dalle grandi banche commerciali, \u00e8 un esito sorprendente che la maggior parte (96%) dei beneficiari del credito siano donne. Parimenti stupefacente \u00e8 stato il successo della Banca Grameen in molti campi, con tassi di rimborso altissimi, superiori al 98%. Pi\u00f9 della met\u00e0 dei clienti finanziati dalla Grameen in Bangladesh (circa 50 milioni) si sono sollevati dalla povert\u00e0 estrema grazie ai microprestiti della Banca: lo dimostrano parametri quali la frequenza scolastica di tutti i figli, tre pasti al giorno per tutti i componenti della famiglia, l'installazione di servizi igienici in casa, la casa a prova di infiltrazioni piovose, l'acqua potabile e la capacit\u00e0 di rimborsare settimanalmente un prestito di 300 \"taka\" (pari a circa 8 dollari).\nSociet\u00e0 ed attivit\u00e0 imprenditoriali collegate.\nLa Banca Grameen ha avviato ed espanso pi\u00f9 di due dozzine di attivit\u00e0 raggruppate nella Grameen Family of Enterprises, le quali comprendono:\nNel novembre 2004 ha superato il traguardo dei 4.400.000.000 di dollari USA prestati ai meno abbienti. Oltre ad infondere energie agli abitanti delle campagne e ad aumentare l'occupazione, la Grameen Family of Enterprises diversifica la propria attivit\u00e0 ramificandola ad esempio fino all'acquacoltura, settore in cui la Grameen Motsho o la Fisheries Foundation cercano di preservare la biodiversit\u00e0 ittica negli allevamenti di pesce del Bangladesh.\nL'11 luglio 2005 il Grameen Mutual Fund One, approvato dal SEC, ha avuto accesso all'IPO. Il GMFO, uno dei primi fondi comuni d'investimento del settore, consentir\u00e0 ai pi\u00f9 di 4 milioni di soci e non soci della Grameen di accedere ai mercati dei capitali del Bangladesh. La Banca e il suo volume d'affari valgono pi\u00f9 di 7 miliardi di dollari USA.\nProgetti di miglioramento sociale.\nOltre ad espandere il microcredito tra i meno abbienti, la Banca Grameen ha avviato parecchi innovativi progetti per lo sradicamento della povert\u00e0.\nProgetto per i mendicanti.\nIl progetto ha l'obiettivo di concedere piccoli prestiti ai mendicanti. Non viene applicata la normativa in vigore in materia di attivit\u00e0 bancaria:\nLa Banca non costringe le persone finanziate a smettere di mendicare; le incoraggia piuttosto ad utilizzare i prestiti per creare reddito sotto forma di produzione e vendita di oggetti a prezzi bassi. Nel 2005 circa 45.000 mendicanti hanno ottenuto prestiti per un ammontare di circa 28.700.000 Tk (circa 441.538 dollari USA) ed hanno rimborsato 13.660.000 Tk (circa 210.154 dollari USA).\nProgetto per i telefoni nelle campagne.\nIl Bangladesh ha una delle pi\u00f9 basse densit\u00e0 di telefoni al mondo. Molti dei suoi 85.000 e pi\u00f9 villaggi non sono coperti dalla rete istituita dalla societ\u00e0 telefonica pubblica. Per migliorare questa situazione la Banca Grameen ha avviato il progetto di accesso alla rete telefonica da parte dei villaggi pi\u00f9 lontani. La \"Grameen Phone\", una societ\u00e0 sorella della Banca, \u00e8 gi\u00e0 la pi\u00f9 grande fornitrice di telefoni portatili dello Stato. Utilizzando la propria rete nazionale, La \"Grameen Telecom\", un'altra societ\u00e0 sorella della Banca Grameen, ha portato i radio telefoni e i cellulari in quasi met\u00e0 dei villaggi del Bangladesh. La Banca ha anche distribuito prestiti a quasi 139.000 donne indigenti delle aree rurali affinch\u00e9 pagassero i propri telefoni. Le donne hanno aperto centri telefonici nelle loro case, dove gli altri abitanti del villaggio possono recarsi e pagare una piccola tariffa per l'uso del telefono. Questo intervento \u00e8 noto in Bangladesh come Polli Phone (il Telefono del Villaggio).\nCritiche.\nVengono comunque mosse critiche agli istituti di micro credito in generale. In alcuni casi, gli enti finanziatori appartenenti al settore delle ONG sono molto severi in materia di rimborsi. Si sospetta perfino che alcuni enti del microcredito non ammettano che le calamit\u00e0 naturali, quali le inondazioni, siano ostacoli capaci di rallentare il rimborso dei prestiti. Vi sono infatti casi di sofferenze bancarie dichiarate successivamente all'inondazione del 1998. Inoltre, molti critici dubitano della sostenibilit\u00e0 dell'iniziativa nel lungo periodo, adducendo la necessit\u00e0 di una consistente spesa pubblica a sostegno dei programmi di assistenza.\nAll'indomani della crisi causata dalle inondazioni, la Banca si \u00e8 riorganizzata in modo da aumentare la propria flessibilit\u00e0 operativa a fronte di prestiti scaduti e non rimborsati e per semplificare le procedure di concessione dei crediti. Inoltre, sono stati presi provvedimenti per aumentare la trasparenza delle operazioni bancarie."}
{"id": "632962", "revid": "124217140", "url": "https://it.wikipedia.org/wiki?curid=632962", "title": "Roy Thomas Baker", "text": "\u00c8 stato il produttore di dischi, anche di grande successo, dagli anni settanta a oggi. Nel 1973 produsse l'omonimo primo album dei Queen ovvero \"Queen\" seguito anche da \"Queen II\" (1974), \"Sheer Heart Attack\" (1974), \"A Night at the Opera\" (1975), e \"Jazz\" (1978).\nFu il produttore di molti altri importanti gruppi come M\u00f6tley Cr\u00fce, Guns N' Roses, Faster Pussycat, The Who, The Rolling Stones, David Bowie, Joe Lynn Turner, The Cars, Foreigner, Journey, Ozzy Osbourne, T. Rex, Devo, The Stranglers, Dusty Springfield, Starcastle, Yes, Cheap Trick e Gasolin'.\nL'album pi\u00f9 recente che ha prodotto \u00e8 stato \"Songs to Kill Yourself With\", dei Maximilian is King nel 2012."}
{"id": "632969", "revid": "1543377", "url": "https://it.wikipedia.org/wiki?curid=632969", "title": "Mirity-tapuya", "text": "I Mirity-tapuya sono un gruppo etnico del Brasile con una popolazione stimata in 75 individui nel 2005 (Dsei/Foirn).\nLingua.\nParlano la lingua tukano che appartiene alla famiglia linguistica Tucano. La lingua Miriti (codice ISO 639: MMV) \u00e8 considerata estinta.\nInsediamenti.\nVivono nello stato brasiliano dell'Amazonas, sul corso inferiore e medio del fiume Tiqui\u00e9, nelle comunit\u00e0 di Iraiti, S\u00e3o Tom\u00e9, Vila Nova e Micura."}
{"id": "632970", "revid": "1573940", "url": "https://it.wikipedia.org/wiki?curid=632970", "title": "Charadrius dubius", "text": "Il corriere piccolo (Charadrius dubius ) \u00e8 un uccello migratore della famiglia Charadriidae.\nDescrizione.\n\u00c8 un piccolo limicolo dal becco corto e scuro e zampe rosate non particolarmente lunghe, con parti inferiori bianche e parti superiori marrone chiaro. Il capo ha un complicato disegno bianco e nero evidente soprattutto nel maschio adulto in piumaggio estivo.\n\u00c8 lungo circa 15 - 18 cm, con un'apertura alare che pu\u00f2 raggiungere i 35 cm.\nBiologia.\nIl corriere piccolo \u00e8 carnivoro, e si ciba soprattutto di insetti (specialmente le larve), piccoli crostacei, molluschi e vermi.\nIl nido viene ricavato scavando una buca poco profonda nel terreno sabbioso.\nNidifica tra aprile e giugno, poi migra verso le aree di svernamento, dove arriver\u00e0 entro settembre. La migrazione di ritorno avviene intorno a marzo. Si sposta generalmente da solo o in piccoli gruppi da non pi\u00f9 di 10 individui, e anche durante la nidificazione difficilmente forma colonie.\nIl suo verso pi\u00f9 comune \u00e8 un \"piu\", spesso ripetuto molte volte in caso di allarme.\nDistribuzione e habitat.\nIl corriere piccolo \u00e8 un uccello migratore: nidifica d'estate principalmente in Europa e Asia, e sverna principalmente in Africa centrale, Asia meridionale e Sud-Est asiatico. La popolazione mondiale \u00e8 stimata essere di alcune centinaia di migliaia di individui.\nNidifica vicino a corsi d'acqua o laghi, su terreni sabbiosi o sassosi con poca vegetazione, generalmente a bassa quota, ma occasionalmente anche fino a 2000 m. Si pu\u00f2 trovare anche in ambienti simili creati dall'uomo, come le cave di ghiaia.\nTassonomia.\nIl corriere piccolo ha tre sottospecie:\nConservazione.\nLa specie \u00e8 considerata a rischio minimo secondo la lista rossa IUCN. La principale minaccia per questa specie \u00e8 la perdita di habitat, dovuta ad esempio alla regimazione o all'inquinamento dei corsi d'acqua."}
{"id": "632976", "revid": "1610933", "url": "https://it.wikipedia.org/wiki?curid=632976", "title": "Fratino", "text": ""}
{"id": "632977", "revid": "1610933", "url": "https://it.wikipedia.org/wiki?curid=632977", "title": "Corriere piccolo", "text": ""}
{"id": "632979", "revid": "1418004", "url": "https://it.wikipedia.org/wiki?curid=632979", "title": "Trevanian", "text": "Lo pseudonimo fa riferimento al nome dello storico inglese G.M. Trevelyan."}
{"id": "632980", "revid": "125842298", "url": "https://it.wikipedia.org/wiki?curid=632980", "title": "Art Tatum", "text": "Tatum, noto per il suo virtuosismo e per la sua abilit\u00e0 e creativit\u00e0 come improvvisatore, era considerato dai suoi contemporanei il massimo pianista jazz vivente, al punto che, al suo entrare in un locale nella seconda met\u00e0 degli anni '30, Fats Waller sul palco, interruppe la sua esibizione per annunciare agli spettatori \"Io suono solo il pianoforte, ma stasera Dio \u00e8 presente in sala!\" (trad. da \"I only play the piano, but tonight God is in the house!\"). Tatum \u00e8 considerato uno dei pi\u00f9 grandi pianisti del XX secolo.\nBiografia.\nNacque a Toledo nell'Ohio nel 1909. Fin da bambino fu affetto da cataratta che lo rese parzialmente cieco da ambedue gli occhi. Dopo una decina di dolorose operazioni avvenute durante l'infanzia e la prima adolescenza, riusc\u00ec a riacquistare la vista di circa il 70%. Purtroppo, secondo il suo biografo James Lester, all'et\u00e0 di 20 anni sub\u00ec un'aggressione da un rapinatore all'uscita da un locale di Toledo e, durante la colluttazione, venne ripetutamente percosso in viso,perse nuovamente la vista all'occhio sinistro e conserv\u00f2 solo il 25% della visione nell'occhio destro. Come descrive George Duning in un articolo su Downbeat dell' ottobre 1935 \"...Anche se Art ha avuto problemi agli occhi da quando aveva 9 anni, non \u00e8 completamente cieco. Nelle sue stesse parole, descrive la sua vista come \"non troppo buona, ma posso vedere abbastanza per leggere e scrivere e andare in giro!\". Per la scrittura fine invece, Tatum infatti usa un forte paio di occhiali...\" . Inizi\u00f2 a suonare da giovane, segu\u00ec qualche corso al liceo di Toledo, ma gran parte della sua istruzione fu da autodidatta; e ancor oggi risulta stupefacente come sia riuscito a raggiungere da solo quei livelli di virtuosismo tecnico e musicale che lo hanno reso famoso. Quando nel 1932, si trasfer\u00ec a New York per accompagnare la cantante Adelaide Hall, port\u00f2 gi\u00e0 con s\u00e9 un bagaglio enorme di esperienza professionale risalente alla met\u00e0 degli anni venti; nel 1929 aveva tenuto un suo spettacolo alla radio.\nDebutt\u00f2 quindi a New York come uno dei due pianisti che si alternano nell'accompagnamento di Adelaide Hall: ed \u00e8 nel 1932 che i suoi assoli (celeberrimo quello su \"Tiger Rag\") rivelarono al pubblico il suo inarrivabile talento. Grande ammiratore di Fats Waller e di Earl Hines, Tatum suonava stride, swing e boogie woogie a velocit\u00e0 inaudite, applicando concezioni armoniche che anticipano di decenni lo sviluppo della musica jazz, sull'evoluzione della quale avrebbero avuto una profonda influenza. Nei suoi primi anni a New York Charlie Parker ebbe modo di ascoltare Tatum, e scelse deliberatamente di lavorare nelle cucine dei locali dove il pianista si esibiva per ammirarne la tecnica e lo stile. I suoi estimatori non si limitavano al mondo del jazz: il compositore e pianista russo Sergei Rachmaninov, dopo che l'ebbe sentito suonare, disse che si trattava del pi\u00f9 grande pianista vivente. Uguale ammirazione Tatum riscuoteva anche presso Vladimir Horowitz, suo grande amico. Ma Tatum non si consider\u00f2 mai un pianista classico, ancorch\u00e9 fin\u00ec per inserire nel suo repertorio alcuni brani classici riarrangiati nella sua caratteristica maniera. Celebre la sua reinterpretazione dell'Op. 101 Humoresque n. 7 e della \"\u00c9l\u00e9gie\" di Jules Massenet.\nCome improvvisatore, Tatum preferiva mantenere riconoscibile la melodia del brano che affrontava, riarmonizzandolo, lavorando cio\u00e8 sulla progressione degli accordi, mentre sul versante melodico decorava la linea melodica con caratteristici abbellimenti e rapidissime scale (ascendenti e discendenti), talvolta criticate come gratuite e poco jazzistiche. In ogni caso il critico e imprenditore musicale Leonard Feather lo defin\u00ec come \"il pi\u00f9 grande improvvisatore della storia del jazz, a prescindere dallo strumento\". Seppure partito dalla tradizione pianistica stride, dove risente dell'influenza di grandi musicisti come Fats Waller, James P. Johnson e Willie The Lion Smith, Tatum se ne distacca decisamente, non tanto per il suo ferreo senso del ritmo scandito dalla mano sinistra, ma soprattutto per l'improvvisazione multiforme e funambolica della sua mano destra, capace di suonare a velocit\u00e0 impensabili e mantenendo sempre una diteggiatura nitida e granitica. Per questo suo caratteristico e unico modo di arpeggiare, con un suono dal timbro luminoso e cristallino, a prescindere dal tipo di pianoforte usato, Tatum riscuoteva (e ancora oggi riscuote) sconfinata ammirazione dagli altri colleghi pianisti. Oscar Peterson dichiar\u00f2 pubblicamente che, da adolescente, dopo che un giorno suo padre gli fece ascoltare \"Tiger Rag\", pianse amaramente tutta la notte. E rest\u00f2 cos\u00ec sconvolto da quella registrazione che smise di suonare il piano per due mesi di seguito, tale era la frustrazione (e al tempo stesso l'ammirazione) per la tecnica di Tatum: Peterson infatti era convinto che ci fossero due pianisti a suonare contemporaneamente e non uno solo. Anche Duke Ellington aveva grande stima per Tatum. Nella sua autobiografia (\"Music is my mistress\" Da Capo Press NY, 1972), racconta: \"...alcuni miei amici mi avevano parlato di lui e di come fosse terrificante il suo modo di suonare, ma quando lo incontrai per la prima volta fui assolutamente impreparato per ci\u00f2 che avrei ascoltato di l\u00ec a poco...\".\nCome gi\u00e0 detto, le prime registrazioni di Tatum risalgono al 1932, anno del trasferimento a New York; ma continuarono ininterrotte sino alla sua morte. Incise per la Decca Records (1934-41), per la Capitol Records (1949, 1952) e per le case discografiche gestite da Norman Granz (dapprima Clef, poi Verve ed infine Pablo) (1953-56). Per Granz, Tatum registr\u00f2 nel 1953 una lunga serie di brani (\"The Tatum Solo Masterpieces \"), vera maratona solistica e parallelamente negli stessi anni incise con alcuni tra i migliori musicisti della \"scuderia\" granziana riuniti in gruppi creati per l'occasione (\"The Tatum Group Masterpieces\"); tali gruppi comprendevano Roy Eldridge, Buddy Rich, Jo Jones, Harry Edison, Ben Webster, Buddy DeFranco, Benny Carter e Lionel Hampton. Particolarmente riuscita la seduta d'incisione in quartetto con Ben Webster al sassofono tenore. Probabilmente le sessioni delle Tatum Group Masterpieces sarebbero state piu' numerose,se molti musicisti jazz dell' epoca non avessero rifiutato di registrare con Tatum,per paura di sfigurare di fronte alle sue inarrivabili improvvisazioni (cos\u00ec afferma il clarinettista Buddy De Franco in una intervista del 2006 a JazzWax.com, circa la capacit\u00e0 di Tatum di \"intimidire\" i musicisti attorno a lui, soprattutto pianisti). Per diversi anni fu a capo di un trio, con Slam Stewart al contrabbasso e Tiny Grimes alla chitarra, formazione che permetteva a Tatum una migliore penetrazione commerciale, e con il quale infatti ottenne grandi successi. Se le registrazioni in trio mostrano un grande intesa tra i componenti, nonostante la tendenza di Tatum a prevaricare e riempire tutti i vuoti, sono indubbiamente le registrazioni da solista che mettono in evidenza la sua straordinaria capacit\u00e0 di esplorare tutti i registri della tastiera con eccezionale padronanza e velocit\u00e0, mantenendo sempre un innato senso del ritmo con grande calma e senza il minimo sforzo. Alcuni testimoni inoltre affermano, ed alcune registrazioni lo confermano, che Tatum fosse ambidestro, cio\u00e8 che potesse fare con la mano sinistra tutto ci\u00f2 che faceva con la destra.\nLe diverse apparizioni di Tatum in programmi televisivi, specialmente nel \"Tonight Show\" di Steve Allen, dove fu ospite per diversi episodi, non sono arrivate sino ad oggi poich\u00e9 le registrazioni video vennero cestinate per sgombrare gli archivi della societ\u00e0 televisiva. Il sonoro di alcune delle puntate, registrate da appassionati durante le trasmissioni, \u00e8 invece fortunosamente disponibile e in parte \u00e8 stato riversato su disco.\nNel novembre del 1956 Art Tatum mor\u00ec a Los Angeles per un uremia dovuta a insufficienza renale, causata dall'abuso di alcool."}
{"id": "632982", "revid": "23390", "url": "https://it.wikipedia.org/wiki?curid=632982", "title": "Spirito santo", "text": ""}
{"id": "632987", "revid": "6923", "url": "https://it.wikipedia.org/wiki?curid=632987", "title": "Tonino Delli Colli", "text": "Era cugino di Franco Delli Colli, anch'egli direttore della fotografia e suo assistente.\nBiografia.\nTonino Delli Colli fa il suo ingresso nel cinema nel 1938, dopo aver abbandonato gli studi, iniziando come assistente di Ubaldo Arata e Mario Albertelli a Cinecitt\u00e0. Durante la guerra esordisce come direttore della fotografia nel film \"Finalmente s\u00ec\" (1943), diretto da L\u00e1szl\u00f3 Kish, una commedia del filone dei \"telefoni bianchi\", cui segue nel 1946 \"Il paese senza pace\", diretto da Leo Menardi. Ma dopo queste esperienze, a causa della sua giovane et\u00e0, deve tornare a lavorare come operatore della macchina per Ubaldo Arata e per Anchise Brizzi. \nNegli anni seguenti viene nuovamente promosso a ruolo di direttore della fotografia da Dino De Laurentiis, che lo considera adatto a commedie, melodrammi musicali e film d'avventura, oltre ai film creati su misura per Tot\u00f2 e lo troviamo infatti nella troupe del primo film italiano a colori: \"Tot\u00f2 a colori\" di Mario Monicelli e Steno, del 1952. In questo film riesce a sperimentare soluzioni dell'illuminazione insolite e contro il parere degli ingegneri della Ferrania, che vorrebbero sempre l'utilizzo di grandi quantit\u00e0 di luce.\nSuccessivamente \u00e8 sotto contratto per le case di produzione Scalera Film e Titanus, trovando posto via via in produzioni sempre pi\u00f9 importanti, tra le quali si annoverano \"Piccola posta\" di Steno del 1955, \"Donatella\" di Mario Monicelli del 1956 e \"Poveri ma belli\" di Dino Risi del 1957, in cui esprime la sua raffinatezza nell'uso del bianco e nero. Ancora alle prese con il colore \u00e8 nei due film d'avventura distribuiti nel 1961 \"Il ladro di Bagdad\", di Arthur Lubin e Bruno Vailati, e \"Le meraviglie di Aladino\" di Mario Bava.\nNel 1961 viene ingaggiato nel film \"Accattone\" di Pier Paolo Pasolini, per il quale modifica il proprio approccio alla fotografia, puntando sulle pellicole Ferrania dalla grana grossa, sfruttandone le imperfezioni e i forti contrasti, cos\u00ec da sovvertire delle regole date fino ad allora per consolidate e sperimentare nuove soluzioni, conferendo maggiore drammaticit\u00e0 ai primi piani e quella particolare efficacia espressiva propria dei film di Pasolini. Il sodalizio con Pasolini porta alla ribalta il nome di Tonino Delli Colli, da prima considerato solo un onesto artigiano della luce, facendone un direttore della fotografia di rinomanza internazionale e legando il suo nome alla maggior parte delle opere cinematografiche pasoliniane. Tale fama gli permette di guadagnare la stima anche di altri registi italiani dell'epoca, come Ugo Gregoretti, Mario Missiroli, Valerio Zurlini, Nelo Risi, Marco Bellocchio e Giuseppe Patroni Griffi.\nNel 1966 avviene l'incontro con Sergio Leone per il quale cura la fotografia di \"Il buono, il brutto, il cattivo\", applicando al colore stili gi\u00e0 sperimentati nel bianco e nero dei film di Pasolini, e successivamente di \"C'era una volta il West\" (1968) e \"C'era una volta in America\" (1984). Negli anni seguenti l'abilit\u00e0 di Tonino Delli Colli nell'uso del colore viene sfruttata ancora, oltre che nella \"Trilogia della vita\" di Pasolini, ancora in film come \"\" (\"Lacombe Lucien\", 1974) di Louis Malle - per il quale aveva inoltre lavorato nell'episodio \"William Wilson\" del film collettivo \"Tre passi nel delirio\" del 1968.\nNei decenni successivi lo troviamo ancora all'opera in titoli come \"Casotto\" (1977) di Sergio Citti; \"Pasqualino Settebellezze\" (1975) di Lina Wertm\u00fcller; nel film di Marco Ferreri \"Il futuro \u00e8 donna\" (1984); nel film di Jean-Jacques Annaud \"Il nome della rosa\" (\"Der Name der Rose\", 1986), tratto dall'omonimo romanzo di Umberto Eco; \"Luna di fiele\" (\"Bitter Moon\", 1992) e \"La morte e la fanciulla\" (\"Death and the maiden\", 1994) di Roman Pola\u0144ski; \"Marianna Ucr\u00eca\" (1997) di Roberto Faenza; \"La vita \u00e8 bella\" (1997) di Roberto Benigni.\nTra gli altri registi con cui ha lavorato, vanno inoltre ricordati i nomi di Roberto Rossellini, Jean Delannoy, Luis Garc\u00eda Berlanga, Renato Castellani, Alessandro Blasetti, Jean-Luc Godard, Salvatore Samperi, Yves Boisset e Alberto Lattuada.\n\u00c8 stato attivo anche in televisione per la quale ha curato fra l'altro la fotografia dello sceneggiato televisivo del 1965 \"Resurrezione\"."}
{"id": "632989", "revid": "599013", "url": "https://it.wikipedia.org/wiki?curid=632989", "title": "Hassiba Boulmerka", "text": "\u00c8 stata la prima atleta algerina a vincere una medaglia d'oro olimpica, nonch\u00e9 la prima donna africana a vincere un titolo mondiale.\nBiografia.\nHassiba Boulmerka comincia presto a correre, specializzandosi negli 800 e nei 1500 metri piani. Si distingue a livello nazionale, incontrando peraltro poca concorrenza. La sua prima grande esperienza internazionale sono i Giochi olimpici del 1988 a Seul, dove viene eliminata in batteria sia negli 800 che nei 1500 m.\nUn po' alla volta le sue prestazioni migliorano e il suo primo successo di prestigio \u00e8 datato 1991, al Golden Gala di Roma, dove vince gli 800 metri. Un mese pi\u00f9 tardi, partecipa ai Campionati mondiali a Tokyo: con un grande sprint all'ultimo giro dei 1500 metri si assicura la vittoria, divenendo cos\u00ec la prima donna africana a vincere un titolo mondiale di atletica.\nIl suo successo non le porta solo conseguenze positive. Viene infatti spesso attaccata e minacciata dai gruppi di integralisti islamici in Algeria che le rimproverano di mostrare il proprio corpo mentre corre. Boulmerka \u00e8 cos\u00ec costretta a trasferirsi in Europa per potersi allenare. Nonostante ci\u00f2 \u00e8 una delle favorite per la medaglia d'oro ai Giochi olimpici del 1992 a Barcellona. Infatti nella finale riesce a imporsi su Ljudmila Roga\u010d\u00ebva conquistando la medaglia d'oro, il primo oro in assoluto per l'Algeria ai Giochi olimpici.\nLe due stagioni successive non sono altrettanto brillanti per la Boulmerka, che comunque conquista la medaglia di bronzo ai Mondiali del 1993 a Stoccarda. Nel 1995, arriva ai Campionati mondiali di G\u00f6teborg senza aver vinto alcuna gara nella stagione, ma questo non le impedisce di vincere per la seconda volta il titolo mondiale. Quella mondiale \u00e8 la sua sola vittoria di quella stagione, nonch\u00e9 l'ultimo grande successo dell'atleta.\nNel 1996 partecipa ai Giochi olimpici del centenario ad Atlanta, ma si procura una distorsione alla caviglia in semifinale. Dopo la stagione del 1997, in cui rinuncia a difendere il proprio titolo mondiale, si ritira dalle competizioni. In seguito, Boulmerka viene eletta membro della commissione degli atleti nel Comitato Olimpico Internazionale.\nLa cantautrice italiana Andrea Mir\u00f2 ha dedicato all'atleta algerina un suo brano, intitolato appunto \"Hassiba Boulmerka\", inciso nel 2005."}
{"id": "632992", "revid": "1632387", "url": "https://it.wikipedia.org/wiki?curid=632992", "title": "Voivod", "text": "I Voivod sono un gruppo musicale thrash metal canadese, con forti influenze punk e progressive, formatosi a Jonqui\u00e8re, nel Qu\u00e9bec, nel 1981.\nConsiderati come una delle pi\u00f9 importanti band thrash/progressive metal futuristiche, in carriera, grazie ad una continua sperimentazione, hanno toccato vari generi musicali trovando anche un discreto successo commerciale. Hanno venduto, , in tutto il mondo.\nStoria del gruppo.\nGli inizi e la pubblicazione di \"War and Pain\" (1981-1985).\nI Voivod si formarono nel 1981 con Denis D'Amour alla chitarra, Jean-Yves Th\u00e8riault al basso e Michel Langevin alla batteria.\nPoco dopo la band si sciolse ma si riform\u00f2 nel novembre del 1982. Nel gennaio 1983 arriv\u00f2 Denis B\u00e9langer alla voce ed il 25 giugno la band si esib\u00ec per la prima volta suonando pezzi di Judas Priest, Mot\u00f6rhead e Venom. Il gruppo si esib\u00ec pi\u00f9 volte come band di apertura ai concerti degli Exciter. Lo stesso anno il gruppo registr\u00f2 il suo primo demo \"Anachronism\" che aveva al suo interno pezzi registrati in vari concerti e dove compariva anche l'omonima canzone \"Voivod\".\nNel 1984 la band dopo aver pubblicato un secondo ed un terzo demo, intitolati rispettivamente \"To the Death\" e \"Morgoth Invasion\", furono notati da Brian Slagel, fondatore e proprietario dell'etichetta indipendente Metal Blade.\nPoco dopo Slagel convinse la band a firmare un contratto discografico con la Metal Blade e pubblicarono cos\u00ec il loro primo album in studio chiamato \"War and Pain\" che si presentava al pubblico con sonorit\u00e0 marcatamente thrash metal.\nNel dicembre del 1984 si esibirono in uno show chiamato \"Morgoth Invasion\" dove oltre alle canzoni del loro primo album ne eseguono altre tra cui due cover (una degli Slayer, l'altra dei Venom) e alcune loro nuove composizioni che poi finiranno nell'album \"Rrr\u00f6\u00f6\u00f6aaarrr\".\nNel novembre 1985 la band comparve accanto a Celtic Frost, Possessed, Destruction e Nasty Savage al Festival di Montr\u00e9al di fronte a circa 7.000 spettatori.\nIl successo (1986-1990).\nLa seconda met\u00e0 degli anni ottanta sono stati i migliori anni della loro carriera.\nNel 1986 usc\u00ec il secondo album \"Rrr\u00f6\u00f6\u00f6aaarrr\", album differente dal disco di esordio soprattutto grazie ai ritmi pi\u00f9 veloci di chitarra e batteria.\nL'anno dopo venne pubblicato il terzo album \"Killing Technology\", che segn\u00f2 il passaggio dal genere thrash metal al progressive e che per primo presenta le tematiche e le atmosfere psichedeliche che caratterizzeranno il gruppo fino al 1993.\n\"Killing Technology\" \u00e8 un disco che mostra un cambiamento abissale rispetto ai primi due caotici lavori, unendo atmosfere esaltate dal caratteristico suono della chitarra del compianto \"Piggy\" ad un incedere devastante tipicamente punk soprattutto influenzato dai Mot\u00f6rhead.\nLa stessa voce di \"Snake\" non ha niente a che vedere con il tipico cantato Thrash e, nonostante sia molto espressiva e melodica, ha un timbro sprezzante e strafottente tipico del cantato punk.\nLa base ritmica \u00e8 sempre incalzante, frutto del lavoro del basso di Blacky e soprattutto della batteria di Away.\nIl batterista stesso \u00e8 anche l'autore degli splendidi Artwork futuristici che conducono a mondi ignoti e lontani popolati di creature aliene e tecnologie sconosciute. L'autore, che usa anche una caratteristica grafia stilizzata ad arte per la band, esegue le sue opere semplicemente con un computer e il Paintbrush. Per immergersi nel mondo fantascientifico e cibernetico dei Voivod bisogna anche dare un'occhiata ai testi, frutto del genio visionario di Snake. Come dice il titolo, \"Killing technology\" narra di un futuro dove le macchine prendono il sopravvento sugli esseri umani.\nIl successivo brano \"Overreaction\", velocissimo in stile Mot\u00f6rhead, racconta con dovizia di particolari un incidente nucleare, la cosiddetta \"Sindrome cinese\". \"Tornado\", che descrive la forza dirompente della natura infuriata, \u00e8 distruttiva come la calamit\u00e0 stessa.\nNel disco c'\u00e8 spazio anche per accuse al mondo ospedaliero in \"Ravenous Medicine\" (per cui \u00e8 stato anche girato un video dalle tinte acide e visionarie consuete all'ensemble canadese che per l'occasione si schiera anche contro gli esperimenti sugli animali nelle industrie mediche e cosmetiche) e a descrizioni di dittature futuristiche \"Order of the Black Guards\".\nDopo \"Killing Technology\" nel 1988 esce \"Dimension Hatr\u00f6ss\", album che prosegue la via intrapresa con il precedente lavoro.\nMusicalmente vengono abbandonate le componenti pi\u00f9 furiose e punk per dare spazio alla psichedelia pura, in particolare non vi \u00e8 pi\u00f9 traccia dello screaming forsennato a la Discharge di Snake, marchio di fabbrica dei primi lp e ora totalmente soppiantato dalla sua comunque eccellente voce pulita. I testi, scritti dal cantante ma ispirati da Away, compongono una sorta di oscuro concept album su un viaggio nella dimensione sub-atomica, esplicato in un corto prologo all'interno dell'artwork, che pare inoltre ammonire il lettore della svolta musicale intrapresa dal gruppo con questo piccolo gioiello del metal di ogni tempo.\nDopo la separazione con la Noise Records, la band firm\u00f2 con la MCA Records un contratto che ha anche dato il pi\u00f9 alto budget della storia della band.\nIl 1989 vede la pubblicazione di \"Nothingface\", considerato il miglior album della loro carriera; tra le canzoni dell'album troviamo la cover della canzone dei Pink Floyd \"Astronomy Domine\".\nL'album \u00e8 stato anche il maggior successo della storia della band, raggiungendo infatti il 114\u00ba posto nella classifica Billboard 200.\nGli anni novanta e l'arrivo di Eric Forrest (1991-2001).\nNei primi anni novanta il bassista Jean-Yves Th\u00e9riault lasci\u00f2 la band.\nQuesto non ferm\u00f2 i rimanenti tre membri, che pubblicheranno altri due album (\"Angel Rat\" nel 1991 e \"The Outer Limits\" nel 1993) dove vengono esaltate le componenti melodiche.\nLe canzoni hanno anche delle strutture molto pi\u00f9 lineari e semplici.\nNel 1995, dopo il tour di supporto a \"The Outer Limits\", a causa di una forte depressione, il cantante Denis Belanger lasci\u00f2 la band ed il contratto discografico con la MCA Records non fu rinnovato.\nAnche il batterista Michel Langevin per un brevissimo periodo lasci\u00f2 la band per proseguire il suo lavoro come artista di computer grafica.\nLa band decise quindi di firmare un nuovo contratto con la Hypnotic Records. B\u00e9langer verr\u00e0 rimpiazzato dal bassista e cantante Eric Forrest, che condurr\u00e0 i Voivod verso sonorit\u00e0 molto pi\u00f9 dure di quelle dei precedenti lavori: nel 1995 e nel 1997 uscirono \"Negatron\", che ebbe circa 75.000 copie vendute, e \"Phobos\", caratterizzato da suoni tipici dell'Avantgarde metal. Di notevole importanza \u00e8 l'album \"Phobos\" dove si ritrova una enorme voglia di creare musica psichedelica e tale lavoro si presenta anche come un grandissimo riscatto dopo \"Negatron\".\nNel disco collabor\u00f2 anche Jason Newsted, ancora nei Metallica, per la canzone \"M-Body\".\nNel 1998 venne pubblicato l'album \"Kronik\", che conteneva sia registrazioni dal vivo che in studio oltre ad alcuni pezzi inediti.\nDopo i due album i Voivod pubblicheranno un \"EP\" chiamato \"Live @ Musiqueplus\" e nel 2001 pubblicano un live che si era svolto nel 1996 che si tramuta in \"Voivod Lives\". Sempre nel 2001 Forrest ebbe un incidente con la moto e fu costretto al ricovero finendo addirittura in coma per nove mesi.\nUna volta stabilito che il suo cervello non aveva avuto conseguenze, ha iniziato un lungo processo di recupero.\nDurante la sua convalescenza Forrest fu sostituito dall'ex-Metallica Jason Newsted.\nL'arrivo di Jason Newsted ed il ritorno al thrash metal (2002-2004).\nForrest decise comunque di non ritornare nella band. A quel punto nel 2002 B\u00e9langer ritorn\u00f2 nel gruppo accompagnato dall'ex bassista dei Metallica Jason Newsted. La band cos\u00ec formata pubblicher\u00e0 l'album omonimo nel 2003 dove ritrova il sound ed il feeling dei tempi d'oro. Lo stesso Newsted, soprannominato \"Jasonic\", ha dichiarato in un'intervista le motivazioni del suo arrivo nella band canadese: \nLa morte di D'Amour e gli ultimi anni (2005-oggi).\nNella notte del 26 agosto 2005 il chitarrista Denis D'Amour muore in ospedale a causa di un cancro al colon; nonostante lo shock per la tragedia, la band trova la forza di andare avanti grazie alla quantit\u00e0 di materiale che D'Amour, nonostante il male che lo perseguitava, aveva continuato a comporre e registrare sul suo computer.\nCon le canzoni trovate sul computer di D'Amour i Voivod pubblicano nell'estate 2006 \"Katorz\", in cui si ritrovano le sonorit\u00e0 thrash e progressive dei primi lavori.\nAncora prima del disco (a fine 2005) venne pubblicato il loro primo \"D.V.O.D 1\", raccolta di video e inediti studio recordings del periodo d'oro della band (1981 - 1991).\nNel 2008, Langevin ha ricevuto richieste di vari concerti: con Ozzy Osbourne al CalgaryCon, con i Judas Priest a Montr\u00e9al ed anche due spettacoli con i Testament a Tokyo.\nLa band non ha suonato dal vivo dal 2003, e Jason Newsted non si interessa pi\u00f9 dei concerti a causa dei suoi problemi al collo.\nLangevin ha cos\u00ec chiesto al bassista Jean-Yves Theriault di suonare in questi concerti il basso.\nLa formazione completata poi dal chitarrista Dan Mongrain, ha eseguito vari tour come quelli in Russia e Sudamerica.\nGli ultimi pezzi scritti da Denis D'Amour sono stati poi usati per la formazione dell'album \"Infini\", pubblicato il 12 giugno 2009. Nell'estate del 2009 la band ha suonato anche al \"Masters of Rock\", al \"Gods of Metal\" ed al \"Jalometalli\" a Oulu. Con questa formazione, la band \u00e8 rientrata in studio nel 2012; il nuovo disco, intitolato \"Target Earth\", \u00e8 stato pubblicato il 22 gennaio 2013. Jean-Yves Theriault \u00e8 poi uscito nuovamente dal gruppo nel 2014, sostituito da Dominique Laroche.\nConsolidatasi la formazione, la band riprende a suonare in tour con regolarit\u00e0. Nel 2016 pubblica \"Post Society\" un EP di 6 pezzi sempre sulla scia stilistica di \"Target Earth\", primo lavoro in studio con Dominique Laroche al basso. Tra i pezzi contenuti, la cover di \"Silver Machine\" degli Hawkwind che nei concerti prender\u00e0 il posto dopo decenni di \"Astronomy Domine\" dei \"Pink Floyd.\"\nA settembre del 2018 esce \"The Wake,\" successore full-length di \"Target Earth\". Per la band il tour a supporto \u00e8 anche l'occasione per celebrare i 35 anni di attivit\u00e0.\nNel febbraio del 2022 esce \"Synchro Anarchy\", quindicesimo album in studio della band.\nStili e influenze.\nRiguardo al loro genere i Voivod sono sempre stati considerati una thrash e progressive metal band futuristica (cio\u00e8 in grado di creare suoni che rievocano atmosfere spaziali e claustrofobiche) ma ancora oggi \u00e8 un po' difficile attribuirgli un unico genere perch\u00e9 i Voivod hanno cambiato quasi in ogni album il loro stile, in seguito alla loro continua sperimentazione.\nInfatti hanno debuttato con un album thrash metal a tinte black (quello della prima ondata di Venom, Bathory ed Hellhammer/Celtic Frost), \"War and Pain\", poi hanno pubblicato \"Rrr\u00f6\u00f6\u00f6aaarrr\" con uno stile fra thrash e hardcore alla Discharge; nel 1987 \u00e8 la volta di \"Killing Technology\" che comincia a spostarsi verso il cyber-thrash che maturer\u00e0 completamente con \"Dimension Hatr\u00f6ss\", album d'avanguardia nel quale fanno capolino anche esperimenti sonori alla Einst\u00fcrzende Neubauten, poi \"Nothingface\" continua il discorso intrapreso nel disco precedente con un occhio di riguardo al progressive ed \"Angel Rat\" contiene accenni alla new/dark wave. \"The Outer Limits\" \u00e8 un album totalmente progressive con la ripresa di alcune sonorit\u00e0 cyber-thrash, \"Negatron\" e \"Phobos\" sono album prevalentemente industrial/avantgarde; dall'\"album omonimo\" del 2003 ad ora sia voce che strumenti si avvicinano allo stoner rock, pur senza scordare il thrash primordiale.\nAscoltando ogni canzone dei Voivod si pu\u00f2 notare che si ispira in egual misura a Mot\u00f6rhead, Slayer, Venom per quanto riguarda i primi lavori, poi ai Rush, ai King Crimson, ai Pink Floyd, al dark-punk, alla musica industriale, agli Yes, ai Deep Purple di Ritchie Blackmore, ai tardi Led Zeppelin e in maniera massiccia ai Van Der Graaf Generator per quanto riguarda i lavori che partono da \"Killing Technology\".\nFormazione.\nTra parentesi vicino ai nomi sono riportati i soprannomi con i quali i membri della band si definiscono."}
{"id": "632993", "revid": "599013", "url": "https://it.wikipedia.org/wiki?curid=632993", "title": "Y\u016bki Abe", "text": "Caratteristiche tecniche.\nGioca sia come mediano che come difensore centrale, di piede destro, \u00e8 un discreto fenalizzatore con un buon senso della posizione, riuscendo a segnare calciando di prima intenzione inoltre \u00e8 in grado di trovare il gol anche di testa. La sua precisione di tiro gli torna utile nel segnare calciando di rigore e talvolta anche di punizione.\nCarriera.\nClub.\nJEF United Chiba.\nHa debuttato il 5 agosto 1998 all'et\u00e0 di 16 anni e 333 giorni nella sconfitta per 3-2 contro il Gamba Osaka, diventando poi il capitano del JEF Chiba United. La sua prima rete per la squadra l'ha segnata aprendo le marcature nella sconfitta per 4-3 contro il Vissel Kobe. Porter\u00e0 il club alla vittoria della J. League Cup, l'edizione 2005 dove segna una doppietta in semifinale contro l'Urawa Red Diamonds e nella finale che si \u00e8 conclusa a reti inviolate vince ai rigori per 5-4 e Abe segna il primo gol dal dischetto battendo il Gamba Osaka. L'anno successivo vincer\u00e0 anche l'edizione 2006, segnando nel secondo tempo supplementare il gol del 3-2 con cui batter\u00e0 in semifinale il Kawasaki Frontale, e nella finale segner\u00e0 il gol del 2-0 sancendo la vittoria contro il Kashima Antlers.\nUrawa Reds e Leicester City.\nIl 22 gennaio 2007 \u00e8 stato acquistato dall'Urawa, campioni in carica della J1 League e della Coppa dell'Imperatore. Ha aiutato gli Urawa Red a vincere l'edizione 2007 della AFC Champions League segnando il suo primo gol per la squadra con cui batteranno per 1-0 il Shanghai Shenhua, la partita in semifinale contro il Seongnam FC finir\u00e0 sul 2-2 e l'Urawa Reds vincer\u00e0 ai rigori e Abe ne segner\u00e0 uno e la squadra vincer\u00e0 per 5-3, giocandosi la finale contro il Sepahan F.C., la partita d'andata finir\u00e0 1-1, e nella partita di ritorno Abe segner\u00e0 la rete del 2-0 battendo gli avversari. La vittoria permetter\u00e0 alla squadra di accedere all'edizione 2007 del Mondiale per Club piazzandosi al terzo posto battendo l'\u00c9toile du Sahel, la partita che si era conclusa per 2-2 vedr\u00e0 l'Urawa Red prevalere per 4-2 ai rigori e Abe calciando dal dischetto segner\u00e0 una rete.\nIl 27 agosto 2010 viene ingaggiato dal Leicester City, squadra inglese militante nella Football League Championship. Fa il suo esordio nella partita vinta 2-1 contro il Cardiff City il 14 settembre 2010. Segner\u00e0 il suo primo gol per il Leicester City vincendo per 4-2 ai danni dell'Ipswich Town, inoltre con un suo assist vincente Paul Gallagher segner\u00e0 la rete del 1-0 battendo il Preston. Nella Football League Cup la squadra paregger\u00e0 per 2-2 contro il Cardiff City che vincer\u00e0 per 7-6 ai rigori bench\u00e9 Abe sia comunque riuscito a segnare dal dischetto. Grazie al suo assist Jermaine Beckford segner\u00e0 la rete del 2-0 battendo il Watford, infine segner\u00e0 la sua ultima rete per la squadra con il gol che decider\u00e0 la vittoria su 1-0 contro il Brighton.\nNel 2012 torner\u00e0 a giocare per l'Urawa Reds vincendo l'edizione 2006 della Coppa del Giappone ancora una volta nella finale contro il Gamba Osaka la partita finir\u00e0 in parit\u00e0 per 1-1 la vittoria verr\u00e0 conquistata ai rigori per 5-4 e Abe segner\u00e0 il primo rigore per l'Urawa Red. Con questa vittoria disputer\u00e0 la Coppa Suruga Bank dove Abe con un rigore trasformato conquister\u00e0 la vittoria di misura per 1-0 sul Chapecoense. Otterr\u00e0 la vittoria dell'edizione 2017 del campionato continentale asiatico, giocando la finale vinta contro l'Al-Hilal.\nIl 14 novembre 2021 annuncia il suo ritiro.\nNazionale.\nHa fatto inoltre parte della nazionale olimpica ai giochi olimpici del 2004, uscendo al primo turno dopo le sconfitte nel girone B con Paraguay, Ghana e Italia, nella sconfitta contro quest'ultima per 3-2 segner\u00e0 l'unica rete nel torneo.\nHa debuttato nella nazionale maggiore il 29 gennaio 2005, in un'amichevole vinta per 4-0 contro il Kazakistan, segnando il primo gol il 6 settembre 2006 contro lo Yemen vincendo per 2-0 in una gara per la qualificazione alla Coppa d'Asia 2007. Ottenuta la qualificazione segner\u00e0 un gol nella sconfitta per 3-2 contro l'Arabia Saudita mentre contro la Corea del Sud, la partita finir\u00e0 sul 0-0 e ai rigore Abe segner\u00e0 una rete anche se sar\u00e0 ininfluente dato che il Giappone perder\u00e0 per 6-5.\nLa sua ultima rete in nazionale \u00e8 stata contro il Cile in un'amichevole vinta per 4-0.\nNon fu selezionato per il campionato del mondo 2006, ma ne divent\u00f2 un titolare quando Ivica Osim, in precedenza allenatore del JEF United, lasci\u00f2 la Nazionale dopo la Coppa del Mondo. Partecipa ai Mondiali 2010 in Sudafrica, giocando sempre partendo da titolare.\nSi ritira dalla Nazionale il 6 settembre 2011, una partita contro l'Vietnam vinta per 1-0, al quale Y\u016bki Abe \u00e8 uscito al 46\u00ba minuto, al posto di Y\u016bichi Komano."}
{"id": "633000", "revid": "181699", "url": "https://it.wikipedia.org/wiki?curid=633000", "title": "Comitato di B\u00e1cs-Bodrog", "text": "Il comitato di B\u00e1cs-Bodrog (in ungherese \"B\u00e1cs-Bodrog v\u00e1rmegye\", in serbo \u0411\u0430\u0447\u043a\u043e-\u0411\u043e\u0434\u0440\u043e\u0448\u043a\u0430 \u0436\u0443\u043f\u0430\u043d\u0438\u0458\u0430 o \"Ba\u010dko-Bodro\u0161ka \u017eupanija\", in croato \"Ba\u010dko-Bodro\u0161ka \u017eupanija\", in latino \"Comitatus Bacsiensis\" [\"Bachiensis, B\u00e1csiensis\"] \"et Bodrogiensis\") \u00e8 stato un antico comitato del Regno d'Ungheria, il cui territorio \u00e8 diviso tra la Serbia e l'Ungheria. Capoluogo del comitato era la citt\u00e0 di Zombor, poi nota col nome serbo di Sombor.\nIl comitato di B\u00e1cs-Bodrog confinava con gli altri comitati di Pest-Pilis-Solt-Kiskun, Csongr\u00e1d, Toront\u00e1l, Sirmia, Ver\u0151ce (questi ultimi due facenti parte della Croazia-Slavonia) e Baranya.\nGeograficamente comprendeva la fertile regione della B\u00e1cska ed era nettamente delimitato a sud e ad ovest dal Danubio e ad est dal Tibisco.\nStoria.\nLe origini del comitato risalgono al comitato di B\u00e1cs, gi\u00e0 esistente nell'XI secolo e passato all'Impero Ottomano nel XVI secolo (sangiaccato di Seghedino). Recuperata l'intera B\u00e1cska nel 1699 (Pace di Carlowitz), gli Asburgo ne attribuirono parte alla Frontiera Militare. Nel 1848/49 l'intera area divenne parte del Voivodato di Serbia e poi della provincia asburgica del Voivodato di Serbia e del Banato di Temesv\u00e1r (1849-1860). Il comitato di B\u00e1cs-Bodrog fu creato negli anni 1860, quando l'intera area fu inglobata nel Regno d'Ungheria.\nIn seguito al Trattato del Trianon (1920) il territorio fu spartito tra il Regno dei Serbi, Croati e Sloveni (il futuro Regno di Jugoslavia, cui and\u00f2 la porzione maggiore con le citt\u00e0 di Sombor, Subotica (Szabadka) e Novi Sad (\u00dajvid\u00e9k) e l'Ungheria, che si dovette accontentare del 15% rimanente.\nIn seguito alla seconda guerra mondiale, per effetto della riforma amministrativa ungherese del 1950, ci\u00f2 che rimaneva del comitato venne fuso con la porzione meridionale del comitato di Pest-Pilis-Solt-Kiskun a formare la nuova provincia di B\u00e1cs-Kiskun. La parte serba appartiene invece all'attuale provincia della Voivodina.\nPopolazione.\nIn base al censimento ungherese del 1910, le \"lingue d'uso\" della popolazione del comitato erano le seguenti:"}
{"id": "633001", "revid": "125688692", "url": "https://it.wikipedia.org/wiki?curid=633001", "title": "Aeroporti d'Europa per traffico passeggeri", "text": "Fonti.\nhttp://www.assaeroporti.com/"}
{"id": "633007", "revid": "767487", "url": "https://it.wikipedia.org/wiki?curid=633007", "title": "Nimravus", "text": "Il nimravo (gen. \"Nimravus\") \u00e8 un mammifero carnivoro estinto, vissuto nell'Oligocene e all'inizio del Miocene in Nordamerica, Asia ed Europa.\nUn leopardo con i piedi da cane.\nL'aspetto di questo primitivo carnivoro \u00e8 sorprendentemente simile a quello di un grosso felide attuale: il muso corto, gli occhi frontali, le zampe allungate e il corpo sinuoso ricordano da vicino le caratteristiche presenti in un leopardo, e anche le dimensioni sono decisamente paragonabili. In effetti, fin dalla sua prima descrizione verso la fine dell' '800. questo genere di mammiferi fu considerato proprio un antenato dei panterini attuali. Recenti revisioni, per\u00f2, hanno dimostrato che il nimravo, insieme ai suoi parenti stretti (i nimravidi), apparteneva a un gruppo primitivo di carnivori che, incredibilmente, svilupparono una morfologia quasi identica a quella dei felidi successivi. I nimravidi, per\u00f2, non possono essere considerati gli antenati dei felidi, perch\u00e9 sono troppo primitivi ma al contempo specializzati per certi aspetti. Le ossa dell'orecchio, infatti, sono pi\u00f9 primitive che in qualsiasi altro mammifero carnivoro (ad eccezione della nandinia attuale) ma alcune caratteristiche craniche e della dentatura sembrano specializzate in maniera diversa dai felidi. Le zampe, poi, assomigliavano vagamente a quelle dei canidi, e gli artigli erano parzialmente protrattili.\nCompetizione tra carnivori.\nMolto probabilmente il nimravo tendeva imboscate come i moderni grandi felidi, balzando addosso alle prede e azzannandole con i canini aguzzi. Probabilmente il nimravo cacciava uccelli e piccoli mammiferi, ma forse era in grado di cacciare anche animali pi\u00f9 grossi come gli equidi preistorici. Del genere \"Nimravus\" si conoscono varie specie, anche se solo due sono considerate unanimemente valide: \"Nimravus brachyops\" (la specie tipo) e \"Nimravus sectator\". Altri nimravidi del tempo, come \"Eusmilus\", competevano con \"Nimravus\" nelle vaste pianure nordamericane: un teschio di \"Nimravus\" ha un foro proprio nella regione frontale; il foro ha le dimensioni di un dente di \"Eusmilus\"."}
{"id": "633012", "revid": "99067", "url": "https://it.wikipedia.org/wiki?curid=633012", "title": "Lavoro minorile", "text": ""}
{"id": "633015", "revid": "729019", "url": "https://it.wikipedia.org/wiki?curid=633015", "title": "Strada statale 674 Tangenziale Ovest di Siena", "text": "La strada statale 674 Tangenziale Ovest di Siena \u00e8 una strada statale italiana.\nSi presenta come una superstrada a carreggiata doppia, con due corsie per ogni senso di marcia. Costituisce di fatto la prosecuzione del raccordo autostradale Firenze-Siena che collega il capoluogo toscano con la citt\u00e0 di Siena; il cambio di denominazione avviene in corrispondenza dell'uscita \"Siena Nord\".\nLa classificazione \u00e8 avvenuta col decreto ministeriale del 16 marzo 1999 che definisce come segue l'itinerario: \"Svincolo con l'R.A. 03 Siena - Firenze presso Siena - Svincolo con la S.S. n. 223 presso Siena\"."}
{"id": "633016", "revid": "100457203", "url": "https://it.wikipedia.org/wiki?curid=633016", "title": "TPLO", "text": "TPLO, sigla di Tibial Plateau Leveling Osteotomy, \u00e8 una tecnica chirurgica per cani con lesione del legamento crociato anteriore. \nPrevede un'osteotomia della tibia per permettere una rotazione sagittale del piatto tibiale in modo da annullare le forze tendenti a generare uno spostamento craniale della tibia. L'angolo finale desiderato per il piatto \u00e8 di 6 gradi con l'asse della tibia. L'osteotomia viene eseguita con una sega oscillante-ruotante e poi stabilizzata mediante placca mediale, entrambe appositamente studiate per questo intervento.\nQuesta tecnica rappresenta una rivoluzione nell'approccio al paziente-cane con lesione del legamento crociato anteriore. Infatti non prevede alcuna sostituzione dello stesso. Questa visione \"statica\", della stabilizzazione mediante sostituzione, \u00e8 sostituita qui da una visione \"dinamica\": l'annullamento di forze indesiderate grazie alla modifica della geometria del ginocchio."}
{"id": "633017", "revid": "1529788", "url": "https://it.wikipedia.org/wiki?curid=633017", "title": "Spiritus Domini (rivista)", "text": "Spiritus Domini \u00e8 una rivista mensile cattolica italiana di spiritualit\u00e0 della Societ\u00e0 delle divine vocazioni.\nFondata dal beato don Giustino Russolillo come rivista Vocazionista, vide la prima pubblicazione nel maggio 1927. \nIl direttore responsabile della rivista e delle Edizioni Vocazioniste \u00e8 dal 1\u00ba maggio 2008 don Sante Attanasio, S.D.V., membro della Congregazione Vocazionista del 1967."}
{"id": "633036", "revid": "99067", "url": "https://it.wikipedia.org/wiki?curid=633036", "title": "Sfruttamento minorile", "text": ""}
{"id": "633047", "revid": "2519", "url": "https://it.wikipedia.org/wiki?curid=633047", "title": "Distretti del Ghana", "text": "I distretti del Ghana (in inglese: \"districts\") sono la suddivisione territoriale di secondo livello del Paese, dopo le regioni, e sono pari a 260. \nLista.\nRegione di Ashanti.\nLa regione di Ashanti \u00e8 suddivisa in 43 distretti:\nRegione di Bono.\nLa regione di Bono \u00e8 stata costituita nel 2018 ed \u00e8 suddivisa in 12 distretti:\nRegione di Bono Est.\nLa regione di Bono Est \u00e8 stata costituita nel 2018 ed \u00e8 suddivisa in 11 distretti:\nRegione Centrale.\nLa Regione Centrale \u00e8 suddivisa in 22 distretti:\nGrande Accra.\nLa regione della Grande Accra \u00e8 suddivisa in 29 distretti:\nRegione Nord Est.\nLa Regione Nordorientale \u00e8 suddivisa in 8 distretti:\nRegione Nordoccidentale.\nLa regione Nordoccidentale \u00e8 stata costituita nel 2018 ed \u00e8 suddivisa in 9 distretti: :\nRegione Occidentale.\nLa Regione Occidentale \u00e8 suddivisa in 14 distretti:\nRegione Occidentale Superiore.\nLa Regione Occidentale Superiore \u00e8 suddivisa in 11 distretti:\nRegione Orientale.\nLa Regione Orientale \u00e8 suddivisa in 33 distretti:\nRegione Orientale Superiore.\nLa Regione Orientale Superiore \u00e8 suddivisa in 11 distretti:\nRegione di Oti.\nLa regione di Oti \u00e8 stata costituita nel dicembre 2018 scorporando territorio dalla regione di Volta. \u00c8 costituita da 8 distretti.\nRegione di Savannah.\nLa regione di Savannah \u00e8 stata costituita nel dicembre 2018 scorporando territorio dalla regione Settentrionale. \u00c8 costituita da 7 distretti.\nRegione Settentrionale.\nLa Regione Settentrionale \u00e8 suddivisa in 16 distretti:\nRegione del Volta.\nLa regione del Volta \u00e8 suddivisa in 18 distretti:"}
{"id": "633055", "revid": "1374756", "url": "https://it.wikipedia.org/wiki?curid=633055", "title": "Don Cherry", "text": "Biografia.\nCherry nacque a Oklahoma City ma crebbe a Los Angeles.\nConobbe la notoriet\u00e0 in ambito jazz nel 1958, insieme a Ornette Coleman, prima in un quintetto con il pianista Paul Bley e successivamente in quartetto senza pianoforte registrando principalmente per la Atlantic Records. Cherry appare in vari ruoli con i leader-band degli anni sessanta: \u00e8 stato co-leader della sessione di \"Avant-Garde\" con John Coltrane, ha registrato e suonato in tour con Sonny Rollins, \u00e8 stato co-leader dei New York Contemporary Five a Manhattan, ha registrato e suonato in tour con Albert Ayler e George Russell.\nVisse poi per alcuni anni a Parigi e in Svezia.\nOltre al bebop, Cherry era influenzato dal Middle East jazz, la musica tradizionale africana e indiana. Emblema di queste influenze \u00e8 il suo album \"Relativity Suite\".\nCherry appare nell'album di Coleman del 1971 dal titolo \"Science Fiction\", e negli anni settanta e ottanta si riunisce con i discepoli di Coleman Dewey Redman, Charlie Haden, e Ed Blackwell nel gruppo Old and New Dreams.\nSul finire degli anni '70, il trio Organic Music Theatre (con Gian Piero Pramaggiore e Nan\u00e1 Vasconcelos), ebbe un'intensa attivit\u00e0 live in Italia e Francia.\nIl gruppo di \"world jazz\" Codona, formato da Cherry con il percussionista Nan\u00e1 Vasconcelos e al sitar e Collin Walcott alla tabla, registr\u00f2 tre album con la ECM.\nHa continuato a cogliere un vasto numero di opportunit\u00e0, con l'album \"Escalator Over The Hill\" di Carla Bley o registrando con Lou Reed, Ian Dury, Rip Rig &amp; Panic e Sun Ra.\nDurante gli anni ottanta ha registrato nuovamente con il quartetto originale di Ornette Coleman in \"In All Languages\", e nell'album \"El Corazon\", insieme a Ed Blackwell.\nDon Cherry mor\u00ec a Malaga, in Spagna.\nI figli sono Eagle-Eye Cherry e David Ornette Cherry, anche loro musicisti."}
{"id": "633056", "revid": "6923", "url": "https://it.wikipedia.org/wiki?curid=633056", "title": "BMW serie 3", "text": ""}
{"id": "633057", "revid": "6923", "url": "https://it.wikipedia.org/wiki?curid=633057", "title": "Stazione di Napoli Centrale", "text": "La stazione di Napoli Centrale \u00e8 il principale scalo ferroviario della citt\u00e0 di Napoli e del Mezzogiorno ed \u00e8 la settima stazione italiana per flusso di passeggeri.\n\u00c8 la stazione principale della citt\u00e0, seguita da Napoli Afragola e da Napoli Campi Flegrei ed \u00e8 l'unica stazione della Campania, insieme a Castellammare di Stabia, con struttura di testa; sotto di essa si trova l'omonima stazione della rete Circumvesuviana. La stazione \u00e8 collegata anche con la stazione Garibaldi della metropolitana di Napoli e con la fermata della linea 2.\nStoria.\nAll'Unit\u00e0 d'Italia (1861) la citt\u00e0 di Napoli era servita da due stazioni ferroviarie, poste una a fianco dell'altra lungo la via dei Fossi (l'attuale corso Garibaldi). Si trattava della stazione della societ\u00e0 Bayard, capolinea della ferrovia per Salerno, e della stazione della societ\u00e0 Regia, capolinea della ferrovia per Roma.\nIn seguito all'aumento del traffico e alle mutate necessit\u00e0, si decise di concentrare i traffici in un'unica stazione centrale, di testa anch'essa, posta a nord delle due precedenti. La nuova stazione, che si riteneva un tempo progettata in stile neorinascimentale dall'architetto Errico Alvino, o meglio Enrico Alvino, \u00e8 stata inizialmente progettata dall'ingegnere francese Paul Amilhau a partire dal 1860 e poi da Nicola Breglia, allievo di Alvino, dal 1862.\nCome \u00e8 stato appurato da un saggio critico, sulla formulazione della paternit\u00e0 pesa l'equivoco nato dalla presenza di un ingegnere Ettore Alvino nel cantiere della stazione, che in base ad accurate ricerche d'archivio \u00e8 risultato essere ingegnere delle ferrovie che si firmava E. Alvino e che collabor\u00f2 al progetto fino al gennaio 1862, facendo cos\u00ec nascere l'equivoco.\nLa stazione era collocata in posizione pi\u00f9 avanzata rispetto all'attuale, occupando gran parte dell'odierna piazza Garibaldi. Aperta al traffico il 7 maggio 1867, nel 1869 vi fu realizzata la copertura a tettoia triangolare in ferro e vetro progettata nel 1865 da Alfredo Cottrau. La sua forma era ad U, ad unico livello, con porticati lungo i lati e due corpi di fabbrica alle estremit\u00e0 della facciata.\nLa stazione conteneva sei binari di testa e la facciata dava, come detto, su Piazza Garibaldi, che illo tempore era di dimensioni molto inferiori all'attuale, dove furono realizzati dei giardini. Al loro interno vi fu collocata la fontana della Sirena, inaugurata nel 1869 su disegno di Onofrio Buccino con l'aiuto di Francesco Jerace; fu spostata e ricollocata in piazza Sannazaro nel 1924. Nel frattempo, fu posto di fronte alla stazione nel 1904 il monumento a Garibaldi.\nCon il passare degli anni la capacit\u00e0 della vecchia stazione, con i suoi soli sei binari, divenne insufficiente a gestire l'enorme aumento del traffico ferroviario passante per la citt\u00e0. Per questo si decise, nel 1925, di traslare la zona dei binari di testa della stazione alcune centinaia di metri verso est, dove il maggior spazio disponibile permise di ottenere un piazzale interno molto pi\u00f9 ampio, il che consent\u00ec di avere un numero pi\u00f9 che doppio di binari. La zona della vecchia stazione fu usata per la realizzazione della metropolitana FS; il fabbricato viaggiatori originario fu adibito a stazione della metropolitana, indicata dal 1927 con il nome di \"Piazza Garibaldi\"., dotata di quattro binari il cui piano delle rotaie era stato abbassato di alcuni metri in una trincea che proseguiva oltre la testata della stazione in due nuove gallerie sotterranee sotto Piazza Garibaldi e il centro di Napoli. Questo permise di avere un nuovo collegamento ferroviario diretto verso le zone di Mergellina e dei Campi Flegrei. Di fatto la stazione di Piazza Garibaldi venne utilizzata per tutto il secolo XX, oltre che per la metropolitana, anche come stazione sussidiaria di Napoli Centrale per treni a lunga percorrenza (che cos\u00ec evitavano di dover fare l'inversione di marcia nella stazione centrale) e per treni in partenza/arrivo da Napoli Mergellina e Napoli Campi Flegrei (per esempio i locali e rapidi con destinazione Taranto).\nPer quanto riguarda la stazione principale, il piano regolatore generale del 1939 prevedeva in prospettiva l'eliminazione della stazione (che fino ad allora aveva praticamente solo i binari con installazioni provvisorie), sostituita da un nuovo impianto passante, in direzione nord-sud, posto alla periferia orientale della citt\u00e0.. Tuttavia, la seconda guerra mondiale imped\u00ec la realizzazione di un piano cos\u00ec ambizioso, ed anzi caus\u00f2 ingenti danni alla vecchia stazione (ora della metropolitana), in primis la totale scomparsa della copertura in ferro e vetro, che fu utilizzata per ricavarne materiale ferroso per le esigenze della guerra. Nel dopoguerra si decise allora, per minimizzare i costi, di mantenere la stazione centrale nella posizione esistente, completandola per\u00f2 con la costruzione di un nuovo fabbricato viaggiatori, che in seguito a un concorso fu progettato nel 1954 da Corrado Cameli, Pierluigi Nervi, Carlo Cocchia, Massimo Battaglini, Bruno Zevi, Giulio De Luca, Luigi Piccinato e Giuseppe Vaccaro.\nI lavori terminarono nel 1960, con la demolizione di tutte le strutture della vecchia stazione. Per non interrompere il traffico ferroviario, dapprima si provvide a costruire la nuova stazione demolendo la parte pi\u00f9 vicina al piano binari, poi si demol\u00ec la parte centrale dell'edificio, ed infine il vecchio ingresso prospiciente la piazza, che in un primo momento si prov\u00f2 a preservare ma invano, in quanto creava non pochi problemi alla viabilit\u00e0 della nuova piazza. Con la completa eliminazione delle strutture sopra il terreno, venne deciso di coprire il \u00abtrincerone\u00bb della stazione di Piazza Garibaldi, consentendo cos\u00ec di ampliare notevolmente la piazza soprastante ed eliminando di conseguenza le due strade (praticamente incorporate e facenti parte integrante della nuova piazza) che costeggiavano ai lati la stazione, e cio\u00e8 via Indipendenza, situata sul lato nord e dunque verso il Vasto, e via Libert\u00e0, che costeggiava la parte sud del vecchio fabbricato della stazione.\nDopo il 1960, furono realizzati il grattacielo su corso Novara nonch\u00e9 la cosiddetta \"proboscide\", la pensilina del nuovo capolinea degli autobus che, nascendo dalla nuova copertura, si proiettava verso il centro della piazza, e che verr\u00e0 poi rimossa e totalmente eliminata nell'anno 2000.\nAlcune delle colonne che costituivano i porticati della vecchia stazione furono riutilizzate in vari luoghi della citt\u00e0 (due furono adibite a supporto di statue della Madonna nei pressi del Museo Nazionale ed a piazza Immacolata, altre furono collocate presso la basilica del Buon Consiglio, a Capodimonte).\nLa riqualificazione.\nNegli ultimi anni la stazione \u00e8 stata sottoposta a un lavoro di ristrutturazione che ha consentito la realizzazione di una struttura pi\u00f9 moderna, con il rifacimento delle coperture superiori, la ristrutturazione della zona sotterranea dedicata alla metropolitana cittadina e regionale, la costruzione di diversi ascensori, l'installazione di scale mobili e una serie di spazi dedicati ai servizi di accoglienza dei clienti Trenitalia, di biglietterie, ristoranti e negozi.\nGli interventi nel dettaglio:\nStrutture e impianti.\nFra gli elementi architettonici che contraddistinguono la stazione \u00e8 da notare il tetto \u00aba piramidi\u00bb reso famoso anche da un \"carosello\" interpretato da Mina, in cui la cantante passeggiava vestita da enormi cavi telefonici tra le piramidi del tetto stesso. Arditi e innovativi furono anche i pilastri piramidali rovesciati (\"tripodi rovesci\") che sorreggono le tettoie poste all'ingresso della stazione e alla testa dei binari.\nDal piano inferiore della stazione di Napoli Centrale si accede alla stazione di Piazza Garibaldi, alla stazione della Circumvesuviana e alla stazione della linea 1. La stazione di Napoli Centrale dispone di 23 binari, numerati da 2 a 24. Presso la testa del binario 12 una targa commemora le vittime dell'attentato al Rapido 904 del 23 dicembre 1984.\nL'intera piazza Garibaldi antistante la stazione \u00e8 inoltre stata oggetto di ristrutturazione e riqualificazione in accordo con i lavori della linea 1 della metropolitana, su disegno di Dominique Perrault, tramite la costruzione di una galleria commerciale ipogea, di ampi giardini e di un parcheggio multipiano sotterraneo.\nMovimento.\nLa stazione, avendo una media di 150\u00a0000 frequentatori giornalieri (50 milioni l'anno) ed una frequenza di circa 390 treni al giorno, \u00e8 la settima maggiore d\u2019Italia. Tuttavia, se si considera anche il capolinea degli autobus in area Metropark e quello della Circumvesuviana la frequenza giornaliera sale a 200\u00a0000 utenze, pari a 73\u00a0000 000 di passeggeri annui.\nServizi.\nLa stazione dispone di:\nInterscambi.\nLa stazione dispone di:"}
{"id": "633058", "revid": "1543377", "url": "https://it.wikipedia.org/wiki?curid=633058", "title": "Panthera gombaszoegensis", "text": "Il giaguaro europeo (\"Panthera gombaszoegensis\"), nota anche con il sinonimo di pantera toscana (\"Panthera toscana\"), \u00e8 una specie estinta di grande felide vissuta nel Pleistocene inferiore (circa 1,5 milioni di anni fa) in Europa.\nResti fossili sono stati rinvenuti per la prima volta in Piemonte a Olivola, in Italia; in seguito, varie nazioni europee hanno restituito i resti di questa specie, tra cui Germania, Spagna, Francia, Regno Unito e Paesi Bassi.\nUn giaguaro gigante.\nI giaguari europei erano pi\u00f9 grandi di quelli sudamericani odierni, raggiungeva una lunghezza totale di circa 2,70 m e 190\u00a0kg di peso, probabilmente cacciavano prede pi\u00f9 grandi e vivevano in spazi pi\u00f9 aperti. Una forma simile ai giaguari europei \u00e8 nota nel Pleistocene inferiore dell'Africa orientale, e possiede caratteristiche del leone e della tigre. Il giaguaro europeo, probabilmente, era un animale solitario, forse abitante delle foreste. L'habitat e il comportamento dovevano essere simili a quelli dell'attuale giaguaro, anche se la forma europea probabilmente si spostava molto pi\u00f9 spesso nelle pianure con pochi alberi."}
{"id": "633060", "revid": "1187695", "url": "https://it.wikipedia.org/wiki?curid=633060", "title": "L'occhio del golem", "text": "L'occhio del Golem \u00e8 il secondo libro della \"Tetralogia di Bartimeus\" scritta da Jonathan Stroud. Il titolo originale in inglese \u00e8 \"The Golem's Eye\".\nTrama.\nSono passati tre anni dalla vicenda \ndell'amuleto di Samarcanda, e Nathaniel si \u00e8 confermato il mago pi\u00f9 giovane e intraprendente di tutto il Ministero. Niente di strano, quindi, che venga convocato per risolvere un mistero inquietante: un mostro, enorme, invisibile, circondato di oscurit\u00e0, getta Londra nel panico e fa strage di cose e persone. Il primo ministro Rupert Devereaux \u00e8 convinto che sia colpa della \"Resistenza\", un gruppo di londinesi privi di poteri magici che si oppone alla classe dominante dei maghi; ma le indagini di Nathaniel si rivelano infruttuose, come i tentativi di infiltrarsi nel gruppo. Messo alle strette, circondato dall'invidia e l'odio degli altri membri del Parlamento, Nathaniel deve andare a Praga alla ricerca del colpevole, ed evoca il jinn Bartimeus che gi\u00e0 l'aveva aiutato tre anni prima. Ma stavolta Bartimeus non \u00e8 affatto d'accordo..."}
{"id": "633062", "revid": "1982", "url": "https://it.wikipedia.org/wiki?curid=633062", "title": "Misenum", "text": ""}
{"id": "633064", "revid": "767487", "url": "https://it.wikipedia.org/wiki?curid=633064", "title": "StrongARM", "text": "Lo StrongARM \u00e8 una famiglia di microprocessori sviluppati da Digital Equipment Corporation (DEC). Gli StrongARM sono dei processori basati sull'architettura ARM sviluppata dalla Advanced RISC Machines ma migliorati per offrire prestazioni superiori. La famiglia StrongARM \u00e8 stata venduta da DEC a Intel che l'ha utilizzata come base per realizzare i microprocessori XScale.\nStoria.\nLa famiglia StrongARM \u00e8 il risultato di un progetto congiunto ARM e DEC volto a sviluppare una famiglia di processori veloci basati su architettura ARM (sebbene non totalmente compatibili a livello di codice). I processori furono sviluppati per quel settore del mercato embedded che richiedeva prestazioni superiori a quelle offerte dai processori ARM ma che non poteva sopportare il consumo energetico di un processore standard per computer. In questo mercato ricadono per esempio i palmari o i set-top box.\nIl progetto inizi\u00f2 nel 1995 e velocemente produsse il primo processore, l'SA-100. Il processore venne utilizzato da Apple computer per il suo palmare Newton, da Acorn per le macchine Risc PC, da Eidos per il suo sistema di editing video e da molti altri progetti.\nIn seguito la Digital Semiconductor (una divisione della DEC) venne venduta a Intel. Intel acquis\u00ec la divisione per porre termine a una causa intentata da DEC verso Intel per delle presunte violazioni di brevetti da parte Intel. Intel utilizz\u00f2 la linea StrongARM per rimpiazzare le sue linee RISC i860 e i960 con la linea XScale.\nDopo lo sviluppo del processore SA-100 venne prodotto il SA-110 e infine il SA-1100 prima del blocco della famiglia.\nDescrizione.\nLa famiglia StrongARM \u00e8 la pi\u00f9 veloce famiglia di processori ARM, sebbene non sia totalmente compatibile con i programmi ARM. Con una frequenza di 206 MHz il processore sviluppa 235 MIPS (1.14 MIPS/Mhz). la compatibilit\u00e0 software con le prime famiglie ARM \u00e8 limitata dal fatto che il processore ha una cache separata per i dati e le istruzioni e quindi non \u00e8 in grado di eseguire il codice automodificante. Le cache separate sono state riprese anche dall'architettura ARMv4 (utilizzata per esempio dal processore ARM/Texas Instruments ARM925). Lo StrongARM ha un'istruzione che invalida la cache e ne impone il ricaricamento dalla memoria principale. Raramente i programmi ARM utilizzavano codice automodificante e quindi i problemi di compatibilit\u00e0 erano abbastanza limitati, inoltre lo StrongARM non \u00e8 stato l'unico processore ad avere questo problema. Per esempio il processore Motorola 68020 era il primo processore dotato di cache separata della famiglia 68000 e quindi sub\u00ec gli stessi problemi di compatibilit\u00e0 dello StrongARM. Anche nel caso del 68020 il codice automodificante era utilizzato raramente e quindi i problemi di compatibilit\u00e0 furono pi\u00f9 teorici che pratici per la maggior parte degli utenti."}
{"id": "633065", "revid": "1005847", "url": "https://it.wikipedia.org/wiki?curid=633065", "title": "Centro direzionale di Napoli", "text": "Il centro direzionale di Napoli (o CDN) \u00e8 un insieme di moderni grattacieli che, sorti nel quartiere Poggioreale, a ridosso della stazione di Napoli Centrale, costituiscono un'intera cittadella. Progettato dall'architetto giapponese Kenz\u014d Tange, l'intero complesso \u00e8 stato completato nel 1995. \u00c8 il primo agglomerato di grattacieli ad essere stato realizzato in Italia e in Europa meridionale.\nStoria.\nLe origini del centro risalgono alla met\u00e0 degli anni sessanta, quando il Comune di Napoli individu\u00f2 un'area industriale dismessa, dell'estensione di circa 110 ettari, per la costruzione di un nuovo quartiere da adibire prevalentemente ad uso uffici; ci\u00f2 anche nell'intento dichiarato di decongestionare il traffico del centro cittadino.\nDopo numerosi progetti, nessuno dei quali definitivamente approvato, nel 1982 il tutto venne affidato al famoso architetto giapponese Kenz\u014d Tange. Circa tre anni dopo la presentazione del suo progetto, si avviarono i cantieri.\nLa costruzione dei grattacieli venne affidata ad architetti di fama internazionale: tra gli altri, Renzo Piano disegn\u00f2 il palazzetto dell'Olivetti, Massimo Pica Ciamarra, affiancato da un gruppo di architetti qualificati, si occup\u00f2 delle due Torri ENEL e Nicola Pagliara progett\u00f2 le Torri del Banco di Napoli. oltre che il Palazzo dell'Edilres.\nLa realizzazione \u00e8 stata ad opera dalla societ\u00e0 Mededil S.p.A., gruppo IRI-Italstat.\nStruttura.\nLa struttura \u00e8 caratterizzata dall'ampio asse viario posto al centro del complesso sul quale si susseguono piazze di varie forme (circolari, quadrangolari, ecc.) e dimensioni, alcune delle quali munite di fontane.\nAl di sotto di detta via principale sono ricavati numerosi parcheggi, scale mobili e vere e proprie arterie serventi il traffico veicolare colleganti la parte pi\u00f9 periferica del complesso architettonico con il centro della citt\u00e0. Non manca una chiesa con forme avveniristiche.\nLa torre Telecom, con i suoi 129 metri d'altezza, rappresenta il nono edificio pi\u00f9 alto d'Italia: non a caso fu per 15 anni, dal 1995 al 2010, l\u2019edificio pi\u00f9 alto d\u2019Italia, superando di 2 metri il Pirellone di Milano.\nVisto dalla collina del Vomero, l'intero complesso conferisce al panorama della citt\u00e0 un'aria piuttosto particolare per l'inevitabile contrasto esistente tra le antichit\u00e0 del centro storico e la modernit\u00e0 dei grattacieli che si ergono imponenti, con il Vesuvio a fare da sfondo.\nAl suo interno, nei piani sotterranei, sorge la stazione di Napoli Centro Direzionale della Circumvesuviana, gestita dall'Ente Autonomo Volturno. \u00c8 in fase di costruzione un'ulteriore fermata della linea 1 della metropolitana: la stazione Centro Direzionale.\nInoltre, a partire dal 2007, il centro direzionale ospita anche la nuova sede delle \"Facolt\u00e0 di Ingegneria e di Scienze e Tecnologie\" dell'Universit\u00e0 degli Studi di Napoli \"Parthenope\".\nCuriosit\u00e0.\nLe torri ENEL, i due edifici pi\u00f9 alti del CDN dopo la torre Telecom, per la loro somiglianza sono spesso citate come le \"Torri Gemelle di Napoli\".\nPosizione.\nIl complesso \u00e8 situato a Napoli tra la stazione centrale, lato Vicaria, e piazza Nazionale. Sebbene la struttura rientri interamente nel quartiere Poggioreale, al suo interno \u00e8 presente un commissariato di Polizia di Stato denominato \"Vasto - Arenaccia\".\nIl centro \u00e8 accessibile da via Giovanni Porzio, una strada che va dal corso Malta al corso Meridionale, facendo angolo con questo e via Taddeo da Sessa: questo \u00e8 l'ingresso principale della cittadella, tant'\u00e8 che l'indirizzo pi\u00f9 utilizzato per la corrispondenza \u00e8 \u00abvia Giovanni Porzio, 4\u00bb, sebbene questo numero civico sembri essere arbitrario, dato che non \u00e8 segnato da nessuna parte e prima del Centro direzionale sul medesimo lato della strada non vi sia niente, dato che il centro stesso fa direttamente angolo con via Taddeo da Sessa, prolungamento del corso Meridionale, da cui \u00e8 disponibile un'altra rampa d'accesso, attraverso un sottopassaggio.\nAltri accessi sono disponibili da via Francesco Lauria, via Domenico Aulisio, via Costantino Grimaldi, piazza Giovanni Falcone e Paolo Borsellino (gi\u00e0 piazza Enrico Cenni, risultante ancora cos\u00ec nello stradario del Comune di Napoli nonostante il cambio della targa), via Serafino Biscardi e piazza Salerno. Alcuni di questi ingressi immettono direttamente all'interno delle strutture del nuovo palazzo di giustizia.\nToponomastica interna.\nAll'interno del Centro direzionale la maggior parte degli edifici \u00e8 contrassegnata da una codifica binaria composta da una lettera e da un numero, a volte separati da una barra: la lettera indica l'isola, il numero il lotto all'interno di quell'isola. Le isole vanno dalla A alla G. Per alcuni edifici, invece, si usano i nomi.\nIl centro \u00e8 altres\u00ec dotato di una odonomastica interna, sprovvista di numerazione civica.\nTale odonomastica, riportata nelle mappe esposte internamente al Centro e ripresa da alcuni mappari come ad esempio Google Maps, non \u00e8 presente nello stradario ufficiale del Comune di Napoli. Fa eccezione largo Kagoshima, che \u00e8 l'unico odonimo indicato con targa ufficiale del Comune, il quale curiosamente \u00e8 riportato nello stradario del comune medesimo, ma non nelle mappe, inclusa quella di Google.\nCritiche negative.\nIl centro direzionale di Napoli \u00e8 stato criticato da pi\u00f9 parti, e dagli stessi abitanti di Napoli, per il degrado della sua area sottostante (scarsa illuminazione, presenza di senzatetto, rifiuti, problemi di manutenzione stradale e delle scale mobili - peraltro mai entrate in funzione e del tutto vandalizzate - e segnaletica poco chiara)."}
{"id": "633068", "revid": "767487", "url": "https://it.wikipedia.org/wiki?curid=633068", "title": "Contea di New London", "text": "La contea di New London \u00e8 una contea posta nell'area sud-orientale dello Stato del Connecticut negli Stati Uniti.\nGeografia fisica.\nCome per le altre contee dello Stato del Connecticut la contea di New London rappresenta solo una divisione geografica del territorio dello Stato e non ha alcuna funzione amministrativa.\nLa contea confina a nord-ovest con le contee di Hartford e di Tolland, nord con la contea di Windham, a est con le contee di Kent e di Washington del Rhode Island, a sud si affaccia sul Long Island Sound ed a ovest confina con la contea di Middlesex.\nIl territorio \u00e8 prevalentemente pianeggiante e si eleva solo nella parte settentrionale in catene di basse colline che raggiungono la massima altezza di 201 metri con la \"Gates Hill\". Il fiume principale \u00e8 il \"Thames\" che nasce dalla confluenza dei fiumi \"Yantic\" e \"Shetucket\" a Norwich, la citt\u00e0 pi\u00f9 grande della contea. Il Thames sfocia nel Long Island Sound con un ampio estuario in corrispondenza della citt\u00e0 di New London. Il confine sud-occidentale \u00e8 segnato dal corso finale del Connecticut prima che sfoci nel Long Island Sound.\nStoria.\nLa contea di New London fu costituita il 10 maggio 1666.\nComuni.\nCity e Town\nBorough\nCDP"}
{"id": "633069", "revid": "1983214", "url": "https://it.wikipedia.org/wiki?curid=633069", "title": "Corse di gruppo", "text": "Le corse di gruppo o pattern races sono quelle corse che, internazionalmente, sono utili alla selezione della razza dei cavalli purosangue. Sono le pi\u00f9 importanti nella scala gerarchica delle corse di galoppo.\nInfatti, solo i vincitori o i piazzati di pattern race possono entrare in allevamento e creare una discendenza.\n\u00c8 evidente che queste corse siano le pi\u00f9 importanti di una stagione e quelle con maggior dotazione in termini monetari.\nLe corse di gruppo si dividono in tre tipi: \nEsse si possono svolgere su qualsiasi distanza e la differenza tra i vari tipi di gruppo sta sostanzialmente nel montepremi (tranne qualche rara eccezione).\nCi\u00f2 che caratterizza le corse di gruppo \u00e8 il peso assegnato al cavallo: a parit\u00e0 di sesso e di et\u00e0, i cavalli portano in sella il medesimo peso. In caso di corse che vedono nelle gabbie di partenza sia maschi che femmine di differente et\u00e0 ci saranno degli scarichi a scalare.\nPrendiamo come esempio uno dei gruppi 1 pi\u00f9 importanti al mondo: l'Arc de Triomphe. Si svolge sempre nella prima domenica di ottobre, nell'ippodromo di Longchamp nei pressi di Parigi. Data la collocazione temporale, vi partecipano sia i cavalli anziani (4+ anni) sia i 3 anni (che ad ottobre ormai sono da considerarsi \"quasi anziani\"). Un cavallo di 4 anni maschio correr\u00e0 con 59,5 kg, mentre un cavallo di 3 ne porter\u00e0 56. Per le femmine \u00e8 previsto un discarico di 1,5 kg (quindi le anziane 57 e le 3 anni 54,5 kg).\nIn Europa le corse di gruppo 1 pi\u00f9 importanti (riservate ai cavalli di 3 anni) sono i vari derby che si svolgono in determinati paesi. Sicuramente quello di maggior prestigio e spessore tecnico \u00e8 il derby inglese, che si svolge sulla prestigiosa pista di Epsom nel primo sabato del mese di giugno. A seguire ci sono il derby francese e il derby irlandese, con quello tedesco e italiano che sono un gradino sotto. Per cavalli anziani, invece, il sopracitato Arc de Triomphe e la \"corsa dei diamanti\" ovvero le King George and Queen Elisabeth Diamond Stakes che si svolgono a fine luglio presso l'ippodromo reale di Ascot, in Inghilterra. Quasi tutte queste corse citate si disputano sulla distanza classica del miglio e mezzo, ovvero 2400 m (il derby francese si corre sui 2100 m della pista di Chantilly).\nNegli Stati Uniti meritano una citazione le 3 prove riservate ai 3 anni della cosiddetta Triple Crown (Triplice Corona). Esse sono, in ordine temporale di svolgimento: Kentucky Derby (2000 m a Churchill Down nel Kentucky), Preakness Stakes (1900 m al Pimlico Race Course nel Maryland) e Belmont Stakes (2400 m a Belmont Park, New York).\nSempre negli Stati Uniti, \u00e8 da menzionare la giornata della Breeders Cup, che si svolge solitamente in ottobre in uno dei numerosi ippodromi americani. In questa giornata si svolgono ben otto corse tutte di gruppo 1 con un premio al vincitore che va da un minimo di un milione di dollari a un massimo di quattro. In questo caso le otto corse si differenziano tra di loro per fondo della pista (alcune corse sono disputate sulla pista in sabbia altre sulla pista in erba), per la distanza da ricoprire, per l'et\u00e0 e il sesso dei cavalli che vi partecipano. Le corse di solito sono le seguenti:\nJuvenile (maschi, due anni, pista sabbia, 1700 m), Juvenile Fillies (femmine, due anni, pista sabbia, 1700 m), Sprint (anziani, pista sabbia, 1200 m), Mile (anziani, pista erba, 1600 m), Distaff (anziani, pista sabbia, 1800 m), Classic (anziani, pista sabbia, 2000 m, la prova pi\u00f9 prestigiosa e ricca), Royal Mares (femmine 3+ anni, pista erba, 2200 m) e Turf (anziani, pista erba 2400 m). \nUna giornata fantastica di corse, dove accorrono anche partecipanti europei.\nInfine per concludere, bisogna anche ricordare le corse asiatiche ovvero la Dubai World Cup (la corsa pi\u00f9 ricca del mondo), che si svolge a marzo nell'eccezionale impianto di Nad Al Sheba, ippodromo della famiglia Al Maktoum, la Japan Cup, la Singapore Cup, l'Hong Kong Cup ecc."}
{"id": "633077", "revid": "87670044", "url": "https://it.wikipedia.org/wiki?curid=633077", "title": "Museo di anatomia umana (Seconda universit\u00e0 di Napoli)", "text": ""}
{"id": "633081", "revid": "122630585", "url": "https://it.wikipedia.org/wiki?curid=633081", "title": "Fabio Grossi (ballerino)", "text": "Formazione e medaglie (1990-1997).\nSi forma all'Accademia Nazionale di Danza di Roma, dove si diploma con il massimo dei voti. \nSi perfeziona in Francia e a Monte-Carlo con maestri internazionali.\nA 19 anni \u00e8 vincitore assoluto del Concorso di Rieti sia per il classico che per il contemporaneo e finalista del Concorso di Mosca, presieduto da Yuri Grigorovich.\nCarriera in scena (1997-2008).\nNel 1997 debutta come solista con la compagnia Aterballetto, su permesso speciale (non avendo ancora terminato gli studi). Tra il 1998 ed il 2003 svolge un'attivit\u00e0 performativa internazionale presso ambiti coreografici diversificati:\n\u00c8 al Teatro dell'Opera di Roma come ballerino principale dal 2003 al 2007..\nNel 2008 \u00e8 \"\u00e9toile\" ospite al Teatro Filarmonico di Verona.\nDidattica (2008-2016).\n\u00c8 richiesto come \"ma\u00eetre de ballet\" per il corpo di ballo dell'Arena di Verona, e come insegnante di tecnica della danza accademica e di repertorio classico nei principali centri di formazione della capitale.\nDopo sei anni di assenza dal palcoscenico, nel 2014 torna in scena (per tre sole serate) con il personaggio pantomimico del mago Copp\u00e9lius in \"Copp\u00e9lia\" all'Accademia Nazionale di Danza.\nNel 2015 \u00e8 docente di \"Pas de Deux\" e coreografo per i corsi superiori dell'Accademia Nazionale di Danza.\nRepertorio coreografico.\n\u00c8 stato interprete del repertorio classico-romantico : \"Giselle\", \"Il lago dei cigni\", \"La Bella Addormentata\", \"Lo Schiaccianoci\", \"Raymonda grand pas\". \n\u00c8 stato interprete del repertorio neoclassico : \"Les Sylphides\" e \"Petru\u0161ka\" di Mikhail Fokine; \"Pulcinella\" di L\u00e9onide Massine; \"I Quattro Temperamenti\", \"La Chatte\" e \"Le Bal\" di George Balanchine; \"Sinfonietta\" di Ji\u0159\u00ed Kyli\u00e1n; \"Steptext\" e \"Approximate Sonata\" di William Forsythe; \"Bach-Kreationen\" di Uwe Scholz; \"Axioma 7\" di Ohad Naharin; \"Troy Game\" di Robert North; \"Sakountala\" e \"Ni Dieu ni Ma\u00eetre\" di Marie-Claude Pietragalla; \"Apr\u00e8s-midi d'un Faune\" di Amedeo Amodio.\n\u00c8 stato interprete di creazioni neoclassiche e contemporanee concepite su di lui (\"La gitana\", \"Nozze di sangue\", \"Re Lear\", \"Aleksandr Blok\", \"Marina Cvetaeva\", \"Faust\", \"La vestale\", \"Michelangelo\", \"Pers\u00e9phone\", \"Georg Trakl\"), collaborando con autori stranieri e italiani - da Luciano Cannito a Luca Veggetti.\nMauro Bigonzetti ha realizzato per lui l'assolo \"Watki\" ed il ruolo principale di \"Comoedia-Inferno\".\n\u00c8 stato scelto per \"Visione Lirica\" come partner di Carla Fracci in occasione del suo 70\u00ba compleanno, e per i duetti centrali degli spettacoli di Beppe Menegatti e di Luc Bouy quali \"Omaggio a Petrarca\", \"Stabat Mater\", \"Requiem\".\nHa danzato con Luciana Savignano per \"Odighitria\".\n\u00c8 stato protagonista delle danze de \"Il pipistrello\" di Johann Strauss (figlio) con la regia di Filippo Crivelli al Teatro Costanzi, di quelle di \"Aida\" di Giuseppe Verdi alle Terme di Caracalla.\nRiconoscimenti.\nGli sono stati conferiti i Premi Positano per l'arte della danza al Merito (1997) e al Valore (2007) e il Premio Anita Bucchi 2007 come migliore interprete maschile.\n\u00c8 incluso nel volume \"Storia della Danza e del Balletto\" (2005) di Alberto Testa.\nNel 2007 l'Universit\u00e0 di Roma Tre lo ha chiamato a discutere del tema del danzatore-attore.\n\u00c8 annoverato tra gli ex-studenti pi\u00f9 noti nel libro sul sessantesimo anniversario dell'Accademia Nazionale di Danza (2008).\n\u00c8 incluso nel volume \"Dizionario Gremese della danza e del balletto\" (2011) a cura di Horst Koegler (alle voci 'Faust' e 'Massine, L\u00e9onide').\nNel 2014 l'Accademia Nazionale di Danza gli ha dedicato una serata retrospettiva al Teatro Jia Ruskaja."}
{"id": "633087", "revid": "1187695", "url": "https://it.wikipedia.org/wiki?curid=633087", "title": "La porta di Tolomeo", "text": "La porta di Tolomeo \u00e8 il terzo libro della \"Tetralogia di Bartimeus\" scritta da Jonathan Stroud. Il titolo originale in inglese \u00e8 \"Ptolemy's Gate\".\nTrama.\nTre anni dopo gli eventi narrati nell'Occhio del golem, il potere di Londra vacilla: scoppiano disordini, i cittadini si ribellano, gli spiriti si danno battaglia nelle strade. John Mandrake, divenuto Ministro dell'Informazione, \u00e8 al culmine della notoriet\u00e0 e del potere; ma non pu\u00f2 contare sull'aiuto di Bartimeus, il jinn che sin dall'inizio \u00e8 stato al suo fianco, perch\u00e9 la lunga permanenza sulla Terra lo ha indebolito quasi mortalmente. Eppure Mandrake si rifiuta di lasciarlo andare per paura che altri si servano di lui, o forse perch\u00e9 \u00e8 l'unico legame con la propria infanzia, quando John Mandrake era ancora Nathaniel. Ma il giovane e ambizioso ministro sta per pagare cara la sua strategia: qualcuno infatti evoca Bartimeus per coinvolgerlo in un pericolosissimo piano che vedr\u00e0 spiriti e umani uniti contro il potere dei maghi."}
{"id": "633088", "revid": "404449", "url": "https://it.wikipedia.org/wiki?curid=633088", "title": "San Martino (Campi Bisenzio)", "text": "San Martino (gi\u00e0 \"San Martino a Campi\") \u00e8 una frazione del comune italiano di Campi Bisenzio, nella citt\u00e0 metropolitana di Firenze, in Toscana.\nSi tratta di una delle cinque frazioni che compongono l'agglomerato urbano di Campi Bisenzio, tant'\u00e8 che viene comunemente considerata dalla popolazione come un quartiere della citt\u00e0.\nStoria.\nSan Martino, un tempo borgo essenzialmente agricolo, si trova sulla riva destra del fiume Bisenzio ed ha conosciuto nel dopoguerra una grande espansione edilizia che l'ha portato a saldarsi integralmente con il capoluogo di Santo Stefano e con la vicina frazione di San Lorenzo.\nUn tempo la frazione era soprannominata \"La Piccola Russia\" per gli eccezionali risultati elettorali ottenuti dal PCI\nMonumenti e luoghi d'interesse.\nLa chiesa parrocchiale di San Martino, di origine medievale, ha la strana caratteristica di essere divisa dal Bisenzio da quasi tutto il suo territorio parrocchiale: ci\u00f2 \u00e8 dovuto ad una deviazione del corso del fiume, effettuata nel 1328 per eliminare una pericolosa ansa. \nOltre alla chiesa, San Martino conserva alcune testimonianze artistiche di valore come il convento delle Bettine, la medievale Torre Ginori, detta popolarmente \"la Torre di Carbonaia\" (dal vecchio nome della strada, oggi Via dei Mori) ed alcune ville signorili (Villa Gori, Villa Marsili)."}
{"id": "633091", "revid": "648716", "url": "https://it.wikipedia.org/wiki?curid=633091", "title": "Phoberomys", "text": "Phoberomys \u00e8 un genere di grossi roditori estinti, vissuti nel Miocene superiore, circa 9-7.246 milioni di anni fa, i cui resti sono stati scoperti nella Formazione Ituzaing\u00f3 dell'Argentina, nella Formazione Solim\u00f5es del Brasile, nella Formazione Urumaco a Urumaco in Venezuela, e in strati risalenti al Pliocene del Per\u00f9.\nQuesto animale era davvero gigantesco per il suo ordine: pur essendo infatti imparentato con istrici e cavie, le dimensioni della specie \"Phoberomys pattersoni\" rivaleggiavano con quelle del bisonte: era lungo 3 metri (pi\u00f9 un altro metro e mezzo di coda), per un peso di circa 700 chilogrammi; per anni \u00e8 stato ritenuto di gran lunga il pi\u00f9 grande roditore mai esistito, fino alla scoperta del Josephoartigasia monesi, roditore del Pliocene ancora pi\u00f9 grande, avvenuta nel 2008.\nI primi resti fossili di questo straordinario mammifero furono descritti nel 1980, ma \u00e8 solo nel 2000 che, in Venezuela, venne scoperto uno scheletro quasi completo, che ha permesso di capire le vere dimensioni e l'aspetto di questo roditore gigante. Come molti altri roditori, \"Phoberomys\" era un erbivoro dotato di molari e premolari a corona alta. Le zampe anteriori sono molto pi\u00f9 brevi delle posteriori: questo fatto suggerisce che \"Phoberomys\" potrebbe aver trascorso molto tempo appoggiato sulle sole zampe posteriori e sulla coda. Probabilmente passava molto tempo in acqua o nei suoi pressi, cibandosi delle piante che crescevano l\u00ec attorno.\nSpecie.\nLe specie ascritte al genere sono:\nUn'altra specie, \"P. bordasii\" , potrebbe essere in realt\u00e0 una specie ascrivibile al genere \"Neoepiblema\"."}
{"id": "633092", "revid": "2519", "url": "https://it.wikipedia.org/wiki?curid=633092", "title": "Loppa", "text": "Loppa \u00e8 un comune norvegese della contea di Troms og Finnmark."}
{"id": "633093", "revid": "729019", "url": "https://it.wikipedia.org/wiki?curid=633093", "title": "Battaglia di Cresson", "text": "La battaglia di Cresson fu uno scontro minore tenutosi il 1\u00ba maggio del 1187, sulle sponde del Cresson, o 'Ain Gozeh', vicino Nazaret. Essa fu il preludio alla sconfitta del Regno di Gerusalemme nella battaglia di Hattin combattuta due mesi dopo.\nPremessa.\nLa situazione politica a Gerusalemme era molto tesa. Raimondo III di Tripoli, che aveva governato come reggente ed era uno dei consiglieri pi\u00f9 saggi del regno, si rifiut\u00f2 di accettare come nuovo sovrano Guido di Lusignano. Gerardo di Ridefort, maestro dei cavalieri templari, Roger de Moulins, maestro degli Ospitalieri, Baliano di Ibelin, Ioscio, arcivescovo di Tiro e Reginaldo, furono inviati a Tiberiade per negoziare con Raimondo.\nLa battaglia.\nNel frattempo, Saladino aveva inviato una piccola armata verso Tiberiade guidata da suo figlio al-Afdal, per rappresaglia ad un precedente attacco ad una carovana Musulmana da parte di Rinaldo di Ch\u00e2tillon.\nRaimondo III nutriva la speranza che Saladino si potesse alleare con lui contro Guido, e per questo permise alla spedizione di attraversare Tiberiade il 30 aprile, sebbene si fosse premurato di avvisare i Cristiani di Nazaret del loro passaggio. Nell'apprendere ci\u00f2, Gerardo radun\u00f2 velocemente un piccolo esercito, formato dalle guarnigioni di Templari di Qaqun e al-Fulah e dai cavalieri del regno acquartierati a Nazaret, un piccolo contingente di soli 140 cavalieri in tutto; Baliano nel frattempo si era fermato nel suo feudo di Nablus e Reginaldo era anch'egli altrove.\nLa forza di Saladino era composta da 7000 uomini.\nGerardo raggiunse Cresson il 1\u00ba maggio. Come narra l\"Itinerarium Peregrinorum et Gesta Regis Ricardi\", una cronaca della Terza Crociata:\n\"Cos\u00ec Saladino radun\u00f2 il suo esercito e marci\u00f2 velocemente verso la Palestina. Egli invi\u00f2 l'emiro di Edessa, Manafaradin [al-Muzaffar], a capo di 7.000 Turchi per razziare la Terra Santa. Ora, quando questo Manafaradin giunse nella regione di Tiberiade, si scontr\u00f2 con il maestro del Tempio, Gerardo de Ridefort, e con il maestro dell'Ospedale, Ruggero des Moulins. Nello scontro inaspettato che segu\u00ec, egli mise in fuga il primo ed uccise il secondo.\"\nI Musulmani finsero una ritirata, una tattica alquanto comune che non avrebbe dovuto trarre in inganno Gerardo; tuttavia egli ordin\u00f2 una carica, nonostante il parere contrario di Ruggero, ed i cavalieri si separarono cos\u00ec dalla fanteria. I Musulmani riuscirono a contrastare facilmente la carica diretta dei Cristiani, uccidendo prima i cavalieri esausti e poi la fanteria. Gerardo sopravvisse ma tutti gli altri cavalieri vennero uccisi. Secondo l\"Itinerarium\", per\u00f2, Gerardo non ordin\u00f2 una carica in maniera sprovveduta ma fu vittima egli stesso di un attacco di sorpresa. L\"Itinerarium\" cita anche l'eroismo di un cavaliere Templare di nome Jakelin de Mailly, il quale, nonostante la morte di tutti i suoi compagni, combatt\u00e9 strenuamente fino alla morte.\nBaliano era ad un giorno di marcia, e si era anche fermato a Sebastea per celebrare una festivit\u00e0. Dopo essere giunto al castello di La F\u00e8ve, dove dovevano trovarsi acquartierati i Templari e gli Ospitalieri, lo trov\u00f2 deserto. Cos\u00ec invi\u00f2 il suo attendente Ernoul in avanscoperta per scoprire cosa fosse successo e presto ebbe notizia della battaglia dai pochi sopravvissuti. Raimondo venne a conoscenza dello scontro e giunse per l'ambasciata a Tiberiade, ed accett\u00f2 di scortare gli altri fino a Gerusalemme.\nRaimondo era finalmente disposto ad accettare Guido come re, ma il danno subito dal regno era ormai troppo grande, e sia Gerardo che Rainaldo consideravano Raimondo un traditore. Saladino raccolse un esercito ancora pi\u00f9 potente forte di 20.000 uomini e invase il regno a giugno, sconfisse Guido ad Hattin il 4 luglio e ad ottobre cattur\u00f2 la stessa Gerusalemme."}
{"id": "633101", "revid": "834", "url": "https://it.wikipedia.org/wiki?curid=633101", "title": "Ittito", "text": ""}
{"id": "633106", "revid": "554814", "url": "https://it.wikipedia.org/wiki?curid=633106", "title": "Monumenti di Napoli", "text": "Napoli \u00e8 una delle citt\u00e0 mondiali a maggior densit\u00e0 di risorse culturali, artistiche e monumentali, definita dalla BBC come la citt\u00e0 italiana con troppa storia da gestire.\nIl centro storico partenopeo \u00e8 stato dichiarato nel 1995 dall'UNESCO Patrimonio Mondiale dell'Umanit\u00e0.\nDi seguito una lista dei principali siti di interesse della citt\u00e0."}
{"id": "633109", "revid": "124934843", "url": "https://it.wikipedia.org/wiki?curid=633109", "title": "Lingua zenaga", "text": "La lingua zenaga (nome nativo \"Ta\u1e0d\u1e0dungiyya\") \u00e8 una lingua berbera parlata in Mauritania, tra Mederdra e la costa atlantica a sudovest del paese.\nDistribuzione geografica.\nI locutori si ripartiscono all'interno di quattro gruppi principali:\nLe cifre provengono da stime di Nicolas (1953: 102 ss.). Questo calcolo valutava che fossero ancora berberofoni poco pi\u00f9 di 13.000 parlanti su 29.000 componenti le trib\u00f9 zenaga (46%). La situazione da allora \u00e8 evoluta, ma mancano delle valutazioni precise.\nSecondo l'edizione 2013 di \"Ethnologue\", la lingua zenaga conta 2.100 locutori.\nDialetti e lingue derivate.\n\u00c8 un dato di fatto che tra i diversi gruppi devono esistere differenze dialettali anche abbastanza marcate, come ha rilevato di recente K. Na\u00eft Zerrad (2004: 15). Si osserva, per esempio:\nClassificazione.\nSecondo \"Ethnologue\", la classificazione della lingua zenaga \u00e8 la seguente:\nStoria.\nIl nome \"zenaga\" deriva da quello di una potente trib\u00f9 berbera dell'antichit\u00e0, conosciuta dai geografi medievali come Sanhaja; sembra che anche lo stesso nome \"Senegal\" derivi a sua volta da \"zenaga\". L\u2019altra ipotesi \u00e8 che derivi dall\u2019iberico \u201cci\u00e9naga\u201d, area paludosa. Ciononostante, attualmente la lingua ha perso molto del suo prestigio, ed i suoi locutori cercano di non farsi riconoscere perch\u00e9 essere riconosciuti come zenaga comporta una posizione disprezzata nella societ\u00e0 maura attuale. Per questo \u00e8 difficile valutare con precisione il numero dei parlanti, che usano questa lingua solo tra le mura domestiche, e in molti casi tendono anche a non trasmetterla pi\u00f9 alle nuove generazioni, che di conseguenza passano all'uso della \"hassaniya\", il dialetto arabo predominante in Mauritania (dialetto arabo che a sua volta contiene un gran numero di prestiti zenaga, valutati intorno al 10% del lessico). I locutori di zenaga sono per lo pi\u00f9 nomadi di religione islamica.\nFonologia.\nLa lingua condivide molte strutture di base con gli altri dialetti berberi, ma presenta anche molte caratteristiche peculiari, dovute sia al relativo isolamento rispetto al resto del mondo berbero, sia al contatto con altre lingue africane, che hanno influito molto, soprattutto sulla sua fonetica. Numerosi mutamenti fonologici rendono difficile a prima vista il confronto con gli altri parlari berberi. Si ha, per esempio, un passaggio di \"l\" &gt; \"dj\" e di \"kh\" &gt; \"k\", la caduta di \"gh\", e inoltre un frequente uso di occlusive glottidali, che in molti casi sembrano risalire ad antichi suoni \"laringali\" oggi perduti nel resto del berbero. Proprio questa caratteristica rende particolarmente interessante lo studio dello zenaga, che in molti casi sembra svolgere il ruolo che l'ittito ebbe per gli studi indoeuropei confermando la presenza di suoni laringali che molti in precedenza avevano solo ipotizzato.\nPer questo suo interesse, da qualche tempo i linguisti stanno cominciando ad occuparsi sempre di pi\u00f9 di questa lingua, di cui fino a qualche tempo fa esistevano descrizioni molto lacunose (Faidherbe, R. Basset) o inorganiche (Nicolas). In particolare, gli studi di Catherine Taine-Cheikh (che si \u00e8 accostata allo zenaga in seguito ai suoi studi approfonditi sulla \"hassaniya\") stanno fornendo sempre pi\u00f9 materiale descrittivo affidabile e utilizzabile con maggiore sicurezza per la comparazione.\nGrammatica.\nUna caratteristica evidente nella morfologia nominale \u00e8 la perdita dell'opposizione di stato nel nome, che non ha pi\u00f9, quindi due forme diverse per lo stato libero e lo stato d'annessione come invece avviene nella maggior parte degli altri parlari berberi. Alcuni relitti di nome in stato di annessione si hanno nella toponomastica:\nSistema di scrittura.\nPer la scrittura viene utilizzato il tifinagh."}
{"id": "633111", "revid": "196390", "url": "https://it.wikipedia.org/wiki?curid=633111", "title": "Monastero di Santa Chiara (Napoli)", "text": ""}
{"id": "633114", "revid": "124398783", "url": "https://it.wikipedia.org/wiki?curid=633114", "title": "Leo Spitzer", "text": "Biografia.\nInsegn\u00f2 filologia romanza presso l'Universit\u00e0 di Vienna ma, in seguito alle persecuzioni contro gli ebrei fu costretto a rifugiarsi in Turchia e in seguito negli Stati Uniti dove continu\u00f2 l'insegnamento.\nEbbe una formazione positivista e si inser\u00ec nella corrente idealistica di Croce e Vossler. Nel 1910 pubblic\u00f2 il saggio \"La formazione delle parole come mezzo stilistico, esemplificata in Rabelais\" nel quale sostiene l'importanza del momento creativo della lingua.\nIl suo metodo critico, che si basa sull'unit\u00e0 tra critica letteraria e analisi linguistica, nasce da una lettura precisa e attenta dei testi di scrittori di epoche diverse dei quali analizza le caratteristiche formali e linguistiche fino ad arrivare all'interpretazione unitaria e globale dell'autore.\nSpitzer elabor\u00f2 il concetto di \u00abcircolo filologico\u00bb: dall'osservazione di particolarit\u00e0 esterne (lessicali, sintattiche, ritmiche) si pu\u00f2 risalire al centro dell'opera per poi tornare alla superficie, estendendo e verificando l'osservazione di altri elementi. Le particolarit\u00e0 sono intese come l'allontanamento dall'uso linguistico normale, che corrisponde a un'alterazione dello stato psichico normale: pertanto ogni deviazione dalla norma linguistica \u00e8 indizio di uno stato psichico inconsueto e permette di spiare lo stato d'animo dell'autore. Quest'impostazione risente evidentemente sia della ricerca psicologica di Freud sia dello strutturalismo linguistico. \nTra le sue opere di maggiore importanza si ricordano: \"Studi stilistici\" (Stilstudien), 1928; \"Studi di stile e di letteratura romanza\" (Romanische Stil-und Literaturstudien), 1931; \"Racine e Goethe\" (Racine e Goethe) 1993; \"Linguistica e storia letteraria\" (Linguistics and literary history) 1948.\nDal 30 novembre 1946 fu socio corrispondente dell'Accademia della Crusca. Nel 1955 l'Accademia dei Lincei gli confer\u00ec il Premio Internazionale Feltrinelli per la Filologia e la Storia Letteraria.\nTra i suoi allievi, la scrittrice Angela Bianchini.\nOpere.\nLe traduzioni italiane corrispondono solo raramente alle raccolte originali o alle traduzioni in francese."}
{"id": "633115", "revid": "78273", "url": "https://it.wikipedia.org/wiki?curid=633115", "title": "Foberomio", "text": ""}
{"id": "633116", "revid": "486946", "url": "https://it.wikipedia.org/wiki?curid=633116", "title": "Testamento di vita", "text": ""}
{"id": "633117", "revid": "22356", "url": "https://it.wikipedia.org/wiki?curid=633117", "title": "Andrewsarchus", "text": ""}
{"id": "633138", "revid": "5", "url": "https://it.wikipedia.org/wiki?curid=633138", "title": "Cl\u00e1sica Costa de Almer\u00eda", "text": ""}
{"id": "633139", "revid": "110157", "url": "https://it.wikipedia.org/wiki?curid=633139", "title": "Morerebi", "text": " \nI Morerebi sono un piccolo gruppo etnico del Brasile che ha una popolazione stimata in circa 114 individui (2000). Parlano la lingua Morerebi (codice ISO 639: XMO) e sono principalmente di fede animista.\nVivono nello stato brasiliano dell'Amazonas, presso Rio Preto e Marmelos, in 2 villaggi.\nSono correlati ai Tenharim, di difficile classificazione perch\u00e9 evitano contatti con culture esterne."}
{"id": "633142", "revid": "104458", "url": "https://it.wikipedia.org/wiki?curid=633142", "title": "Partit Popular", "text": ""}
{"id": "633144", "revid": "287204", "url": "https://it.wikipedia.org/wiki?curid=633144", "title": "Procoptodon", "text": "Il procoptodonte (gen. \"Procoptodon\"), o procoptoda, era un canguro preistorico di taglia gigantesca, vissuto nel Pleistocene in Australia.\nUn canguro gigantesco.\nDiversamente dai canguri odierni, questo gigante aveva una testa molto corta, munita di mascelle possenti e occhi rivolti in avanti. Il procoptodonte era alto fino a tre metri e pesava circa 230 chilogrammi; queste dimensioni lo rendevano uno dei pi\u00f9 grandi animali del suo ecosistema. La specie pi\u00f9 nota, e anche la pi\u00f9 grande, \u00e8 \"P. goliath\", ovvero il pi\u00f9 grande canguro mai esistito. Le zampe posteriori del procoptodonte erano fornite di un solo grande dito, vagamente simile allo zoccolo di un cavallo. Grazie a questi strani \"piedi\", questo grande canguro si muoveva velocemente attraverso il territorio australiano, cercando fogliame ed erba da mangiare. Le zampe anteriori erano ugualmente strane: due delle cinque dita erano eccezionalmente lunghe e dotate di grandi artigli, forse usati per afferrare fronde degli alberi. La coda, infine, era piuttosto corta.\nIl procoptodonte si estinse alla fine del Pleistocene, assieme ad altri marsupiali giganti come \"Diprotodon\" e \"Thylacoleo\"."}
{"id": "633145", "revid": "599013", "url": "https://it.wikipedia.org/wiki?curid=633145", "title": "Cl\u00e1sica de Almer\u00eda 2004", "text": "La Cl\u00e1sica de Almer\u00eda 2004, diciannovesima edizione della corsa, si disput\u00f2 il 29 febbraio 2004 su un percorso di 187,2\u00a0km. Fu vinta dal francese J\u00e9r\u00f4me Pineau, che termin\u00f2 in 4h50'37\". La gara era classificata di categoria 1.3 nel calendario dell'UCI."}
{"id": "633146", "revid": "37401", "url": "https://it.wikipedia.org/wiki?curid=633146", "title": "Lugalbanda", "text": "Il mito gli assegna anni di regno e sostiene che originariamente fosse un pastore. Sarebbe succeduto ad Enmerkar.\nNell\"Epopea di Gilgame\u0161\" viene addirittura considerato dal figlio un dio. Esistono due poemi epici che hanno come protagonista il re di Uruk. Vengono comunemente chiamati \"Lugalbanda I\" (chiamato anche \"Lugalbanda nella grotta della montagna\") e \"Lugalbanda II\" (o \"Lugalbanda e l'uccello Anzu\"). I due testi non raccontano del suo regno, ma narrano i suoi trascorsi militari e politici e che lo portarono a diventare erede del trono di Uruk.\nMalgrado fosse un generale del re Enmerkar, nei due poemi non si racconta mai di un suo coinvolgimento diretto nelle battaglie. Per questo, alcuni studiosi considerano i poemi di Lugalbanda i primi racconti epici di pace."}
{"id": "633147", "revid": "1629429", "url": "https://it.wikipedia.org/wiki?curid=633147", "title": "Riserva libera", "text": "La Riserva Libera \u00e8 quella certa scorta di moneta che la banca deve trattenere allo scopo di far fronte alle richieste di rimborso dalla clientela.\nI depositanti possono prelevare le somme versate, anche per intero e senza preavviso se si tratta di depositi non vincolati (depositi a vista).\nLa riserva libera (detta anche riserva tecnica) consiste dall'ammontare di liquidit\u00e0 detenuto da una banca per espletare le sue attivit\u00e0.\nEssa \u00e8 composta da:\nTale riserva \u00e8 detta libera proprio in quanto il \"coefficiente di riserva tecnica\", ovvero la percentuale dei depositi che la banca detiene per espletare le proprie attivit\u00e0, \u00e8 autonomamente stabilito dalle banche, a differenza della riserva obbligatoria, il cui ammontare percentuale \u00e8 definito dalla banca centrale.\nIl coefficiente \u00e8 legato ad alcune variabili. In particolare, esso \u00e8 correlato positivamente al tasso ufficiale di sconto, in quanto l'istituto di credito \u00e8 spinto, in caso di alti tassi ufficiali, a detenere maggiore liquidit\u00e0 per evitare rifinanziamenti a tassi divenuti pi\u00f9 svantaggiosi. Inoltre, questo coefficiente \u00e8 correlato negativamente con il tasso d'interesse attivo, applicato cio\u00e8 ai prestiti alla clientela. L'aumento di questo tasso, infatti, render\u00e0 pi\u00f9 conveniente concedere prestiti, piuttosto che detenere liquidit\u00e0 in riserva.\nIl coefficiente di riserva tecnica \u00e8 inoltre uno dei fattori utilizzati per definire il moltiplicatore dei depositi e il moltiplicatore monetario.\nLe normative di Basilea II e Solvency II, rispettivamente per il settore bancario ed assicurativo, prevede il calcolo di requisiti patrimoniali, che devono coprire le perdite totali (attese ed impreviste). Le riserve tecniche sono un termine di tale requisito, che dovrebbe coprire le perdite attese per scadenza ed ammontare, mentre la quota eccedente serve a proteggere la societ\u00e0 dal rischio di insolvenza a causa di eventi di rischio e perdite imprevisti.\nBibliografia.\n- Franco Poma, \"Corso di Economia Politica\" (2005). ISBN 88-416-6063-5"}
{"id": "633148", "revid": "22475", "url": "https://it.wikipedia.org/wiki?curid=633148", "title": "Ciccio e Franco", "text": ""}
{"id": "633149", "revid": "18323", "url": "https://it.wikipedia.org/wiki?curid=633149", "title": "Arturo Scotto", "text": "\u00c8 stato deputato alla Camera per due legislature: la XV e la XVII, ricoprendo vari incarichi parlamentari.\nBiografia.\nLaureato in scienze politiche, uomo sposato con Elsa Bertholet da cui ha avuto un figlio, s'iscrive nel 1994 all'organizzazione giovanile del Partito Democratico della Sinistra: Sinistra giovanile (SG), diventando due anni dopo nel 1996 segretario del Circolo di Torre del Greco e nel 2001 segretario della federazione provinciale di Napoli della SG. Nello stesso anno entra nella direzione nazionale dei Democratici di Sinistra, e successivamente anche ad entrare nell'esecutivo nazionale della SG.\nElezione a deputato.\nIn occasione delle elezioni politiche del 2006 viene candidato, ed eletto, alla Camera dei deputati tra le liste dell'Ulivo nella circoscrizione Campania 1, risultando il pi\u00f9 giovane parlamentare della legislatura.\nComponente della , \u00e8 stato uno dei primi firmatari della tesi \"Alla fine c'era la terra da salvare\", che si opponeva allo scioglimento dei DS ed alla costruzione del Partito Democratico (PD), presentata nel IV Congresso Nazionale della Sinistra Giovanile.\nNel maggio 2007, in coerenza con la linea espressa fino ad allora, ha lasciato i DS, in procinto di sciogliersi dopo il IV Congresso Nazionale per lasciare spazio al PD, per aderire a Sinistra Democratica di Fabio Mussi e Cesare Salvi.\nAlle elezioni politiche del 2008 viene candidato per la Camera dei deputati come capolista de La Sinistra l'Arcobaleno nella circoscrizione Campania 1. Ma non viene eletto a causa del mancato superamento della soglia di sbarramento del 4% su base nazionale da parte della lista.\nSinistra Ecologia Libert\u00e0.\nCon Sinistra Democratica partecipa al processo di costituzione di Sinistra Ecologia e Libert\u00e0 (SEL), di cui diventa il coordinatore regionale in Campania.\nNel 2010 \u00e8 entrato a far parte della presidenza nazionale di SEL come Responsabile Esteri del partito.\nNel dicembre 2012 si candida alle elezioni primarie parlamentari organizzate da SEL, al termine delle quali si rivela essere il pi\u00f9 votato nella circoscrizione della Camera - Campania 1.\nAlle elezioni politiche del 2013 viene quindi rieletto alla Camera dei deputati tra le liste di Sinistra Ecologia Libert\u00e0 nella circoscrizione Campania 1. Diventa successivamente membro e capogruppo SEL nella 3\u00aa Commissione Affari Esteri e Comunitari della Camera.\nIl 10 luglio 2014 viene eletto come nuovo capogruppo di SEL alla Camera, sostituendo il capogruppo \"ad interim\" Nicola Fratoianni, dopo le dimissioni del predecessore Gennaro Migliore e di tutto l'ufficio di presidenza di SEL alla Camera, oltre che l'uscita di 12 deputati che contestavano la linea di Nichi Vendola a loro avviso, troppo oppositiva nei confronti del governo Renzi e del Partito Democratico che aveva portato SEL ad abbandonare l'idea di adesione al PSE con i democratici preferendo una costituenda della sinistra radicale gi\u00e0 tracciato dal percorso delle europee 2014 con la Lista Tsipras.\nScotto \u00e8 stato considerato un uomo di mediazione tra l'ala pi\u00f9 radicale e di sinistra del partito e l'ala pi\u00f9 dialogante con il PD e il governo.\nFondazione di Sinistra Italiana.\nIl 23 gennaio 2017, con un post nel suo blog sull'Huffington, si candida alla segreteria nazionale di Sinistra Italiana, in rappresentanza dell'ala pi\u00f9 dialogante con il PD, contro la mozione del coordinatore di SEL Nicola Fratoianni, rappresentante dell'ala che punta tutto sulla costruzione di un soggetto autonomo anche dal centro-sinistra. Presentatosi con un programma di 5 punti: lavoro e le tutele (appoggiando i referendum della CGIL), maggiori investimenti pubblici; il reddito minimo garantito; \"\"la rivoluzione delle donne\" e la \"rivoluzione ecologica\"\", a sostenere la mozione di Scotto ci sono almeno 16 parlamentari di Sinistra Italiana, pi\u00f9 un gruppo di dirigenti che va dal vicepresidente della Regione Lazio Massimiliano Smeriglio ad Alfredo D'Attorre e i giovani Marco Furfaro e Simone Oggionni. Ma il 2 febbraio annuncia il ritiro della candidatura, facendo forti accuse alla classe dirigente del nuovo partito.\nIl 19 febbraio, al congresso fondativo di Sinistra Italiana svolto a Rimini, annuncia la volont\u00e0 di non entrare nel nuovo partito.\nCoordinatore di Articolo Uno.\nNello stesso mese Scotto, in seguito all'abbandono del Partito Democratico da una parte degli esponenti della \"minoranza Dem\", tra cui Massimo D'Alema, Pier Luigi Bersani, Roberto Speranza, Guglielmo Epifani, Enrico Rossi e Vasco Errani, si unisce a loro per fondare un nuovo partito di sinistra chiamato (allora) Articolo 1 - Movimento Democratico e Progressista (MDP).\n\u00c8 stato ricandidato alle elezioni politiche del 4 marzo 2018, tra le liste di Liberi e Uguali, ma senza risultare eletto.\nIl 7 aprile 2019 \u00e8 stato nominato coordinatore nazionale di Articolo Uno, succedendo a Roberto Speranza diventato segretario del partito.\nNella notte di capodanno del 2019 \u00e8 stato insultato e aggredito fisicamente in piazza San Marco a Venezia da un gruppo di giovani neofascisti."}
{"id": "633150", "revid": "1981977", "url": "https://it.wikipedia.org/wiki?curid=633150", "title": "Mario Puccini", "text": "Biografia.\nEbbe un'infanzia difficile, che spesso rivive nei suoi romanzi a sfondo autobiografico. Collabor\u00f2 alla \"Voce\" e assunse un atteggiamento di rottura verso l'estetismo dannunziano, richiamandosi polemicamente a Giovanni Verga e all'esempio della grande narrativa russa. Nel 1927, dopo aver partecipato alla prima guerra mondiale, pubblic\u00f2 quello che \u00e8 considerato il suo miglior libro: \"Cola o il ritratto dell'italiano\" (1927). Si tratta di un'opera fortemente antiretorica, tesa alla ricerca di una pi\u00f9 semplice e schietta umanit\u00e0. \nCome del resto anche gli altri suoi precedenti o successivi romanzi: \"Viva l'anarchia\" (1921), poi riedito col titolo \"Quando non c'era il Duce \" nel 1930, \"Dov'\u00e8 il peccato \u00e8 Dio\" (1922); \"Ebrei\" (1931); \"La prigione\" (1932); \"Comici\" (1935); \"La terra \u00e8 di tutti\" (postumo, 1958).\nFu definito da Vasco Pratolini \"uno dei maestri a cui la letteratura italiana deve rendere giustizia\".\nAncora pi\u00f9 intenso e vario di umori e di fantasia appare il mondo narrativo di Puccini nei racconti brevi e lunghi: dai \"Racconti cupi\" (1922) a \"Scoperta del tempo\" (postumo, 1959).\nAlla vasta attivit\u00e0 narrativa affianc\u00f2 quella di studioso di cose ispaniche: sono da ricordare, tra l'altro, i suoi saggi su Vicente Blasco Ib\u00e1\u00f1ez e Miguel de Unamuno. \nIn Spagna pubblic\u00f2 anche una sua storia dell'ultimo cinquantennio della letteratura italiana \"De D'Annunzio a Pirandello\" (1927). \nIl libro, che raccoglieva numerosi articoli apparsi su vari giornali italiani, oltre a materiale inedito o aggiornato, fu pubblicato esclusivamente in spagnolo per conto della casa editrice Editorial Sempere. Il volume spar\u00ec dalla circolazione dopo la chiusura della casa editrice (specializzata in autori anarchici e socialisti) durante la guerra civile spagnola e non ne fu mai pubblicata una edizione in italiano. \nIn occasione del cinquantenario della morte Francisco Morcilla, Carlo Santulli e Marco Roberto Capelli hanno ritradotto il libro dallo spagnolo all'italiano, integrandolo con materiale dell'epoca ed il risultato \u00e8 stato pubblicato in tiratura limitata dalla Fondazione Rosellini di Senigallia con il titolo di \"Da D'Annunzio a Pirandello\". \nLa maggior parte delle opere di Mario Puccini sono esaurite da molti anni, tuttavia alcuni anni fa si \u00e8 costituito a Senigallia, con il patrocinio della Fondazione Rosellini, un comitato di studi pucciniani che si sta occupando della raccolta e della ristampa delle opere di questo autore.\nIl figlio, Dario Puccini, fu un famoso ispanista."}
{"id": "633152", "revid": "22475", "url": "https://it.wikipedia.org/wiki?curid=633152", "title": "Franchi e Ingrassia", "text": ""}
{"id": "633153", "revid": "599013", "url": "https://it.wikipedia.org/wiki?curid=633153", "title": "Munduruku", "text": "I Munduruku (o anche Mundurucu) sono un gruppo etnico del Brasile che ha una popolazione stimata in circa 11.630 individui (Funasa, 2010). Parlano la lingua Munduruku (codice ISO 639: MYU). Denominazioni alternative: Mundurucu, Monjoroku, Weidyenye, Paiquize, Pari, Caras-Pretas.\nInsediamenti.\nVivono negli stati brasiliani di Par\u00e1 e Amazonas, nelle zone dei fiumi Tapaj\u00f3s e Madeira, in 22 villaggi (2000). La popolazione \u00e8 stata decimata, nel corso del XX secolo, dalla malaria; oggi la popolazione sta ricominciando a crescere.\nOrganizzazione sociale.\nI Munduruku sono un gruppo di discendenza patrilineare con residenza matrilocale. Gli antropologi, infatti, hanno studiato che quando un uomo si sposa va a stabilirsi nel villaggio della moglie, anche se non abita con lei. Egli va ad occupare la \"casa degli uomini\", la quale ospita tutti gli altri mariti provenienti da fuori e gli uomini non sposati del villaggio (fratelli e figli delle donne del villaggio, purch\u00e9 abbiano raggiunto l'et\u00e0 pubere). Le donne abitano in \"case\" disposte circolarmente nel villaggio, con le loro madri e i loro figli piccoli.\nCultura.\nSecondo il linguista francese Pierre Pica, che li ha studiati, questo popolo sa contare fino a 5 poi per quantit\u00e0 superiori usano parole come \"molti\" (ADE), \"alcuni\" (ADESU) o \"una piccola quantit\u00e0\" (BURUMAKU). Ovviamente non bisogna pensare che abbiano capacit\u00e0 intellettive inferiore agli altri popoli, semplicemente si sono adattati ad un ambiente in cui le capacit\u00e0 di calcolo non sono d'aiuto nella vita quotidiana.\nAddirittura si \"rifiuterebbero\" di contare, perch\u00e9 apprendere questa facolt\u00e0 significherebbe per loro sacrificarne altre (come la capacit\u00e0 di orientamento) necessarie alla sopravvivenza nella foresta. Dalle ricerche risulta che questo popolo possiede le nozioni di punto, linea, parallelismo, distanza ed angolo, e che distinguono in modo approssimato la quantit\u00e0, ma non riescono proprio a contare. In questo sembrano abbastanza simili ai bambini di 5-6 anni.\nNel 2010 sono stati fatti studi antropologici su questa popolazione al fine di dimostrare come siano innati concetti di geometria euclidea negli esseri umani.\nReligione.\nSono principalmente di fede animista e praticano lo sciamanesimo. Hanno avuto in passato contatti con gruppi di missionari."}
{"id": "633154", "revid": "46931", "url": "https://it.wikipedia.org/wiki?curid=633154", "title": "Mundurucu", "text": ""}
{"id": "633156", "revid": "101047733", "url": "https://it.wikipedia.org/wiki?curid=633156", "title": "Androsfinge", "text": "L'androsfinge \u00e8 un essere mitico assai rappresentato attraverso la scultura egizia. \nHa testa umana, a volte porta un nemes, e il corpo \u00e8 di leone, come nel caso della Grande Sfinge di Giza, l'androsfinge pi\u00f9 famosa.\nAndrosfinge nella cultura moderna.\n\"Androsfinge\", \"Ieracosfinge\" e \"Criosfinge\" sono anche i nomi di tre carte di Yu-Gi-Oh! (rispettivamente EP1-002, TLM-012, TLM-013)."}
{"id": "633157", "revid": "1971044", "url": "https://it.wikipedia.org/wiki?curid=633157", "title": "Puerto Williams", "text": " \nPuerto Williams \u00e8 una piccola cittadina portuale del Cile meridionale, situata sull'Isola Navarino e si affaccia sul Canale di Beagle. Nel 2002 aveva una popolazione di 2.874 abitanti.\nPuerto Williams viene definita da alcune fonti come la citt\u00e0 pi\u00f9 meridionale del mondo.&lt;ref name=\"http://www.infinito-sur.com\"&gt;http://www.infinito-sur.com/ , retrieved 9 April 2012&lt;/ref&gt;\nGeografia fisica.\nPuerto Williams \u00e8 la capitale della Provincia dell'Ant\u00e1rtica Chilena, una delle quattro province della Regione di Magellano e dell'Antartide Cilena. Il villaggio di Puerto Toro, molto pi\u00f9 piccolo, condivide l'isola di Navarino con Puerto Williams, e si trova nella parte sud-est dell'isola. Puerto Williams \u00e8 l'insediamento con il titolo di citt\u00e0 pi\u00f9 meridionale del mondo.\nL'accesso avviene da Punta Arenas, 350\u00a0km pi\u00f9 a nord, per via aerea o tramite battello, oppure sempre via mare da Ushuaia.\nClima.\nIl clima di Puerto Williams \u00e8 un clima oceanico subpolare temperato (Cfc) secondo la classificazione climatica di K\u00f6ppen.\nStoria.\nSi ritiene che il popolo Yahgan, originario del Cile meridionale, sia emigrato in questa zona pi\u00f9 di 10.000 anni fa e vi abbia instaurato la sua tradizionale cultura di cacciatori-raccoglitori. Gli europei si imbatterono per la prima volta in loro e nell'area all'inizio del XVI secolo. Fu solo nel XIX secolo che gli europei iniziarono ad interessarsi all'area per lo sviluppo; le sue citt\u00e0 avevano talvolta fornito navi per la caccia alle balene.\nAlla fine del XIX secolo, fu scoperto l'oro nella regione, attirando masse di migranti in cerca di fortuna. Nel 1890 c'erano circa 300 minatori d'oro nelle isole Picton, Lennox e Nueva ed a Puerto Toro, fondata nel 1892. Puerto Navarino, sul lato ovest dell'isola di Navarino, fu fondata nel giugno del 1938. Inoltre, alcune isole furono usate per supportare l'allevamento di pecore e le esportazioni di carne e lana divennero importanti.\nPuerto Williams viene fondata nel 1953, sviluppata principalmente come base navale per il Cile. La cittadina deve il proprio nome all'Ammiraglio Juan Williams Rebolledo, il quale fond\u00f2 Fuerte Bulnes sulla Penisola di Brunswick nel XIX secolo. Il suo ospedale navale \u00e8 stato aperto nel 1960. Nel 2002 l'alimentazione elettrica \u00e8 stata trasferita dalla Marina cilena a un fornitore privato.\nSecondo il trattato di pace e amicizia del 1984 tra Cile e Argentina, Puerto Williams \u00e8 il punto di partenza per le navi di tutte le nazioni nel traffico tra lo stretto di Magellano e i porti argentini nel Canale di Beagle.\nEconomia.\nBase navale.\nLe seguenti motovedette e navi da pattugliamento della marina cilena sono di stanza a Puerto Williams:\nTurismo.\nIl turismo a Puerto Williams e sull'isola di Navarino \u00e8 in fase di sviluppo. La cittadina dispone di un aeroporto e di servizi alberghieri. Ci sono diversi sentieri per escursioni di pi\u00f9 giorni nelle montagne a sud di Puerto Williams. Lungo la costa ad est di Puerto Williams sono visibili resti di antichi accampamenti utilizzati dalle popolazioni native.\nA Puerto Williams si trovano la scuola dell'infanzia, la scuola secondaria, la chiesa del Movimento dei Santi degli ultimi giorni, l'ufficio turistico e il ristorante pi\u00f9 meridionali al mondo, nonch\u00e9 uno degli aeroporti pi\u00f9 meridionali al mondo.\nA Puerto Williams si trova il museo Martin Gusinde, il quale mostra la vita degli Yamana e dei Selknam, popolazioni che anticamente abitavano la Terra del Fuoco. Inoltre \u00e8 possibile raggiungere con un battello da Puerto Willians il Cabo de Hornos National Park (Parco Nazionale di Capo Horn)."}
{"id": "633160", "revid": "35804", "url": "https://it.wikipedia.org/wiki?curid=633160", "title": "Ieracosfinge", "text": "La ieracosfinge \u00e8 una creatura leggendaria, una chimera simile al grifone raffigurata nell'arte egizia (principalmente sculture) e nell'araldica europea. Si tratta di un leone con testa di falco, talvolta portante un copricapo. Il nome fu coniato da Erodoto per le sfingi a testa di falco che vide in Egitto.\nLa ieracosfinge \u00e8 da alcuni vista come un presagio di male.\nLa Ieracosfinge, cos\u00ec come l\"'Androsfinge\" e la \"Criosfinge\", compare anche nel gioco di carte \"Yu-Gi-Oh!\" (sono rispettivamente le carte TLM-012, EP1-002, TLM-013)."}
{"id": "633161", "revid": "729019", "url": "https://it.wikipedia.org/wiki?curid=633161", "title": "T-37A", "text": "Il T-37A \u00e8 stato un carro armato leggero anfibio dell'Armata Rossa, sviluppato tra il 1931 e il 1933 in Unione Sovietica attraverso successive riprogettazioni del Vickers-Carden-Loyd Amphibious Tank (uno dei vari articoli per il mercato estero fabbricati dalla Vickers-Armstrongs). Il carro fu ampiamente modificato e fu dotato di componenti nuove, come la torretta, o gi\u00e0 in uso presso le forze armate sovietiche, come il motore e l'armamento, una mitragliatrice Degtjar\u00ebv DT da 7,62\u00a0mm: si trattava, infatti, di un mezzo da ricognizione e non da combattimento. Prodotto in circa esemplari, fu impiegato nel corso della guerra d'inverno contro la Finlandia, difficile teatro di guerra dove vennero alla luce tutti i suoi limiti e la rapida obsolescenza. Nel corso dell'operazione Barbarossa (1941) i T-37A furono disperatamente gettati in battaglia e subirono perdite ingenti anche a causa dell'alto tasso di guasti. Le poche unit\u00e0 superstiti continuarono il servizio di prima linea fino all'estate 1942, quando furono ritirate per essere reimpiegate nelle scuole d'addestramento e/o come trattori d'artiglieria.\nIl T-37A fu fornito in versione comando con una caratteristica antenna a ringhiera e fu tentato anche di farne un piccolo semovente d'artiglieria, senza successo. I finlandesi catturarono una certa quantit\u00e0 di questi mezzi e li riutilizzarono a lungo.\nStoria.\nSviluppo.\nNel marzo 1928 la Vickers-Armstrongs acquist\u00f2 i diritti su tutti i veicoli ideati dagli ingegneri tecnici John Carden e Vivian Loyd, che furono assunti in posti di responsabilit\u00e0 nell'azienda. Il dinamico duo si dedic\u00f2 a riprogettare il tankette/trattore d'artiglieria Carden-Loyd Mk VI per trarne dei veri e propri mezzi militari, da proporre al British Army o per soddisfarne le richieste. Furono introdotte migliorie tecniche, comparve una torretta girevole e le dimensioni aumentarono un poco. La ditta ottenne inoltre dal War Office di poter offrire sul mercato mondiale varianti di questi piccoli blindati, solitamente con caratteristiche tecniche inferiori agli omologhi mezzi sperimentati in patria e, poi, entrati in servizio nell'esercito (detti collettivamente \"Vickers tankette\"). Tra i primi modelli di questi carri da esportazione figur\u00f2 il Vickers-Carden-Loyd Amphibious Tank, il primo vero blindato del suo genere: con un equipaggio di due uomini, armato con una singola mitragliatrice Vickers da 7,7\u00a0mm e dal peso contenuto, galleggiava grazie a due lunghe cavit\u00e0 sullo scafo superiore riempite di legno di balsa; lo scafo era a tenuta stagna e, sul retro, era stato dotato di un timone e un'elica, collegata al motore. Il War Office mostr\u00f2 all'inizio interesse e alla fine del decennio test\u00f2 due prototipi (designati A4E11 e A4E12), ma lo stato maggiore generale imperiale rifiut\u00f2 il mezzo; la Vickers ebbe cos\u00ec l'autorizzazione a venderlo ad altre nazioni.\nIl Vickers-Carden-Loyd Amphibious Tank attrasse l'attenzione dell'Unione Sovietica. Il paese aveva intrapreso un vasto programma di meccanizzazione dato che, al 1929, l'unico carro armato in dotazione all'Armata Rossa era il T-18, copia migliorata nel Renault FT ma che stava diventando rapidamente obsoleto. Viste le difficolt\u00e0 economiche e la scarsa capacit\u00e0 industriale che ancora ostacolavano l'URSS, i sovietici optarono per acquistare veicoli militari all'estero per velocizzare il riarmo e il potenziamento. In particolare, i vertici militari avevano richiesto un carro armato leggero capace di superare piccoli fiumi e, cos\u00ec, mantenere l'inseguimento di forze nemiche in rotta; nel 1929 Mosca acquist\u00f2 diversi esemplari del Vickers-Carden-Loyd. I carri (le fonti non riportano alcun numero preciso) furono consegnati nel 1931 e subito affidati all'\u00e9quipe tecnica guidata dall'ingegnere N. A. Astrov, che lavorava presso la fabbrica no. 37 della capitale proprio su mezzi militari anfibi. Il gruppo progett\u00f2 e fece assemblare due prototipi, dei quali il T-33 era pressoch\u00e9 identico al Carden-Loyd importato e il T-41, ideato nel 1932, ne rappresentava una versione un poco ingrandita e con modifiche soprattutto allo scafo. Nessuno dei due veicoli, comunque, super\u00f2 le prove iniziali: il T-33 mostr\u00f2 eccessiva fragilit\u00e0 delle sospensioni e il T-41 rivel\u00f2 una mediocre tenuta stagna; Astrov, dunque, intraprese una profonda revisione del carro britannico. Rinforz\u00f2 lo scafo, introdusse un'elica da barca con pale regolabili, un sistema di guida migliorato e aument\u00f2 la quantit\u00e0 di balsa. Inoltre, per facilitare logistica e manutenzione, us\u00f2 motore, trasmissione e cambio dall'autocarro GAZ-AA. La torretta fu ingrandita e spostata nella parte centrale dello scafo, ma disassata sulla destra.\nIl nuovo T-37 fu fabbricato in una piccola preserie di sette esemplari che, nell'estate 1933, furono sottoposti a undici giorni di estesi collaudi: percorsero chilometri su strada e terreno vario e altri 965 chilometri in acqua senza particolari problemi. L'11 agosto il T-37 fu accettato in servizio dall'Armata Rossa ma, pochi giorni dopo, l'ordine fu annullato. Infatti un altro gruppo di progettazione, che rispondeva all'ingegnere N. N. Kozyrev, aveva messo allo studio un'ulteriore versione del carro anfibio, detta T-37A e ispirata parte al Vickers-Carden-Loyd e parte al T-37 originale, pur essendo un poco pi\u00f9 lungo di quest'ultimo. Gli alti comandi preferirono il carro di Kozyrev al T-37 di Astrov e lo accettarono in servizio proprio sotto la designazione di \"T-37A\". Nel corso degli anni, comunque, fu talvolta abbreviata in \"T-37\".\nProduzione.\nLa produzione di massa del veicolo cominci\u00f2 alla fine del 1933, le prime unit\u00e0 furono consegnate al principio del 1934 e la fabbricazione si concluse nel 1936 o nel 1937. In totale furono costruiti circa T-37A e solo una fonte parla di veicoli.\nCome spesso accadde alla prima generazione di mezzi corazzati sovietici, la produzione fu punteggiata da continui interventi e piccole modifiche sulla catena di montaggio, il che port\u00f2 a una leggera diversificazione tra gli esemplari. Ad esempio la corazzatura fu costituita da un certo punto in avanti da lastre ottenute per pressofusione e comparve una bassa cupola per il comandante. Dal 1935 la struttura dello scafo fu assemblata mediante saldatura invece che con i rivetti, allo scopo di perfezionarne l'impermeabilit\u00e0. Nel 1936 l'ultima serie di esemplari rinunci\u00f2 ai comparti metallici ripieni di balsa, poich\u00e9 era stato verificato che non incrementavano sensibilmente il galleggiamento. Su un numero limitato di T-37A fu montata una torretta monoblocco al posto di quella originale rivettata.\nLe fonti non riportano alcun nominativo per la o le aziende che produssero il veicolo.\nImpiego operativo.\nIl T-37A fu distribuito alle brigate di cavalleria e corazzate dell'Armata Rossa con la funzione tattica di mezzo da ricognizione. L'unit\u00e0 fondamentale era il plotone, forte di nove carri: otto normali e il nono in versione comando, dotato cio\u00e8 di una radio. I mezzi erano forniti in una semplice livrea verde oliva. Notizie del T-37A furono raccolte dai servizi di spionaggio del Regno Unito, pure se con notevoli sopravvalutazioni \u2013 i rapporti indicavano un mezzo lungo 7 metri e con una dotazione offensiva di ben tre mitragliatrici e un cannone da 37\u00a0mm. Nel dicembre 1935 sir Noel Birch, uno dei massimi dirigenti della Vickers, scrisse al capo di stato maggiore imperiale generale Hugh Elles a proposito della questione; Birch sostenne che il carro sarebbe servito a formare teste di ponte ben protette per facilitare il transito di truppe e mezzi (quando invece era stato destinato, nella dottrina sovietica, a esplorazioni o a incalzare formazioni avversarie in rotta) e richiese che l'addetto militare britannico a Mosca cercasse di ottenere dati pi\u00f9 precisi, specialmente riguardo allo spessore della corazzatura. Egli si dimostr\u00f2 preoccupato dalla meccanizzazione dell'Armata Rossa e critic\u00f2 la mancanza di un vero carro armato anfibio nel British Army.\nDurante il decennio i nuovi carri furono testati in mare aperto, nella speranza di poterli impiegare durante sbarchi: le prove furono per\u00f2 deludenti, dato che i T-37A erano stati concepiti per navigare in acque interne. Il battesimo del fuoco avvenne con la guerra d'inverno, l'aggressione sovietica alla Finlandia che oppose una resistenza formidabile, aiutata dalle carenze operative dell'attaccante, dal clima rigido e dalla difficile conformazione del territorio di frontiera. I piccoli mezzi anfibi, che per l'occasione erano stati ridipinti con uno schema mimetico a chiazze bianche irregolari, si dimostrarono assai vulnerabili. La sottile corazzatura li proteggeva solo dai proiettili delle armi portatili e dalle schegge di granata e il comandante, oberato di compiti, non riusciva a operare al meglio la mitragliatrice leggera Degtjar\u00ebv DT da 7,62\u00a0mm, oltretutto inutile sulla lunga distanza oppure contro altri mezzi blindati. Il motore GAZ, a benzina, tendeva a incendiarsi se colpito, con conseguente esplosione dei serbatoi. I T-37A furono dunque distrutti in gran numero, ma l'Armata Rossa li tenne per il momento in servizio. Furono infatti dispiegati durante l'occupazione della Bessarabia e della Bucovina, avvenuta nell'estate 1940 ma senza alcuna opposizione da parte della Romania. Il 22 giugno 1941 scatt\u00f2 l'operazione Barbarossa e l'andamento delle operazioni si fece subito drammatico per i sovietici. Al seguito dei numerosi corpi meccanizzati, i T-37A parteciparono a centinaia alle battaglie contro l'Esercito tedesco e confermarono tutti i loro difetti, venendo spazzati via: raramente furono utilizzati nel ruolo prescritto.\nLa manciata di esemplari superstiti fu mantenuta nell'organico delle unit\u00e0 corazzate fino all'estate-autunno 1942, quando il loro posto fu preso dai T-40 e da altri carri armati leggeri di nuova generazione, pi\u00f9 performanti. I T-37A furono ceduti alle scuole d'addestramento e qualcuno fu anche brevemente riutilizzato come trattore d'artiglieria. Una fonte sostiene, invece, che i sovietici continuarono a usarli nei reparti corazzati fino al termine del 1942.\nTecnica.\nIl T-37A era lungo 3,75 metri, largo 2,10 metri e alto 1,82 metri; pesava 3,2 tonnellate e sviluppava una pressione specifica al suolo di 0,55\u00a0kg/cm\u00b2. Lo scafo basso e a scatola era caratterizzato da una minima sovrastruttura che alloggiava a sinistra il pilota e, a destra, la piccola torretta cilindrica sede del comandante. Egli era l'unico dei due membri dell'equipaggio a poter operare l'armamento, limitato a una mitragliatrice leggera Degtjar\u00ebv DT da 7,62\u00a0mm, per la quale erano trasportabili 585 cartucce. L'arma era inserita in uno snodo a sfera ricavato al centro di una protrusione, squadrata, sul lato anteriore della torretta. Il capocarro, inoltre, doveva comunicare con i mezzi amici sporgendo bandierine di differenti colori e/o con vari simboli dalla torretta: infatti i T-37A standard non avevano alcuna apparecchiatura radio.\nLa natura anfibia del T-37A era evidente dall'elica ritraibile incerneriata allo scafo posteriore, completa di timone direzionale. Il spinta di galleggiamento derivava dalla forma dello scafo posteriore, dal peso contenuto e dai comparti metallici sistemati lungo i margini superiori dello scafo, al di sopra dei cingoli; ripieni di balsa, furono in seguito lasciati vuoti. Pure i parafanghi posteriori furono rimodellati e resi cavi. Tuttavia la necessaria leggerezza and\u00f2 a detrimento della corazzatura, il cui spessore massimo non superava i 10\u00a0mm. Lo scafo aveva protezioni frontali, laterali e posteriori da 9\u00a0mm e la sovrastruttura aumentava appena a 10\u00a0mm le lastre frontali e laterali. La torretta replicava lo schema dello scafo e il tetto diminuiva a 6\u00a0mm. Fondo e cielo dello scafo erano rispettivamente di 5-7\u00a0mm e 7\u00a0mm. Una fonte afferma che lo spessore minimo era di 3\u00a0mm.\nNel vano posteriore del veicolo era stato sistemato il motore, un GAZ-AA a 4 cilindri, alimentato a benzina (serbatoio da 100 litri) e raffreddato ad acqua; sviluppava una potenza di 40\u00a0hp a giri al minuto, sufficiente per un rapporto potenza/peso di 11,4. L'albero di trasmissione correva all'interno del veicolo fino alla scatola del cambio e alla trasmissione situate nella prua, dato che il T-37A aveva trazione anteriore. La trasmissione era del tipo a epiciclo e il cambio disponeva di quattro marce avanti pi\u00f9 una retromarcia. Il pilotaggio avveniva grazie a una pedaliera e due leve direzionali, utili a staccare la frizione dal cingolo desiderato e rallentarne la corsa; si poteva fare ricorso anche a due differenziali. I cambi di direzione in acqua era ottenuti con l'ausilio dei macchinari installati sul retro. Il treno di rotolamento aveva la ruota motrice anteriore piena, con cinque fori d'alleggerimento, mentre le quattro ruote d'appoggio era a sei razze, formanti due coppie. Ogni coppia era tenuta insieme da due elementi sagomati a triangolo, con perni a ogni estremit\u00e0; le due estremit\u00e0 superiori erano unite da una grossa molla elicoidale parallela al suolo. Il treno di rotolamento era completato da una ruota di rinvio a sei razze e da due doppi rulli superiori, che sostenevano la corsa dei cingoli. Ciascun cingolo era largo 210\u00a0mm ed era composto da 90 maglie fucinate a stampo.\nCi sono diverse discrepanze tra le fonti riguardo alle prestazioni del T-37A. Per una era capace di toccare su strada i 35\u00a0km/h e un'autonomia di 185 chilometri; un'altra parla di 26\u00a0km/h a terra e di 5\u00a0km/h in acqua per un'autonomia di 230 chilometri (senza tuttavia specificare su quale tipo di superficie). Una terza afferma che il carro potesse raggiungere i 36\u00a0km/h su strada, mantenere un'andatura di 32\u00a0km/h su terreno vario e navigare a 4-6\u00a0km/h. Specifica, inoltre, che l'autonomia di 230 chilometri \u00e8 su asfalto, abbattuta a 96-97 chilometri se la marcia avveniva fuoristrada. Il veicolo era capace di affrontare modeste trincee (fino a 1,60 metri) e superare ostacoli verticali non pi\u00f9 alti di mezzo metro. Il raggio di sterzata minimo era di quasi 6 metri e il basso baricentro consentiva al T-37A di affrontare pendenze di 40\u00b0.\nVersioni.\nLa versione carro comando del T-37A. A differenza dei normali esemplari, questi erano dotati di un apparato radioricevitore che serviva al comandante di plotone per comunicare con la catena gerarchica, non con gli altri veicoli. Erano caratterizzati dall'antenna a ringhiera a quadrato, fissata al cielo dello scafo. Dei esemplari prodotti, 135 erano della versione TU.\nNel corso del 1935 i tecnici sovietici sperimentarono l'installazione di un pezzo M1930 da 37\u00a0mm sullo scafo di un T-37A, privato della torretta. A sinistra del cannone fu poi aggiunta una Degtjar\u00ebv DT, sebbene le fonti non spieghino se fosse presente o meno una casamatta corazzata. Il prototipo, in ogni caso, non super\u00f2 i collaudi.\nSempre nel 1935 i comandi sovietici lanciarono l'idea di formare un corpo corazzato aviotrasportato con il quale sostenere i paracadutisti appena atterrati. La proposta si concretizz\u00f2 in alcuni progetti che prevedevano di modificare i bombardieri pesanti TB-1 e TB-3, per assicurare alle fusoliere i piccoli T-37A. Gli esperimenti ebbero esito positivo e, con questo metodo, alcuni esemplari parteciparono all'occupazione delle province romene della Bucovina e Bessarabia.\nAltri utilizzatori.\nNel corso della guerra d'inverno e della guerra di continuazione, i finlandesi catturarono una notevole variet\u00e0 di materiale bellico all'Armata Rossa: tra gli equipaggiamenti figuravano anche una trentina di T-37A, riparati e reimmessi in servizio dall'Esercito finnico.\nEsemplari esistenti.\nDati tratti da:"}
{"id": "633162", "revid": "729019", "url": "https://it.wikipedia.org/wiki?curid=633162", "title": "T-38 (carro armato)", "text": "Il T-38 \u00e8 stato un carro armato anfibio progettato in Unione Sovietica alla met\u00e0 degli anni trenta come evoluzione del precedente T-37A. Prest\u00f2 servizio durante la guerra d'inverno e nelle prime fasi della guerra sul fronte orientale, dimostrandosi un mezzo poco armato e sommariamente corazzato. Venne ritirato dalla prima linea durante il 1942.\nStoria.\nSviluppo.\nNel 1931 l'Unione Sovietica aveva acquistato esemplari di un piccolo corazzato anfibio ideato dalla Vickers-Carden-Loyd ricavandone dopo alcuni tentativi il carro armato leggero anfibio T-37A, accettato in servizio dall'Armata Rossa nel 1933. Tuttavia, sebbene apprezzato, venne studiata la possibilit\u00e0 di affinare la macchina: l'incarico and\u00f2 all'ufficio progettazione della fabbrica numero 37 a Mosca, guidato da N. Astrov e coadiuvato da N. Kozyrev come capo ingegnere. Nel 1935 questa squadra tecnica consegn\u00f2 un prototipo, caratterizzato da una costruzione mista di parti rivettate e saldate e da un cannone ShVAK da 20\u00a0mm installato in corrispondenza del posto di guida: l'intenzione era di far adoperare quest'arma dal pilota, ma il poco spazio interno rendeva l'impiego assai scomodo e dunque il cannone venne rimosso. Il veicolo cos\u00ec ottenuto venne immatricolato nell'esercito.\nProduzione.\nIl T-38 venne fabbricato dall'impianto numero 37 a partire dal 1936 e fino al 1939, totalizzando 1\u00a0300 esemplari di vari modelli. Una fonte riporta invece che il ciclo produttivo dur\u00f2 al 1937 al 1938 presso la GAZ e la fabbrica numero 37, totalizzando 400 unit\u00e0. Una terza fonte fornisce pi\u00f9 dettagliate informazioni: la linea d'assemblaggio rimase aperta dal 1936 al 1938, anno della chiusura; venne poi riattivata nel 1939 per la costruzione della versione migliorata del T-38, il T-38 M2. In totale le due fasi di fabbricazione completarono 1\u00a0340 veicoli di entrambi i tipi.\nImpiego operativo.\nNello stesso 1936 il T-38 fu dispiegato durante le manovre militari vicino a Kiev: in particolare venne sperimentato con successo l'aviolancio di alcuni veicoli assicurati alla fusoliera di bombardieri Tupolev ANT-6 prima del decollo. Secondo la dottrina allora vigente, ogni battaglione di carri armati da fanteria doveva contare 38 mezzi, mentre per i battaglioni corazzati distaccati presso l'arma dei paracadutisti vennero previsti 50 esemplari.\nNel novembre 1939 l'Unione Sovietica attacc\u00f2 con grandi forze la vicina Finlandia iniziando la guerra d'inverno: il terreno dalla complessa morfologia e l'imprevista nonch\u00e9 ostinata resistenza finnica bloccarono per\u00f2 le avanzate sovietiche. Durante i feroci combattimenti il T-38 dette una pessima prova di s\u00e9 a causa della sottile corazzatura che poteva essere facilmente penetrata anche da armi leggere; inoltre l'armamento, costituito da una singola mitragliatrice, non era in grado di garantire un'adeguata autodifesa. I comandi sovietici continuarono comunque a utilizzarlo in prima linea visto che non erano disponibili in grande quantit\u00e0 altri materiali.\nIl 22 giugno 1941, rompendo il patto Molotov-von Ribbentrop, il Terzo Reich lanci\u00f2 l'operazione Barbarossa con lo scopo di annientare l'URSS. In questo frangente i T-38 furono adoperati sia come carri da battaglia, sia come posizioni di fuoco statiche; diversi furono catturati dalle truppe tedesche e vennero consegnati alla Luftwaffe per la protezione degli aeroporti: in generale comunque i T-38 subirono perdite molto elevate a fronte di grami risultati. Il T-38 continu\u00f2 ad apparire sporadicamente al fronte fino al 1942, quando i superstiti mezzi furono ritirati e relegati a ruoli secondari. L'ultima azione dei T-38 risale per\u00f2 al 1944: nei pressi del fiume Svir' un battaglione di carri anfibi assieme a un reparto di Ford GPA furono gettati in battaglia contro l'esercito finlandese.\nCaratteristiche.\nIl T-38 era un carro anfibio leggero da 3,3 tonnellate con uno scafo largo oltre 2 metri atto a garantire una sufficiente spinta di galleggiamento che era superiore a quella del T-37, ma in generale non rappresentava un decisivo passo in avanti rispetto al predecessore: la principale differenza, infatti, consisteva nella torretta decentrata a sinistra anzich\u00e9 a destra, dove era stato ridislocato il comparto di guida. La torretta invece, brandeggiabile per 360\u00b0, era la sede del capocarro e conteneva l'unica arma di bordo, una mitragliatrice Degtjar\u00ebv DT da 7,62\u00a0mm per la quale erano disponibili poco pi\u00f9 di 1\u00a0500 cartucce; la mitragliatrice copriva un alzo che andava da -5\u00b0 a + 5\u00b0, era protetta da un sottile mantelletto stondato spesso 9\u00a0mm e anche la torretta era dotata su tutti i lati di corazzature dello stesso valore. Sul tetto le protezioni erano da 6\u00a0mm. La corazzatura dello scafo era del pari assai sottile anche per l'esigenza di contenere al massimo i pesi: fronte, lati e retro presentavano piastre da 9\u00a0mm rispettivamente inclinate a 72\u00b0, 90\u00b0 (verticali) e 30\u00b0. La sovrastruttura non era corazzata sui fianchi, sul retro era spessa 6\u00a0mm e inclinata a 65\u00b0, il medesimo valore del lato frontale inclinato per\u00f2 a 5\u00b0, quindi quasi orizzontale. Il tetto dello scafo non eccedeva i 4\u00a0mm, la sovrastruttura superiore arrivava a 6\u00a0mm e il fondo dello scafo, con una luce libera (spazio tra questo e il terreno) di 30\u00a0cm, misurava nuovamente 4\u00a0mm.\nNel vano posteriore dello scafo era installato il motore, un GAZ-AA a quattro tempi con 4 cilindri erogante 40\u00a0hp a 2\u00a0200 giri al minuto; il serbatoio poteva contenere al massimo 100 litri di benzina, il che garantiva un'autonomia di dodici ore quando il carro viaggiava in acqua. Su strada asfaltata il raggio operativo era di 230 chilometri con un consumo medio di 50 litri di carburante ogni 100 chilometri, mentre su terreni sconnessi il raggio operativo calava a 130 chilometri e il consumo medio aumentava a 90 litri ogni 100 chilometri percorsi. L'albero motore collegava questo apparato alla trasmissione anteriore il cui cambio contava quattro marce avanti e una retromarcia. Il treno di rotolamento era rimasto quello del T-37 senza alcuna variazione, poich\u00e9 comprendeva due rulli superiori e quattro ruote portanti accoppiate mediante due carrelli: questi ultimi, formati da due elementi sagomati a squadra e vincolati a un perno, condividevano ciascuno una molla elicoidale montata in orizzontale. Completavano il treno la ruota motrice anteriore e quella di rinvio posteriore; i cingoli adottati erano larghi 190\u00a0mm e la pressione al suolo ottenuta era pari a 0,55\u00a0kg/cm2, pi\u00f9 che altro grazie al contenuto peso di poco superiore alle tre tonnellate. Una fonte riporta invece che i cingoli erano larghi 220\u00a0mm e che la pressione al suolo fosse calcolabile in 0,39\u00a0kg/cm2.\nIn virt\u00f9 del peso contenuto, il T-38 era in grado di gestire pendenze fino ai 40\u00b0 e raggiungere la velocit\u00e0 massima su strada di 40\u00a0km/h, ma anche su terreni sconnessi arrivava alla soddisfacente velocit\u00e0 di 25\u00a0km/h; in acqua la velocit\u00e0 di punta era limitata a 6\u00a0km/h. Il mezzo era inoltre capace di superare fossati larghi fino a 1,70 metri, sormontare ostacoli da 0,50 metri ed eseguire sterzate con un raggio di poco superiore ai sei metri.\nVersioni.\nT-38 M1.\nIl T-38 era da poco entrato in servizio con l'Armata Rossa ma venne subito ripreso in esame e un singolo esemplare venne riequipaggiato con una trasmissione di nuovo tipo: tuttavia questa meccanica si rivel\u00f2 troppo complessa per non incidere negativamente su una produzione rapida e di massa del carro anfibio, perci\u00f2 il T-38 M1 venne rifiutato.\nT-38 M2.\nNel 1938 si ebbero interventi e migliorie che riguardarono il cambio, ma soprattutto venne selezionato un diverso apparato motore: si trattava di un quattro tempi GAZ M1 sempre a 4 cilindri e alimentato a benzina, ma sviluppava una potenza di 50\u00a0hp a 2\u00a0800 giri al minuto. L'introduzione del nuovo propulsore comport\u00f2 un aumento del peso a 3,8 tonnellate, increment\u00f2 il rapporto peso/potenza a 13,2 e la velocit\u00e0 massima a 46\u00a0km/h; per alcuni esemplari fu accompagnata dal rimpiazzo della mitragliatrice con il cannone ShVAK da 20\u00a0mm, sostituzione eseguita sul campo. Non \u00e8 noto, per\u00f2, il numero esatto di T-38 con il GAZ M1 n\u00e9 tantomeno di quelli riarmati.\nT-38 TU.\nPoich\u00e9 il veicolo non era equipaggiato con radio di serie, ne venne concepita una versione comando, dotata di una radio 71-TK-1 e un'antenna aggiuntiva. Il mezzo venne designato T-38 TU ma soltanto 165 esemplari vennero completati e consegnati. I T-38 TU erano distribuiti esclusivamente ai comandanti di unit\u00e0.\nT-38 TM.\nIl T-38 TM era caratterizzato da uno scafo riprogettato e pi\u00f9 lungo rispetto al modello base, tuttavia rimase allo stadio sperimentale e non fu avviato alla produzione.\nNII-20.\nNel 1939 e nel 1940 l'Armata Rossa condusse una serie di collaudi attorno a un T-38 dotato di speciali apparecchiature radio capaci di controllare a distanza un carro armato leggero T-26 riempito di esplosivo, in modo da dirigerlo contro l'obiettivo prescelto in condizioni di sicurezza. L'innovativo sistema d'arma fu forse utilizzato durante la guerra contro la Finlandia ma non ebbe seguito dopo il 1940."}
{"id": "633163", "revid": "123428271", "url": "https://it.wikipedia.org/wiki?curid=633163", "title": "Criosfinge", "text": "La criosfinge \u00e8 un essere mitico molto presente nella scultura egizia. Si tratta di un leone con testa di ariete, talvolta portante un copricapo. Nell'Antico Egitto essa simboleggiava la possanza fisica e l'energia fecondatrice del dio Amon-Ra, in quanto riuniva la forza del leone e l'ardore delle capre.\nIl nome \"criosfinge\" venne coniato da Erodoto dopo che questi ebbe visto le sfingi a testa di capra egiziane. \nSono criosfingi le statue che si trovano in fila davanti al tempio di Luxor (l'antica Tebe), e nei \"dromos\" dei templi dedicati ad Amon presenti a Karnak e a Napata. \nCuriosit\u00e0.\nLa figura della criosfinge \u00e8 stata utilizzata per l'interno dell'album degli Iced Earth \"Something Wicked This Way Comes\".\n\"Androsfinge\", \"Ieracosfinge\" e \"Criosfinge\" sono anche i nomi di tre carte di Yu-Gi-Oh! (rispettivamente EP1-002, TLM-012, TLM-013)."}
{"id": "633168", "revid": "1543377", "url": "https://it.wikipedia.org/wiki?curid=633168", "title": "T-40 (carro armato)", "text": "Il T-40 \u00e8 stato un carro armato leggero anfibio da esplorazione, utilizzato dall'Unione Sovietica durante la seconda guerra mondiale. Sebbene apprezzato, i comandi preferirono la produzione su larga scala di blindati meno complessi e pi\u00f9 affidabili in battaglia, perci\u00f2 il T-40 non ebbe una grande diffusione.\nSviluppo e descrizione.\nAlla fine degli anni trenta le forze anfibie sovietiche, nonostante la prolificit\u00e0, dovettero affrontare l'assillante problema dell'effettiva efficacia in battaglia, qualit\u00e0 che se privilegiata avrebbe posto pesanti limiti alla galleggiabilit\u00e0 e mobilit\u00e0 in acqua dei mezzi. Infatti i principali veicoli della categoria erano il T-37A e il T-38, deficienti di armi e corazze quantomeno accettabili. Il successivo sviluppo della serie anfibia doveva dunque trovare un equilibrio tra le due opposte priorit\u00e0.\nIl T-38 era ancora in produzione quando fu realizzato il prototipo del T-40: lungi da esserne una versione migliorata, rappresentava un modello assai diverso nell'impostazione e nell'equipaggiamento. Lo scafo del mezzo, pi\u00f9 simile a quello di un carro armato che non a quello di una chiatta, era stato rivestito con protezioni da 14\u00a0mm massimi. Al suo interno il pilota trovava posto nella parte frontale; il capocarro sedeva invece nella torretta posteriore decentrata a sinistra. Oltre a dare ordini al pilota e coordinarsi con i mezzi amici, doveva impiegare una mitragliatrice pesante D\u0160K da 12,7\u00a0mm, armamento che finalmente regalava una qualche \"chance\" in battaglia; era inoltre disponibile una Degtjar\u00ebv da 7,62\u00a0mm.\nIn generale era stato seguito il criterio di impiegare materiali d'origine commerciali per facilitare la manutenzione e la logistica: il motore a benzina era infatti un GAZ-202 da 70\u00a0hp, sistemato longitudinalmente lungo il lato destro del mezzo. Anche la meccanica era stata rivista, le 4 ruote portanti gommate erano vincolate singolarmente a barre di torsione, sistema decisamente pi\u00f9 robusto dei molloni orizzontali utilizzati sui precedenti T-37 e T-38; i rulli reggicingolo erano 3.Per il movimento in acqua venivano assicurate allo scafo delle casse di galleggiamento, per lo pi\u00f9 nella parte posteriore; il motore era poi collegato a una piccola elica fissata in un'indentatura dello scafo, accorgimento che la rendeva pi\u00f9 resistente di quella del T-38.\nProduzione e impiego.\nLa fabbricazione del T-40 cominci\u00f2 appena prima dello scoppio della seconda guerra mondiale e i primi carri andarono a equipaggiare le unit\u00e0 di ricognizione: nonostante il basso profilo unito alle buone prestazione, alla pi\u00f9 spessa (ma non eccezionale) corazzatura e alla pi\u00f9 potente dotazione offensiva, si dimostr\u00f2 inadeguato nei combattimenti o per supportare la fanteria. Perci\u00f2, quando il bisogno di un gran numero di blindati veri e propri si fece impellente, venne elaborata una variante squisitamente terrestre del veicolo, denominata \"T-40B\": dal prototipo si ricav\u00f2 infine il carro leggero T-60. Di costruzione facile ed economica, disponeva di parametri pi\u00f9 elevati in termini di protezioni e armi, potendo svolgere quasi tutte le funzioni del T-40; quindi la produzione dell'anfibio, arrivata a 222 unit\u00e0, fu sospesa in favore del nuovo carro, che sar\u00e0 fabbricato in oltre 6.000 esemplari.\nL'ultimo lotto di T-40 non ebbe la normale dotazione di armi: le torrette furono rimosse e sugli scafi furono installati dei lanciarazzi BM-8-24 Katju\u0161a: grazie a questa conversione il veicolo poteva operare in relativa sicurezza e fornire un eccellente fuoco di saturazione mediante le 24 rampe per ordigni non guidati da 82\u00a0mm.\nIl T-40 fu ritratto in molte foto e filmati durante l'operazione Barbarossa e le prime, devastanti battaglie contro le esperte Panzer-Division tedesche; partecip\u00f2 anche alla difesa di Mosca. Dopo il 1941 la presenza del T-40 in linea fu assai rara e sporadica. La branca del carro leggero anfibio non ebbe ulteriori sviluppi in Unione Sovietica fino al dopoguerra inoltrato, quando venne elaborato il modello pi\u00f9 riuscito della serie: il PT-76."}
{"id": "633171", "revid": "76963", "url": "https://it.wikipedia.org/wiki?curid=633171", "title": "Tim Rozon", "text": "\u00c8 conosciuto per aver interpretato il ruolo di Tom \"Little Tommy Q\" Quincy, ex-cantante della band \"Boyz Attack \"ed ora produttore discografico, nella serie televisiva \"Instant Star\", mandata in onda dalla CTV e dalla The-N in America, e trasmessa in lingua italiana da Italia uno. Ha recitato la parte di Sam nel film canadese \"Pure\" e lo troviamo inoltre nei panni di cameriere in \"See Jane Date\" e nella parte di Rick Corina in \"I Do, But I Don't\".\nIn numerosi show ha anche partecipato come guest star, per esempio in \"15/Love\", \"Undressed\" e \"Naked Josh\". \u00c8 comparso inoltre nella settima puntata della prima stagione di \"Vampire High\".\nHa recitato come coprotagonista nelle serie televisive \"Schitt's Creek\" e \"Wynonna Earp.\" Tim Rozon abita a Montreal dove \u00e8 co-proprietario di un ristorante chiamato Garde Manger insieme allo chef canadese Chuck Hughes."}
{"id": "633173", "revid": "729019", "url": "https://it.wikipedia.org/wiki?curid=633173", "title": "Terrapin", "text": "Il Terrapin \u00e8 un veicolo trasporto britannico anfibio della seconda guerra mondiale, equivalente al DUKW americano, anche se non fu prodotto in grandi quantit\u00e0. Grazie alle sue doti anfibie, era assai interessante per le esigenze di mobilit\u00e0 durante gli sbarchi.\nA causa dei 2 motori in posizione centrale, per equilibrare i pesi, il veicolo non consentiva di trasportare grandi carichi, e se uno dei motori si bloccava, essendo ciascuno collegato alle 4 ruote di ogni lato (la caratteristica principale del mezzo era di essere un 8x8), l'altro continuava a funzionare portando il mezzo ad intraversarsi con conseguenze pericolose. \nNon esistevano n\u00e9 armi n\u00e9 protezione e il bordo libero era basso. La velocit\u00e0 massima in acqua era buona grazie alle 2 eliche posteriori (8\u00a0km/h circa) ma quella su strada si limitava ad appena 24, cos\u00ec questo \u00e8 forse il mezzo anfibio convenzionale con il pi\u00f9 basso rapporto velocit\u00e0 massima in acqua/terra. Inoltre, se le acque che attraversava erano mosse, tendeva ad allagarsi con facilit\u00e0.\nFu usato per la prima volta ad Anversa nel 1944.\nDopo 500 esemplari la produzione si spost\u00f2 sul modello migliorato Mk 2 ma la guerra fin\u00ec prima e cos\u00ec questo veicolo, praticamente una sorta di antesignano dei primi modelli di BTR-60, aperto sulla parte superiore e privo di protezione e capacit\u00e0 di fuoco, venne posto fuori servizio alla fine delle ostilit\u00e0."}
{"id": "633176", "revid": "729019", "url": "https://it.wikipedia.org/wiki?curid=633176", "title": "DUKW", "text": "Il DUKW (familiarmente chiamato dagli italiani \"anatra\") fu la versione anfibia dell'autocarro GMC CCKW-353 2\u00bd t 6x6, studiata appositamente per trasferire carichi direttamente dalle navi all'interno delle spiagge. Il significato della sigla DUKW \u00e8 \"D\" - veicolo progettato nel 1942, \"U\" - caratteristiche anfibie, \"K\" - trasmissione anche sulle ruote anteriori, \"W\" - doppio assale posteriore.\nIl DUKW venne usato nel corso della Seconda guerra mondiale su tutti i teatri di guerra sia dall'Esercito statunitense sia dal Corpo dei Marines, distribuito anche agli alleati oper\u00f2 in un gran numero di nazioni europee ed extraeuropee. Dopo la guerra, oltre che per usi militari, fu usato in impieghi civili per soccorsi a popolazioni colpite da calamit\u00e0 naturali, come l'alluvione del Polesine del novembre 1951.\nLo sviluppo.\nDopo l'occupazione della Francia da parte della Germania ai pianificatori delle forze armate statunitensi apparve chiara la necessit\u00e0 di effettuare una serie di sbarchi per poter rioccupare l'Europa. Il rifornimento delle truppe nella prima fase (critica) dello sbarco poteva essere assicurato dai mezzi da sbarco in dotazione alla marina, tuttavia restava il problema di portare i rifornimenti essenziali alle truppe che avevano gi\u00e0 iniziato ad allargare la testa di ponte dalle spiagge dello sbarco. Per questo compito serviva un veicolo che, oltre a muoversi nell'acqua, potesse trasferire il carico nell'entroterra, quindi con caratteristiche anfibie. Il primo tentativo effettuato (nel corso del 1941) fu di rendere anfibia la Jeep creando la Ford GPA, con risultati che non ebbero grande successo fra le truppe. Nei primi mesi del 1942, quando ormai era entrato in guerra anche il Giappone, l'interesse si spost\u00f2 verso la progettazione di veicoli con maggiore capacit\u00e0 di carico. Le specifiche per questo nuovo progetto erano molto stringenti, dato che era richiesto un comportamento a terra analogo a quello di camion con uguale capacit\u00e0 di carico e la capacit\u00e0 di navigare anche con mare mosso. Oltre al resto era richiesta la capacit\u00e0 di muovere su scogliere rocciose o barre sabbiose. Veniva inoltre caldamente raccomandato di tenere conto dei problemi logistici relativi all'approvvigionamento delle parti di ricambio.\nIn base a queste specifiche l'OSRD (Office of Scientific Research and Development) decise di convertire l'autocarro CCKW 353, un camion 6x6 da 2,5\u00a0t di carico utile. Il progetto fu portato aventi in tempi brevissimi, in collaborazione fra OSRD e General Motors, e al 15 aprile 1942, fu proposta la costruzione di 4 prototipi. Tuttavia gli organi militari (particolarmente della Marina e dei Marines) si mostrarono piuttosto scettici sulle effettive capacit\u00e0 del veicolo, quindi fu autorizzata la costruzione di un solo prototipo. Le prove di questo prototipo iniziarono il 12 giugno, e furono brillantemente superate, tanto che l'Esercito Statunitense richiese immediatamente 2000 DUKW 353 (la sigla che, intanto, aveva assunto il veicolo).\nLa meccanica.\nI componenti principali del DUKW erano quelli dell'autocarro CCKW, quindi usava il motore a benzina con 6 cilindri in linea da 4400\u00a0cm\u00b3, che forniva 91,5\u00a0hp a 2750 rpm. La trasmissione era a cinque velocit\u00e0 pi\u00f9 retromarcia. La forza motrice era trasmessa alle ruote tramite tre differenziali (uno per asse). Il veicolo era reso anfibio da uno scafo in acciaio saldato rinforzato da costolature orizzontali, che avvolgeva totalmente sia gli organi meccanici sia il vano di carico. Il vano di carico poteva trasportare 2400\u00a0kg di carico utile o 25 uomini con il relativo equipaggiamento o 12 barelle.\nUna caratteristica particolare del DUKW era la capacit\u00e0 di regolare la pressione degli pneumatici a seconda dell'utilizzo. Infatti per il movimento su strada era preferibile avere una pressione alta per ridurre l'energia dissipata con il rotolamento delle ruote gommate, mentre per il movimento su terreni instabili (tipicamente la sabbia bagnata dalle onde) era opportuno avere pneumatici a pressione pi\u00f9 bassa, in modo da aumentare l'area di contatto col terreno e quindi ridurre la pressione al suolo. Per risolvere queste apparentemente contrastanti richieste, nel DUKW fu installato (settembre 1942) un sistema di controllo della pressione che permetteva di modificare la pressione degli pneumatici direttamente dall'interno del posto guida (solo alcuni esemplari della prima serie ebbero il controllo esterno, sulla fiancata destra). Il sistema si basava su un compressore d'aria (posto nella prua del veicolo) ed un polmone di stoccaggio dell'aria compressa (subito dietro alla pompa), che tramite sei linee indipendenti aggiungeva o toglieva aria compressa mediante sei giunti ruotanti attaccati agli assali delle ruote. Il tutto veniva gestito da una leva posizionata a sinistra nel posto guida.\nIl movimento in acqua era assicurato da un'elica a tre pale (R 320\u00a0mm) posteriore mossa da un albero collegato alla trasmissione; l'organo direzionale consisteva in un timone accoppiato alle ruote anteriori che venivano sterzate sia in acqua che sulla terraferma. Per la sentina erano previste due pompe a motore (una posteriore da 757 l/min ed una anteriore da 189 l/min) ed una pompa manuale da 190 l/min. Il bordo libero era di 60\u00a0cm.\nSui DUKW non era previsto armamento, ma su un veicolo per ogni sezione (di 4 veicoli) era montato un anello di supporto M36 per la mitragliatrice M2 12,7 mm (\u00bd in), utilizzata per la difesa contraerei. Nel teatro del Pacifico su alcuni DUKW furono montate rampe per il lancio di razzi da 114\u00a0mm (4 \u00bd in). Inoltre era prevista la possibilit\u00e0 di sparare con l'obice 105 mm dal veicolo, anche se questo si trovava in acqua.\nOgni DUKW era fornito di un verricello posteriore con una capacit\u00e0 al gancio di 44\u00a0kN (10000\u00a0lb). Per facilitare il carico e lo scarico dei veicoli alcuni DUKW furono forniti di supporti posteriori per una gru a capra che utilizzava il verricello come elemento attivo.\nCapacit\u00e0 di carico.\nL'elenco dei carichi previsti per i DUKW \u00e8 piuttosto interessante per dimostrare la versatilit\u00e0 del mezzo:\nL'ampio vano di carico e l'elevata spinta idrostatica del mezzo gli permisero impieghi anche \"poco convenzionali\", come fungere da pontone per ponti barche; inoltre accoppiando due DUKW con una piattaforma intermedia era possibile trasportare carichi molto ingombranti, come un P38 Lightning.\nL'impiego.\nL'addestramento dei reparti destinati ad operare con i DUKW pose subito una serie di problemi, dato che la guida di uno di questi veicoli non imponeva solo il problema della guida su strada come qualsiasi autocarro, ma richiedeva anche la conoscenza dei principi della navigazione, dei segnali sia terrestri sia navali e un particolare addestramento per affrontare il passaggio, non sempre facile, dalla navigazione al trasferimento su terreno solido. Per questo fu creata una specializzazione apposita del genio (Engineer Amphibian Command) che si occupasse della gestione degli equipaggi dei DUKW. La 1\u00aa Brigata del comando anfibio fu costituita il 15 giugno 1942.\nSeconda guerra mondiale.\nLa 1\u00aa Brigata del comando anfibio fu inviata in Gran Bretagna nell'agosto del 1942, mentre la 2\u00aa Brigata fu inviata nel teatro del Pacifico nel gennaio del 1943. La prima operazione bellica fu effettuata proprio dalla 2\u00aa Brigata, nel marzo del 1943, quando i reparti dell'esercito furono sbarcati a Numea. Successivamente parteciparono alle campagne delle isole Salomone e Lae, dimostrando la loro utilit\u00e0 nel rifornimento delle munizioni di artiglieria direttamente dalle navi alla forze combattenti.\nIl primo impiego dei DUKW nel teatro del Mediterraneo avvenne in occasione dello sbarco in Sicilia il 10 luglio 1943, a cui parteciparono 230 mezzi inquadrati nell\u2032\"8\u00aa Armata\" britannica. In quell'occasione i DUKW si mostrarono estremamente utili, dato che i LST, che avrebbero dovuto rifornire le spiagge, erano stati fermati da bassifondi, quindi fu necessario costruire passerelle per collegarli alla terraferma, e, per tutto il periodo tempo richiesto dalla costruzione, le truppe a terra furono costrette a contare solo sui rifornimenti trasportati dai DUKW. Successivamente operarono nello sbarco a Salerno, in cui 90 navi da sbarco e 150 DUKW trasportarono a terra 190\u00a0000 uomini, 30\u00a0000 veicoli e 120\u00a0000\u00a0t di rifornimenti nel periodo fra il 9 settembre ed il 1\u00ba ottobre. Successivamente i DUKW furono utilizzati ad Anzio e rimasero nel teatro Mediterraneo fino alla fine della guerra.\nDurante la risalita delle truppe alleate in Italia, diversi di questi veicoli anfibi vennero utilizzati; in particolare durante l'attraversamento del fiume Po, sia al seguito dell'Eight British Army che della Fifth US Army, che li utilizz\u00f2 anche sul lago di Garda. Uno di essi sub\u00ec un incidente il 30 aprile 1945, mentre stava portando armi e munizioni presso il distaccamento a Torbole, a nord del lago di Garda. Il forte vento caus\u00f2 il ribaltamento del mezzo anfibio che ospitava 25 soldati appartenenti alla 10\u00aa Divisione da montagna; solo uno di loro si salv\u00f2, il caporale Thomas Hough. Nel 2004 una spedizione americana tent\u00f2 l'individuazione del mezzo, ma solamente il 10 dicembre 2012 fu ritrovato a 276 metri di profondit\u00e0 nei pressi di Torbole.\nPer lo sbarco in Normandia l'esercito statunitense predispose 19 compagnie di DUKW a pieno organico (quindi pi\u00f9 di 700 veicoli), con 12 destinate alla spiaggia Omaha e 7 alla spiaggia Utah. Nel corso dei primi giorni di operazione le perdite furono notevoli (in alcuni casi furono superiori a un terzo della forza), ma i DUKW riuscirono sempre ad assicurare il rifornimento delle truppe in prima linea.\nNel corso della guerra nel Pacifico i DUKW furono usati dall'esercito in Nuova Guinea, a Bougainville ed a Kwajalein. In base all'esperienza di Kwajalein, in cui l'esercito aveva trasportato a terra pezzi di artiglieria e munizioni con un'efficienza molto maggiore di quella fornita dai LST, i marines decisero di adottare anche loro questo veicolo. Il primo utilizzo dei DUKW da parte dei marines fu a Peleliu (settembre 1944) e, ormai pienamente convinti della loro utilit\u00e0, li integrarono nei loro piani operativi nella campagna delle isole Marianne. Nell'invasione delle Filippine furono usate tredici compagnie a pieno organico. A Iwo Jima cooperarono sia compagnie dell'esercito sia compagnie dei marines per lo sbarco di pezzi di artiglieria e di rifornimenti, operando sulla sabbia nera che non permetteva il movimento di altri veicoli, grazie alla possibilit\u00e0 di ridurre la pressione degli pneumatici. La battaglia di Iwo Jima chiese un pesante tributo ai DUKW, con la perdita del 50% che parteciparono all'operazione. Infine parteciparono anche alla sanguinosa battaglia di Okinawa.\nAlla fine della seconda guerra mondiale erano stati costruiti 21.147 DUKW, l'esercito statunitense cre\u00f2 70 compagnie di camion anfibi per un totale di 434 ufficiali e 12395 sottufficiali e truppa. Invece i marines utilizzarono solo 97 DUKW, assegnandone un plotone per ogni Battaglione di Trattori Anfibi (su LVT). In Gran Bretagna furono organizzate 12 compagnie su camion anfibi, ognuna con 120 veicoli.\nDopoguerra.\nNel corso della Seconda guerra mondiale, oltre che all'esercito ed ai marines degli Stati Uniti, i DUKW erano stati forniti anche a Gran Bretagna, Francia ed Australia, e tutti questi stati li mantennero in servizio. Gli Stati Uniti riutilizzarono i DUKW in occasione della Guerra di Corea, tanto nel rifornimento della testa di ponte di Pausan quanto nello sbarco a Inchon.\nMentre il DUKW continuava il suo impiego vennero sviluppati nuovi veicoli, con motori pi\u00f9 potenti e maggiore capacit\u00e0 di carico per la sua sostituzione. Nel 1956 venne sviluppato il \"XM-157 Drake\", un veicolo anfibio 8x8 con scafo in alluminio per ridurre i pesi. Unico difetto di questo veicolo era il costo eccessivamente elevato, motivo per cui non fu mai messo in produzione, quindi i DUKW continuarono ad operare nelle forze armate americane fino a met\u00e0 degli anni '60, quando furono sostituiti dai LARC e BARC.\nAncora nel 1965 i Marines statunitensi nei loro manuali d'uso prevedevano la normativa per l'uso del DUKW\nAnche dopo essere stato radiato dall'esercito statunitense il DUKW fu utilizzato estensivamente da altre nazioni sia in ambito civile sia in ambito militare. In Italia il DUKW fu utilizzato sia dall'Esercito sia dal corpo dei Vigili del Fuoco fino agli anni settanta.\nNel corso della seconda guerra mondiale le forze armate sovietiche ne ebbero una certa quantit\u00e0, e successivamente decisero di produrne una versione migliorata con il nome di \"BAV-485\" (\"Bolsoi Automobil'Vodianoi\" - Grande veicolo anfibio), basata sulla meccanica dell'autocarro ZIL e dotata di una rampa di carico incorporata. Per i veicoli armati l'armamento era dato dalla mitragliatrice D\u0160KM 12,7 mm.\nNell'Esercito Brasiliano il DUKW era indicato come \"CAMANF\" (Caminh\u00e3o Anf\u00edbio do Corpo de Fuzileiros Navais - Trasporto anfibio del corpo delle truppe da sbarco), basato sulla meccanica del camion Ford F-7000 (mosso da motore diesel). La prua era irrobustita ed il carico poteva arrivare a 5\u00a0t in acque calme."}
{"id": "633177", "revid": "62004", "url": "https://it.wikipedia.org/wiki?curid=633177", "title": "Cl\u00e1sica de Almer\u00eda 2003", "text": "La Cl\u00e1sica de Almer\u00eda 2003, diciottesima edizione della corsa, si disput\u00f2 il 2 marzo 2003 su un percorso di 187\u00a0km. Fu vinta dal brasiliano Luciano Pagliarini, che termin\u00f2 in 4h01'30\". La gara era classificata di categoria 1.3 nel calendario dell'UCI."}
{"id": "633178", "revid": "124670903", "url": "https://it.wikipedia.org/wiki?curid=633178", "title": "Landing Vehicle Tracked", "text": "I Landing Vehicle Tracked o LVT (letteralmente \"veicolo da sbarco cingolato\" in lingua inglese) erano una serie di veicoli cingolati progettati per dotare l'Esercito e il Corpo dei Marines degli Stati Uniti di veicoli per l'assalto anfibio, da utilizzare soprattutto nel teatro del Pacifico durante la seconda guerra mondiale. Sul fronte europeo gli LVT furono utilizzati solo nel 1945 nei Paesi Bassi, in Germania e in Italia. Nel periodo tra il 1941 e il 1945 furono prodotti 18.621 di questi veicoli.\nGli LVT sono noti anche con i nomignoli di Amtrac o Amtrak (da \"AMphibious TRACked\", parola macedonia per \"trattore anfibio\") o Alligator (alligatore in lingua inglese).\nLe origini.\nNel corso della Prima guerra mondiale l'unica operazione anfibia su larga scala tentata fu lo sbarco nella penisola di Gallipoli, da cui furono apprese diverse sanguinose lezioni. Con questo problema in mente i pianificatori del corpo dei Marines nel decennio fra il 1920 ed il 1930 studiarono teoricamente il problema del trasferimento su una costa difesa di truppe provenienti dal mare. All'inizio di quegli anni Christie propose veicoli cingolati da sbarco sia al corpo dei Marines sia all'esercito, presentando un veicolo anfibio armato con un cannone in casamatta da 75\u00a0mm. In realt\u00e0 il veicolo, pur essendo estremamente interessante, non proponeva la soluzione del problema dei Marines, che era quello di trasportare sulle spiagge dello sbarco gli uomini ed i mezzi necessari per contenere la prima reazione nemica.\nGli studi tattici sull'impiego di veicoli appositi per lo sbarco su spiagge difese rimasero sulla carta fino al 1937, quando su Life comparve un articolo che descriveva un veicolo anfibio cingolato, chiamato \"Alligator\" (Alligatore), utilizzato per le operazioni di salvataggio in occasione di uragani nelle paludi della Florida. Il veicolo apparve immediatamente interessante, e la marina ne acquist\u00f2 alcuni prototipi per verificarne la congruenza con le necessit\u00e0 belliche e per un eventuale acquisto per scopi militari. I progettisti dell\"'Alligator\" erano gli ingegneri John e Donald Roebling (padre e figlio), che avevano costruito il veicolo a spese proprie. La componente pi\u00f9 interessante del veicolo era il sistema di sospensioni, che permetteva cingoli di operare in modo da spingere il veicolo anche in acqua, evitando cos\u00ec la necessit\u00e0 di passare dal sistema di propulsione terrestre a quello acquatico quando si muoveva in acque basse. il veicolo fu inizialmente respinto per le sue scarse doti marine (ovviamente sperare che in acqua un camion si comporti come una barca \u00e8 piuttosto utopistico), ma nel 1939 i Roebling iniziarono lo studio di un veicolo finalizzato a scopi militari e con caratteristiche marine pi\u00f9 accettabili.\nLVT-1 Alligator.\nLo scoppio della seconda guerra mondiale in Europa spinse i pianificatori americani ad approfondire i problemi tecnici legati alle operazioni militari ed aument\u00f2 le risorse messe a disposizione dal governo. A questo punto la Marina statunitense assegn\u00f2 ai Roebling un contratto per la costruzione di un prototipo con un motore Lincoln-Zephyr da 120 HP, prototipo che fu pronto nel novembre del 1940. Utilizzato nelle manovre dell'inverno 1941 suscit\u00f2 molto interesse negli ambienti militari. Sulla base di questo veicolo, dato che Roebling poteva effettuare la progettazione, ma non aveva le infrastrutture necessarie alla costruzione, quindi interess\u00f2 la Food and Machinery Corporation (FMC) per lo sviluppo di un veicolo che avesse la struttura in acciaio (e non in alluminio come il prototipo) e cingoli riprogettati, in modo da avere maggiore resistenza su terreno roccioso. Il nuovo veicolo fu nominato, in base alla nomenclatura allora vigente nella US Navy LVT-1 (\"L\"anding \"V\"ehicle \"T\"racked - Veicolo cingolato da sbarco) e fu indicato popolarmente come \"Alligator\". Il contratto per la FMC, primo di una lunga serie per la costruzione di veicoli militari, fu per due prototipi e 200 veicoli, successivamente aumentato a 1225 veicoli. \nIl LVT-1 era diviso in tre sezioni, nella parte anteriore era posta la cabina di comando con tre finestrini anteriori e due finestrini laterali per la guida del veicolo. Direttamente dietro alla cabina era il vano di carico, che poteva portare 20 soldati equipaggiati o circa 2\u00a0t di carico. All'estrema poppa era l'alloggiamento del motore Hercules da 150 HP, ai lati del vano motore erano i serbatoi del combustibile, con una capacit\u00e0 di circa 300 l. I cingoli avvolgenti erano su sospensioni rigide e muovevano entro canali metallici per tutta la lunghezza, tranne le parti legate alle ruote motrici (posteriori), inoltre erano sagomati in modo tale da garantire il movimento del mezzo anche in acqua. La sterzatura era effettuata variando la velocit\u00e0 dei cingoli.\nGli LVT-1 erano considerati nelle pianificazioni tattiche dei Marines solamente in funzione del \"trasporto\" anfibio su spiagge gi\u00e0 occupate dalla prima ondata da sbarco, quindi non avevano nessuna protezione e un sistema di movimento che, se usato su terreni eccessivamente duri, portava ad una rapida usura dei cingoli.\nLVT-2 Water Buffalo.\nIl LVT-1 aveva diverse pecche, la principale delle quali era la scarsa affidabilit\u00e0, dato che la vita media era di sole 200 h di funzionamento, quindi gi\u00e0 nel 1941 furono iniziati (estate 1941) gli studi per sostituirlo con un veicolo pi\u00f9 affidabile. Il sistema di sospensioni fu modificato, usando molle a torsione che portavano 11 rulli di appoggio per i cingoli. Il sistema di propulsione fu mutuato da quello dell'M3A1, la trazione ora non fu pi\u00f9 effettuata sulle ruote posteriori, ma sulle ruote anteriori, per permettere una migliore pulizia da fango e detriti. La necessit\u00e0 di un lungo albero di trasmissione (il motore era ancora posteriore), fu risolta usando accoppiamenti elastici fra le varie sezioni dell'albero, che adesso era in posizione sopraelevata rispetto al pavimento del vano di carico. Il motore era il Continental radiale raffreddato ad aria da 200 HP. La capacit\u00e0 di carico era stata portata a 24 soldati equipaggiati o a quasi 3\u00a0t di carico.\nL'aspetto era sensibilmente mutato rispetto al LVT-1, dato che la prua era stata allungata e la finestratura anteriore ampliata, riducendo il numero di finestrini, ma aumentandone l'area. Le caratteristiche marine erano state fra l'altro sensibilmente migliorate.\nIl LVT-2 sotto l'aspetto della vita media era un netto progresso rispetto al LVT-1, avendo una vita globale di circa 600 h, ancora insufficiente, ma nettamente superiore a quella del predecessore, tuttavia i cingoli continuavano ad avere una vita media insoddisfacente (150 h). La produzione del LVT-2 inizi\u00f2 a gennaio 1943. Considerando la variazione di impiego tattico, in quanto ora i LVT dovevano trasportare le truppe d'assalto sulle spiagge, i LVT-2 furono armati di mitragliatrici per potere coprire le truppe da sbarco almeno con il fuoco di armi leggere.\nDi questo veicolo furono costruiti 2962 esemplari fra l'inizio del 1943 e la fine del 1944, solo 100 di questi furono esportati per gli alleati.\nLVT-3 Bushmaster.\nNel 1942 la Marina Statunitense contatt\u00f2 la Morse Chain Company (divisione della Borg-Warner Corporation) per studiare un nuovo sistema di cingoli e di sospensioni per il LVT-1, la Borg-Warner present\u00f2 una controproposta per una riprogettazione completa del veicolo. Il veicolo cos\u00ec prodotto (Borg-Warner Amphibian Model A) fu sottoposto a prove in Florida nel 1942, questo veicolo poteva essere sia un trasporto sia un carro armato anfibio, montando un kit che permetteva di usare la torretta dello Stuart sul vano di carico. Il veicolo non fu immediatamente approvato, in quanto considerato non superiore al LVT-2 (gi\u00e0 in servizio). Tuttavia la Borg-Warner fu autorizzata a sviluppare un Model B, considerando le potenzialit\u00e0 del sistema di cingoli e sospensioni.\nIl \"Model B\", contemporaneo del LVT-4, adott\u00f2 la rampa posteriore abbattibile di quest'ultimo, comunque la caratteristica pi\u00f9 interessante del nuovo veicolo fu il posizionamento dei motori (due Cadillac V 8 da 110 HP) entro le fiancate laterali del mezzo, permettendo quindi un notevole incremento di spazio utile per il carico. La trasmissione fu la stessa del carro leggero M5, dato che venivano utilizzati gli stessi motori, automatica con quattro marce avanti ed una indietro, ed era studiata appositamente per avere un passaggio quanto meno rude possibile fra il movimento in acqua e quello in terra. Le sospensioni e il tipo di cingoli erano gli stessi gi\u00e0 provati su LTV-2 e LTV-4.\nLa ruota motrice anteriore era dello stesso tipo di quelle usate sugli M4 Sherman e gli M3 Stuart. La configurazione generale presentava una prua meno accentuata dei quelle dei modelli FMC, il carico utile per il LVT-3 era di pi\u00f9 di 5 t, nonostante il peso del veicolo fosse inferiore a quello del LVT-4. Il \"Model B\" fu accettato per la produzione nel marzo 1944 come LVT-3 \"Bushmaster\". Il primo (e unico) impiego del \"Bushmaster\" avvenne nel 1945 per l'occupazione di Okinawa. In totale furono costruiti 2946 veicoli, tutti destinati all'United States Marine Corps.\nLVT-4 Water Buffalo.\nDato che il LVT-4 inizi\u00f2 la produzione prima del LVT-3 il paragrafo dedicato a questo modello precede quello numericamente inferiore.\nIl LVT-2 aveva il motore posteriore, quindi non era possibile dotarlo di rampe di carico abbattibili ed i meccanismi di guida (manovrati dalla cabina, necessariamente anteriore) dovevano passare sotto il vano di carico per raggiungere il complessivo blocco motore/cambio. Inoltre un motore posto subito dietro alla cabina avrebbe permesso di centrare maggiormente il baricentro del mezzo.\nPer questi motivi fu iniziato lo studio di un AMTRAC avente il motore centrale e una rampa abbattibile posteriore, cosa che, oltre a facilitare carico e scarico, avrebbe permesso alle truppe trasportate di uscire dal veicolo senza esporsi al fuoco nemico. La capacit\u00e0 di carico aument\u00f2 fino a 4 t. Inoltre la rampa posteriore permetteva di caricare sul veicolo anche carichi ruotati, come jeep e pezzi di artiglieria leggeri. Il primo ordine per LVT-4 fu emesso nel novembre 1943 e la prima serie fu completata entro dicembre dello stesso anno. Il primo impiego operativo avvenne a Saipan (giugno 1944). Il LVT-4 fu l'AMTRAC prodotto nel maggior numero di esemplari nel corso della seconda guerra mondiale (8351 veicoli, per circa il 50% di tutti gli AMTRC).\nAMTANK.\nAppena i pianificatori dell'United States Army e dell'United States Marine Corps si resero conto dell'utilit\u00e0 di usare gli AMTRAC per trasportare le ondate d'assalto della fanteria direttamente sulle spiagge, iniziarono lo studio anche di veicoli corazzati che potessero sostenerli fino dai primi minuti del combattimento. Trascurando gli adattamenti come mezzo anfibio dei carri armati standard (per esempio lo Sherman DD) furono dedicati intensi sforzi allo sviluppo di carri armati con caratteristiche anfibie, usando come base per il progetto gli scafi degli AMTRAC, in genere questi veicoli furono indicati anche come AMTANK (\"AM\"phibious \"TANK\") o AMPHTANK.\nLVTA-1.\nIn parallelo allo sviluppo del LTV-2 fu richiesto alla Borg-Warner lo sviluppo di un veicolo che potesse accompagnare i veicoli da sbarco e impegnare eventuali carri armati giapponesi che avessero tentato di contrastare lo sbarco. Il veicolo proposto dalla Borg-Warner non apparve soddisfacente, sebbene avesse il vantaggio logistico di poter essere convertito rapidamente da veicolo da sbarco a veicolo di appoggio e viceversa. Pertanto fu presentata una richiesta analoga alla FMC che stava sviluppando il LVT-2.\nSulla base di queste richieste fu predisposta una corazzatura con piastre di spessore da 6 a 12\u00a0mm (invece della normale lamiera di acciaio di uso automobilistico usata per gli LVT-2), per l'armamento la scelta cadde su una torretta derivata da quella dell'M5A1 Stuart armata con il cannone 37\u00a0mm M6. Per aumentare la potenza di fuoco furono aggiunte due mitragliatrici da 7,62\u00a0mm (0,30 pollici) su anelli di fianco alla torretta. La capacit\u00e0 di galleggiamento del veicolo non era ridotta sensibilmente dalle ulteriori 3\u00a0t dovute alla protezione e alla torretta, dato che non era pi\u00f9 previsto carico utile o trasporto di truppe. Il LVTA-1 entr\u00f2 in produzione nel dicembre del 1943, dopo che a Betio si era vista la necessit\u00e0 di appoggiare immediatamente le ondate da sbarco.\nLa produzione del LVTA-1 inizi\u00f2 a fine 1943, con i primi veicoli che uscirono dalla linea di produzione all'inizio del 1944, per un totale di 510 veicoli (usati tanto dall'esercito quanto dai Marines).\nLVTA-2.\nInsieme al LVT(A)-1 veniva sviluppato un veicolo corazzato per il trasporto delle truppe direttamente sulle spiagge, che aveva la configurazione generale del LVT-2 (e quindi come apparenza era simile), ma la protezione del LVTA-1. L'area di cabina era protetta con lamiere di acciaio di 6,3\u00a0mm (\u00bd pollice), mentre il resto del veicolo era protetto con lamiere da 3\u00a0mm (\u00bc pollice). L'aumento di peso dovuto alla corazzatura (circa 1 t) ridusse della stessa quantit\u00e0 il carico utile rispetto a quello del LVT-2.\nLa produzione di LVT(A)-2 inizi\u00f2 nel 1943 e dur\u00f2 per tutto il 1944 con una produzione totale di 450 veicoli, tutti per l'US Army.\nLVTA-4.\nDopo i primi sbarchi fu chiaro che il 37\u00a0mm M6 era il cannone pi\u00f9 adatto per contrastare i carri giapponesi, ma che il problema derivava dal fatto che gli amtank generalmente non erano chiamati a contrastare i carri giapponesi, quasi sempre assenti, ma le fortificazioni fisse, con risultati estremamente poco brillanti, dato il calibro limitato del cannone.\nIn base a queste constatazioni fu progettato un carro armato con la torretta del semovente M8, che aveva come armamento un obice M1 da 75 mm. Questa bocca da fuoco richiedeva un anello di torretta pi\u00f9 largo di quello per la torretta dell'M5, quindi le due mitragliatrici di fianco alla torretta furono eliminate e fu installata la torretta (aperta) del M8. Per avere un minimo di difesa contro la fanteria sopra la torretta fu installato un anello per il supporto di una mitragliatrice da 12,7\u00a0mm (0,50 pollici), che tuttavia aveva il difetto di costringere il mitragliere ad esporsi per poterla utilizzare.\nDopo le esperienze negative nella campagna delle Marianne, furono apportate diverse modifiche, le pi\u00f9 importanti delle quali fu l'eliminazione della mitragliatrice da 12,7\u00a0mm sul retro della torretta e l'aggiunta di due mitragliatrici da 7,62\u00a0mm su basamenti e protette da scudi ai lati della torretta stessa. Questi nuovi modelli di LVT(A)-4 furono indicati come \"Marianas Model\".\nLa produzione di LVT(A)-4 inizi\u00f2 nel 1944 e continu\u00f2 nell'anno successivo, per un totale di 1890 veicoli, di cui circa 2/3 andarono all'esercito e 1/3 ai Marines, mentre agli alleati andarono solo 50 veicoli.\nLVTA-5.\nOltre alle modifiche gi\u00e0 aggiunte ai \"Marianas Model\" fu aggiunto un meccanismo di traverso della torretta motorizzato (invece che manuale) ed un girostabilizzatore dell'armamento principale, il nuovo veicolo LVTA-5 comparve per\u00f2 solo nel 1945. Ne furono costruiti 269 negli impianti della FMC fino alla fine della guerra.\nAlcuni di questi veicoli furono rimodernati nel 1949 e vennero utilizzati nella guerra di Corea, dopo questa guerra furono ritirati definitivamente dal servizio.\nOrganica di AMTRAC e AMTANK.\nGli AMTRAC e gli AMTANK furono utilizzati sia dall'esercito sia dai marines in battaglioni autonomi, e dall'aprile 1943 ogni divisione dei marines ebbe nell'organico un battaglione su AMTRAC (\"Amphibious tractor battalion\"), su 100 veicoli organizzati su tre compagnie. Nel 1944 i battaglioni furono tolti dall'organico divisionale per essere utilizzati a livello di corpo d'armata. I primi battaglioni di amtank furono attivati nell'ottobre 1943 sia da parte dei marines sia da parte dell'esercito, indicati dall'esercito come \"Amphibian tank battaillon\" e dai marines come \"Armored amphibian battaiilon\".\nI battaglioni dei marines erano su 4 compagnie ognuna con 18 veicoli, per un totale di 75 veicoli per battaglione (3 nella sezione comando), invece il battaglione dell'esercito aveva 4 compagnie, ognuna su 17 veicoli, e 4 veicoli nel plotone comando, successivamente le compagnie furono portate a 20 veicoli (di cui due AMTRAC). L'esercito organizz\u00f2 il primo battaglione di AMTRAC contemporaneamente ai battaglioni amtank, su 2 compagnie, ognuna delle quali con 51 veicoli ed un totale di 119 veicoli per tutto il battaglione.\nNel corso della guerra l'esercito ebbe sette battaglioni di amtank e 23 battaglioni AMTRAC (il 55% della produzione totale), mentre i marines ebbero tre battaglioni di amtank e 11 battaglioni di AMTRAC (il 40% della produzione totale).\nImpiego nella seconda guerra mondiale.\nInizialmente gli AMTRAC furono usati solo come veicoli da trasporto anfibi, per portare i rifornimenti su spiagge non contese e nelle immediate adiacenze. Il primo utilizzo ebbe luogo a Guadalcanal nell'agosto 1942, in cui furono impegnati il \"1\u00ba\" ed il \"2\u00ba battaglione trattori anfibi\" dei Marines. Successivamente gli AMTRAC furono usati fino alla fine del 1943 nell'operazione Torch e in vari sbarchi nelle isole Aleutine e Salomone, sempre con queste modalit\u00e0 di impiego tattico.\nGli sbarchi della prima ondata di truppe venivano effettuati utilizzando natanti convenzionali, come i \"Landing Craft Vehicle Personnel\" (LCVP - Natante da sbarco truppe), tuttavia, quando fu necessario programmare sbarchi sugli atolli corallini del Pacifico Centrale molti ufficiali dei marines dubitavano della capacit\u00e0 dei natanti di superare le barriere coralline attorno agli atolli, soprattutto in condizioni di bassa marea. Per questo motivo a Betio (20 novembre 1943) i LVT-1 furono usati per la prima volta per trasportare a terra le prime tre ondate di marines, con solo 50 LVT-2 disponibili.\nNonostante il pesantissimo bombardamento navale le fortificazioni giapponesi di Betio avevano resistito, e la prima ondata di Marines fu decimata dal fuoco, nonostante la relativa protezione dei veicoli. Tuttavia, come era gi\u00e0 stato previsto, la barriera corallina si rivel\u00f2 insormontabile per i LCVP, che furono costretti a lasciare le truppe a diverse centinaia di metri dalla costa sotto il fuoco nemico. Dei carri trasportati dai Landing Craft, Mechanized (LCM - Natanti da sbarco per veicoli corazzati) solo tre riuscirono a prendere terra sotto la reazione giapponese. Da un'analisi della battaglia apparve subito chiaro che la differenza fra una sconfitta sanguinosa ed il successo dell'operazione era dipeso unicamente dalla presenza degli AMTRAC.Le perdite furono comunque molto alte, pi\u00f9 di mille morti fra i marines e nel \"2nd amphibious tractor battalion\" le perdite furono del 65% del personale e solo 35 AMTRC (su 125) erano ancora utilizzabili.\nNel 1943 anche l'Esercito si convinse dell'utilit\u00e0 degli AMTRAC nella sua zona di operazioni (Pacifico Sud Occidentale) e organizz\u00f2 il suo primo battaglione su questi veicoli. Il primo impiego degli AMTRAC da parte dell'Esercito avvenne nello sbarco a Kwajalein, nelle isole Marshall, supportato anche dagli amtank del \"1st Armored Amphibian Battalion\" dei Marines. Nel corso di questi sbarchi si svilupp\u00f2 una disputa sull'impiego tattico degli amtank, dato che i pianificatori dei marines ritenevano opportuno usarli quando ancora erano in acqua, mentre quelli dell'esercito (evidentemente non rendendosi conto che i 12\u00a0mm di corazzatura non erano la stessa cosa degli 80\u00a0mm di uno Sherman) ritenevano di poterli usare sulle spiagge come normali carri armati, senza l'ulteriore protezione dello scafo data dall'acqua (cio\u00e8 in pratica gli amtank dovevano operare a \"scafo sotto\" nell'acqua). Questa disputa non fu mai risolta per tutta la durata della guerra.\nLo sbarco pi\u00f9 imponente di AMTRAC avvenne in occasione delle battaglie per le isole Marianne (Saipan, Guam e Tinian). La prima operazione, diretta alla conquista di Saipan, dur\u00f2 dal 15 giugno al 9 luglio 1944, utilizzando circa 700 AMTRAC e AMTANK (\"708th Amphibian Tank Battalion\", \"534th\", \"715th\", \"773rd Amtrac Batattalion\" dell'esercito e \"2nd Armored Amphibian Battalion\", \"2nd\", \"4th\" e \"10th Amphibian Tractor Battalion\" dei marines).\nGli sbarchi a Saipan non furono contrastati sulle spiagge, ma furono soggetti ad una serie di numerosi contrattacchi provenienti dall'interno dell'isola, dove non si sentiva il peso delle artiglierie navali dell'US Navy. Guam fu attaccata il 21 luglio con 358 AMTRAC e AMTANK (\"1st\" e \"2nd Armored Amphibian Battalion\" e \"3rd\" e \"4th Amphibian Tractor Battalion\" dei marines). Tinian fu attaccata il 27 luglio con 465 AMTRAC e 68 AMTANK, sia dell'esercito sia dei marines.\nNelle operazioni successive la tattica di impiego di veicoli anfibi negli sbarchi era stata perfezionata e, anche se molte battaglie furono sempre pi\u00f9 sanguinose man mano che la zona di operazioni si avvicinava al territorio metropolitano del Giappone, l'uso di armtrac a amtank (supportati quasi immediatamente dai carri armati sbarcati dopo la prima ondata) port\u00f2 a una riduzione del rapporto fra perdite degli attaccanti sulle spiagge e numero di difensori. Fra l'altro, il perfezionamento delle tecniche di sbarco dei carri armati convenzionali sulle spiagge ridusse nel corso di tutta la guerra il ruolo degli AMTANK.\nL'unica operazione della Seconda guerra mondiale in cui furono usati AMTRAC di alleati fu lo sbarco a Balikpapan (in Borneo), dove furono usati antrac e amtank dell'esercito australiano. Gli AMTRAC furono usati in Europa solo dopo l'estate 1944, nel 1943 l'esercito britannico aveva ricevuto 200 LVT-1, utilizzati principalmente per addestramento, nel 1944 arrivarono 100 LVT-2 e 203 LVT-4 e nel 1945 50 LVT-4. Nell'esercito britannico i LVT-2 erano chiamati \"Buffalo Mk II\" e i LVT-4 \"BUffali Mk IV\".\nLa maggior parte degli armtrac fu assegnata alla \"79th armoured division\", divisione usata generalmente per l'impiego operativo dei veicoli specializzati. Il primo impiego operativo di questi veicoli da parte dell'esercito britannico avvenne da parte della \"1st Assault Brigade Royal Engineers\" per sbarcare truppe nell'isola di Beveland, e successivamente su Walcheren per sbloccare da terra il porto di Anversa. L'azione successiva avvenne nel marzo 1945 per l'attraversamento del Reno.\nIn Italia furono usati gli AMTRAC (LVT-2 e LVT-4) del \"775th tank battalion\" statunitense e del \"2/7th Lancers\" britannico, sia nell'attraversamento delle Valli di Comacchio sia del Po nell'aprile 1945.\nGli AMTRAC dopo la seconda guerra mondiale.\nDopo la Seconda guerra mondiale l'esercito trasfer\u00ec ai marines tutte le competenze per assalti anfibi, ritirandosi totalmente da tali attivit\u00e0, quindi non ebbe pi\u00f9 bisogno di AMTRAC. I marines si limitarono a radiare tutti i veicoli tranne gli LVT-3 ed i LVT(A)-5, nel 1950 iniziarono gli studi per coprire il vano di trasporto dei LVT-3 in modo da assicurare una maggiore protezione alle truppe trasportate.\nQuesti veicoli furono quelli utilizzati per gli sbarchi a Incheon il 16 settembre 1950 (\"1st amphibian tractor battalion\"), appoggiati dai LVT(A)-5 (\"56th ambphibious tank and tractor battalion\"), nel corso della guerra di Corea.\nNegli anni dal 1945 al 1950 furono sperimentati diversi veicoli per sviluppare le tecnologie di base dei LVT, tuttavia nessuno super\u00f2 lo stadio di prototipo. Tuttavia, dopo la conclusione della guerra di Corea, apparve chiaro che gli AMTRAC della seconda guerra mondiale non erano al passo con le moderne tecnologie, inoltre ai marines restavano 539 veicoli in tutto, ed anche questi si avviavano alla radiazione per obsolescenza.\nNel dicembre 1950, quindi, la marina emise un contratto alla Ingersoll Products Division (Borg-Warner Corporation) per la produzione di una nuova serie di AMTRAC.\nI nuovi veicoli differivano progettualmente dai precedenti LVT soprattutto perch\u00e9 non costituivano pi\u00f9 veicoli finalizzati ad un uso particolare, ma veicoli con uno scafo base su cui potevano essere montati abitacoli specializzati per le diverse funzioni richieste sul campo di battaglia. Quindi, accanto al trasporto truppe LVTP-5, furono realizzati il LVTH-6 (appoggio di artiglieria), LVTCR-1 (comando e controllo), LVTAA-1 (difesa contraerei), LVTR-1 (recupero e soccorso), LVTE-1 (genio e sminamento): tutti con lo stesso scafo e motorizzazione (semplificando quindi notevolmente i problemi logistici). Questi nuovi AMTRAC avevano un peso attorno alle 35\u00a0t con dimensioni incrementate di conseguenza (dovendo essere veicoli galleggianti il volume doveva aumentare proporzionalmente al peso) e con capacit\u00e0 di trasporto fino a 30-35 uomini equipaggiati (circa il doppio di quelli trasportati da un LVT-3). Il prototipo di questi veicoli fu disponibile nell'agosto 1951.\nL'aumento di volume e peso dei LVTP-5 spinse i marines a sviluppare un veicolo pi\u00f9 leggero (e pi\u00f9 economico) proposto dalla FMC, che fu accettato nel 1956 come LVTP-6, ma non fu mai prodotto in serie. In totale furono prodotti 1124 LTP-5, 210 LVTH-6, 65 LVTR-1 e pochissimi esemplari di LVTE-1, del LVTAA-1 fu costruito solo il prototipo.\nGli AMTRAC (LVT-4 e LVT(A)-4) comparvero in Vietnam nel 1950 in mano al \"1er sous-groupement amphibie\" della Legione straniera ed immediatamente mostrarono le loro doti su un terreno simile a quello della Florida in cui erano nati e per tutta la durata della campagna, i legionari li utilizzarono con buon successo.\nDopo la ritirata francese dall'Indocina ricomparvero su quei territori con la 3\u00aa e la 1\u00aa Divisione Marines, ma ben presto fu chiaro che i LVTP-5 erano troppo ingombranti per operare proficuamente nel territorio, soprattutto se dovevano essere confrontati con gli M113 dell'esercito. Per questo motivo i LVTP-5 furono usati principalmente in ruoli logistici, nelle retrovie.\nLe esperienze del Vietnam spinsero le autorit\u00e0 dei marines a studiare un veicolo che, come capacit\u00e0 di carico e dimensioni, tornasse ai LVT della seconda guerra mondiale. Nel 1965 la FMC ottenne un contratto per lo sviluppo di questo nuovo mezzo.Il nuovo veicolo poteva trasportare 20 soldati equipaggiati ed aveva un equipaggio di 3 uomini, il carico utile era di 5\u00a0t ed era richiesta, oltre alla capacit\u00e0 anfibia, quella di poter operare per lunghi periodi su terra.\nNel 1967 fu pronto il primo veicolo (LVTPX-12) e nel 1970 fu ordinata una serie di veicoli, denominati LVT-7. La serie comprendeva: LVTP-7 (trasporto truppe), LVTC-7 (comando e controllo), LVTR-7 (soccorso e recupero), LVTE-7 (sminamento), LVTH-5 (appoggio di artiglieria), quest'ultimo mai completato. I LVT-7 operarono solo in Libano (1982) ed a Grenada (1983). Recentemente i LVT-7 sono tornati in Libano con il Battaglione San Marco dell'Esercito Italiano che, nel 2006, \u00e8 sbarcato al confine fra Libano e Israele come forza di interposizione."}
{"id": "633179", "revid": "729019", "url": "https://it.wikipedia.org/wiki?curid=633179", "title": "M29 Weasel", "text": "L'M29 Weasel (\"donnola\") era un cingolato leggero da trasporto americano della seconda guerra mondiale.\nSviluppo.\nIl progetto del Weasel nacque nel 1941, come T15, seguendo una specifica del War Department. La specifica, alla quale si sarebbe interessato Winston Churchill in persona, in vista di una progettata riconquista della Norvegia, prevedeva un veicolo idoneo a muoversi sulla neve fino a 40 km/h, con una pendenza massima superabile di 30\u00b0, con un raggio di sterzo di 3,65m e un'autonomia di 362 km; il veicolo inoltre, doveva essere aviotrasportabile e paracadutabile. La candidatura della Studebaker allo sviluppo e produzione fu accettata nel maggio 1942 e il prototipo fu completato in 34 giorni di febbrile attivit\u00e0. I tempi di sviluppo furono abbreviati dal ricorso a motore, frizione, trasmissione e sospensioni dell'automobile civile Studebaker Champion. In grande segretezza il prototipo fu portato per essere collaudato nella Columbia Britannica. Fu confrontato da parte dell'87th Mountain Regiment con altri veicoli da neve disponibili ed entro il 1942 fu giudicato idoneo alla produzione come M28.\nLa macchina.\nLo Studebaker Weasel era un veicolo da trasporto leggero cingolato, espressamente progettato per operare su terreni innevati ma rivelatosi perfettamente idoneo, grazie alla bassa pressione specifica al suolo, a operare anche in aree desertiche, fangose o su strada. Il mezzo presentava un'architettura semplice, con pianta rettangolare e scafo con pareti verticali, aperto superiormente, con capacit\u00e0 di trasporto limitata a un guidatore e tre soldati o 545 kg di carico; il peso rimorchiabile era di 1.900 kg. Il motore era lo Studebaker Model 6-170 Champion a sei cilindri in linea, raffreddato ad acqua, da 65HP a 3.600 giri/min, alimentato a benzina. La configurazione iniziale T15, o M28, aveva motore posteriore e trazione anteriore, tramite cambio a tre marce con riduttore, mentre il definitivo T24, o M29 aveva l'architettura inversa e sospensioni a balestre trasversali. Anche il treno di rotolamento ebbe una certa evoluzione, passando da 4 a 8 ruote per lato, con cingoli allargati. Normalmente l'M29 era disarmato ma prevedeva un supporto per una mitragliatrice Colt-Browning M1919A4 da 7,62mm.\nLe versioni.\nComplessivamente furono prodotti 15.124 esemplari dello Studebaker Cargo Carrier, suddivisi in tre versioni principali: circa 7.124 tra M28 ed M29 e circa 8.000 M29C Ark. La versione di maggior successo fu l'M29C che, nonostante il nome ufficiale Ark (arca) era per tutti Weasel o Water Weasel; quando la produzione fu sospesa, alla fine della Seconda guerra mondiale, furono cancellati ordini per circa 10.000 esemplari. L'M29C era praticamente uguale all'M29 ma, per garantire la galleggiabilit\u00e0, aveva un cassone stagno sul muso e uno in coda. Il movimento in acqua era dato dalla rotazione dei cingoli, mentre posteriormente vi erano due timoni di direzione azionati da un volante; una caratteristica originale del mezzo era costituita da un dispositivo di autodistruzione con una carica di trinitrotoluolo.\nL'impiego.\nL'attivit\u00e0 addestrativa con gli M28 inizi\u00f2 gi\u00e0 alla fine del 1942 da parte del 1st Special Service Group, formato da canadesi e americani, in Canada e a Camp Hale, in Colorado. I Weasel furono tra i primi veicoli a prendere terra in Normandia, furono impiegati nella conquista di St. L\u00f4 e nell'Offensiva delle Ardenne per poi prendere parte al passaggio del Reno. Nel Pacifico si rivelarono insostituibili sul terreno vulcanico di Iwo Jima e in altre operazioni. Il loro impiego prosegu\u00ec anche nel dopoguerra fino ad anni '60 inoltrati e le forze armate americane ne fecero uso in Corea e in Vietnam. Fu impiegato anche nelle missioni artiche e antartiche dello US Army e della US Navy. Il British Army impieg\u00f2 i Weasel dal 1944 e per alcuni anni dopo la guerra, cos\u00ec come fecero altri alleati degli USA ma anche paesi neutrali. Il Weasel ebbe derivati per impiego civile e fu anche oggetto di ipotesi di sviluppo di nuove versioni militari che, tuttavia, rimasero senza seguito."}
{"id": "633180", "revid": "729019", "url": "https://it.wikipedia.org/wiki?curid=633180", "title": "Type 2 Ka-Mi", "text": "Il Type 2 Ka-Mi \u00e8 stato un carro armato anfibio giapponese basato sul mezzo leggero Type 95 Ha-Go e adoperato nel corso della seconda guerra mondiale.\nL'originale blindato venne modificato nella forma dello scafo cui vennero aggiunti dei pontoni cavi e un'elica per favorire il movimento in acqua; armato con un cannone da 37\u00a0mm e dotato di scarse corazzature, il Type 2 doveva appoggiare azioni anfibie ma fu spesso utilizzato in battaglia oppure interrato nelle isole occupate dall'Impero giapponese.\nStoria.\nSviluppo.\nI giapponesi avevano mostrato interesse nei mezzi anfibi gi\u00e0 negli anni venti, tanto che nel 1928 l'esercito imperiale stanzi\u00f2 fondi per la progettazione di un veicolo anfibio. Le prove furono condotte con un semicingolato, che per\u00f2 dimostr\u00f2 scarse prestazioni a terra: cos\u00ec i comandi preferirono orientarsi verso altri progetti, ma per tutti gli anni trenta continuarono esperimenti a bassa priorit\u00e0 per realizzare un carro anfibio. Tra questi figurava l'applicazione di due grandi taniche galleggianti al Type 95 Ha-Go ma sebbene il mezzo stesse in superficie la guida rimaneva difficoltosa e imprecisa; il progetto fu dunque momentanenamente annullato, anche perch\u00e9 l'industria giapponese era nuova a simili richieste.\nL'idea di trarre un anfibio dal Type 95 per\u00f2 non decadde e gli ingegneri ne ridisegnarono lo scafo, rendedolo pi\u00f9 largo e voluminoso, mantenendone la meccanica e molti componenti. Al posto delle taniche si usarono due pontoni che dettero risultati nettamente migliori, ma nel 1940 l'esercito cedette tutto il lavoro svolto e tutti i modelli alla marina imperiale, che nell'estate 1942 port\u00f2 a termine le sperimentazioni e ordin\u00f2 i primi esemplari del \"Type 2 Ka-Mi\": i dirigenti navali pensavano di servirsene utilmente per agevolare gli sbarchi di truppe nelle isole dell'Oceano Pacifico, spesso prive di porti, o di affidare loro speciali missioni belliche.\nProduzione.\nDimostratosi un mezzo particolarmente ben riuscito, fu subito richiesto per essere mandato al fronte ma la costruzione procedette lentamente a causa della sua complessit\u00e0 tecnica, che richiedeva una lavorazione artigianale di molte parti meccaniche. Sebbene prodotto in neanche 190 unit\u00e0 totali durante il 1942, fu il carro anfibio giapponese pi\u00f9 diffuso.\nImpiego operativo.\nLa lunga gestazione del Type 2 imped\u00ec comunque che fosse pronto per gli sbarchi condotti a Guadalcanal e in Nuova Guinea nel luglio 1942, che si sarebbero rivelati l'ultima operazione nipponica di tale tipo del Pacifico. Passata l'iniziativa militare in mano agli Alleati, Stati Uniti in primis, i giapponesi lo utilizzarono come carro leggero, da supporto fanteria o addirittura da combattimento, a seconda delle esigenze; a volte fu anche interrato fino alla torretta, perdendo cos\u00ec la possibilit\u00e0 di sfruttare le sue capacit\u00e0 anfibie. Il Type 2 fu dispiegato nelle isole del Pacifico sudoccidentale, nei protettorati nipponici delle Isole Marshall, delle Marianne e anche nelle ex Indie Olandesi.\nDue compagnie di Type 2 erano presenti sull'isola di Kwajalein, attaccata nel gennaio del 1944, quali supporto corazzato alla 6\u00aa Forza da base speciale della Marina imperiale; altri tre facevano parte del reparto corazzato denominato 55\u00aa unit\u00e0 di guardia, proveniente dalla 1\u00aa Forza da sbarco speciale \"Yokosuka\", di stanza a Saipan (Isole Marianne). Anche a Guam i giapponesi disponevano di qualche carro, che impiegarono erroneamente come casematte, interrandone lo scafo e lasciando scoperta solo la torretta. Nelle Filippine, attaccate in forze dagli Stati Uniti il 20 ottobre 1944, si trovava la Forza da sbarco speciale del capitano di corvetta Itoh con dieci Type 2. Questa unit\u00e0 fu tra le ultime a essere inviata al porto di Ormoc, sull'isola di Leyte, per frenare l'avanzata avversaria: i carri giapponesi lasciarono le navi trasporto e otto raggiunsero la spiaggia, ma furono distrutti o catturati dalle truppe statunitensi, che controllavano ormai tutto il litorale.\nCaratteristiche.\nIl nuovo Type 2 riusciva a flottare in superficie grazie a due pontoni d'acciaio cavi, uno anteriore diviso in 8 compartimenti (al fine di minimizzare eventuali danni) ed uno posteriore, che agganciati allo scafo mediante morsetti gli davano una forma idrodinamica; il movimento in acqua era garantito da due grandi eliche che spingevano il carro a 10\u00a0km/h massimi. L'aumentato spazio interno permise un equipaggio di 5 uomini, dei quali un meccanico che controllasse il corretto funzionamento del sistema di locomozione. Fu mantenuto il treno di rotolamento del Type 95, con quattro doppie ruote accoppiate a due carrelli, due doppi rulli superiori, ruota motrice anteriore e di rinvio posteriore, entrambe doppie; i due carrelli erano vincolati a due bracci oscillanti longitudinali che condividevano una grossa molla elicoidale montata in orizzontale. I cingoli, del tipo \"dry pin\", erano in acciaio e larghi 305\u00a0mm, ognuno composto da 103 maglie con una guida a dente centrale. Da notare come il piatto di tutte le ruote fosse stato forato per alleggerire il pi\u00f9 possibile il carro. La meccanica comprendeva la trasmissione anteriore e il cambio con quattro marce avanti pi\u00f9 una retromarcia, fornito inoltre di differenziale: l'albero la collegava all'apparato motore situato nel vano posteriore dello scafo, un Mitsubishi diesel NVD 6120 da 6 cilindri in linea dalla potenza di 120\u00a0hp a 1.800 giri al minuto. Quando era sulla terraferma, il mezzo era guidato dal pilota attraverso due leve direzionali coadiuvate dall'azione congiunta della frizione e del freno; quando invece si trovava in acqua, era il capocarro che lo dirigeva con l'utilizzo di un timone che era collegato alle eliche da cavi d'acciaio.\nLa corazzatura si componeva di grandi lastre spesse al massimo 12\u00a0mm sulla parte frontale dello scafo e 13\u00a0mm sul lato anteriore e sui fianchi della torretta; poich\u00e9 erano per lo pi\u00f9 verticali, offrivano quindi superfici facilmente penetrabili e per questo motivo non sempre i pontoni venivano rimossi, perch\u00e9 fornivano una sia pur leggera protezione supplementare. L'armamento principale constava di un cannone Type 1 da 37\u00a0mm L/45,9 il cui alzo andava da -11,5\u00ba a +5,5\u00ba, mentre il brandeggio era limitato a 20\u00b0 e indipendente dalla rotazione della torretta; con un rateo massimo di venti colpi al minuto e una velocit\u00e0 iniziale di 785\u00a0m/s, poteva sparare sia granate ad alto esplosivo che perforanti, entrambe pesanti 700 grammi. I valori di penetrazione di lastre inclinate a 30\u00b0 erano pari a 39\u00a0mm dalla distanza di 100 metri, scendevano a 32\u00a0mm da 500 metri e infine calavano a 25\u00a0mm quando si faceva fuoco da 1.000 metri. Erano inoltre disponibili due mitragliatrici Type 97 da 7,7\u00a0mm per il contrasto della fanteria, una coassiale al cannone e una in casamatta.\nParecchie migliorie furono introdotte, quali l'installazione della radio e di un interfono, la possibilit\u00e0 di sganciare i pontoni dall'interno, la presenza di una pompa per eventuali infiltrazioni, l'uso esteso della saldatura per ottimizzare la tenuta stagna del mezzo; ove non era stato possibile adoperare tale procedimento si era provveduto a sostituire i rivetti con sigilli di gomma. Spesso erano presenti protezioni di fortuna attorno le prese d'aria del motore, posizionate sulla parte superiore dello scafo e coperte solo da una rete metallica, mentre a volte veniva installata in fabbrica una piccola torre che convogliava i tubi di scarico verso l'alto e serviva anche a evacuare eventuali gas."}
{"id": "633181", "revid": "729019", "url": "https://it.wikipedia.org/wiki?curid=633181", "title": "Landwasserschlepper", "text": "Il Landwasserschlepper o Land-Wasser-Schlepper, nome spesso abbreviato in LWS e stante per \"trattore terra-acqua\", \u00e8 stato un trattore anfibio concepito per usi militari dalla Germania nazista dalla seconda met\u00e0 degli anni trenta. Sviluppato lentamente, privo di corazzatura e armi, fu prodotto all'inizio degli anni quaranta in appena due decine di unit\u00e0 e non fu mai utilizzato in operazioni di sbarco, per le quali era stato concepito. I pochi esemplari completati furono adoperati in modo frammentario prevalentemente sul fronte orientale e un singolo mezzo prest\u00f2 servizio in Nordafrica, inquadrato nel Deutsches Afrikakorps.\nFu concepita una curiosa variante, costituita da due LWS accoppiati e ottenuti sullo scafo del carro armato Panzer IV, allo scopo di trasportare carichi pi\u00f9 elevati. Detta \"Panzerfahre\", rimase comunque una mera sperimentazione.\nStoria.\nSviluppo.\nNel maggio 1935, seguendo le direttive dello stato maggiore generale tedesco, il \"Waffenpr\u00fcfung 5\" (abbreviato in \"WaPruf. 5\") si coordin\u00f2 con il \"Waffenpr\u00fcfung 6\" perch\u00e9 si realizzasse un trattore speciale, capace di muovere sia in acqua che a terra e di trainare a riva un rimorchio galleggiante in grado di sostenere fino a chili di peso, fossero attrezzature o singoli veicoli. Vista la complessit\u00e0 del progetto furono coinvolte alcune grandi ditte tedesche, la principale delle quali fu la Rheinmetall-Borsig. Una seconda fonte riporta, inoltre, che lo scopo principale della richiesta inoltrata dallo stato maggiore, presto rimpiazzato dall'Oberkommando des Heeres, fosse di dotarne i reparti genieri impegnati in attacchi anfibi.\nA partire dal 1936 la Rheinmetall-Borsig attese dunque al concepimento del veicolo che ebbe la denominazione di \"Land-Wasser-Schlepper\", traducibile in lingua italiana come \"trattore terra-acqua\". Il processo di sviluppo di una simile macchina prosegu\u00ec senza fretta e i collaudi furono condotti esclusivamente nelle acque di fiumi e laghi, senza alcuna priorit\u00e0. Alla fine di giugno 1940, dopo la vittoriosa campagna di Francia, l'eventualit\u00e0 di uno sbarco in Gran Bretagna divenne d'improvviso concreta e i progetti dell'LWS ricevettero immediata attenzione: un tale mezzo avrebbe potuto, senza alcun dubbio, dimostrarsi assai utile per la prevista operazione Leone marino. Fu per\u00f2 criticata la mancanza totale di corazzature, di armi di bordo e l'eccessivo ingombro del rimorchio galleggiante.\nProduzione.\nIl \"WaPruf. 5\" ordin\u00f2 una prima serie di quattro Landwasserschlepper da completare per l'11 dicembre 1940: a questa data il quarto esemplare era ancora in fase di costruzione, processo che si sarebbe concluso alla fine del mese. Nel frattempo fu richiesta una seconda serie di otto unit\u00e0, che doveva essere fabbricata tra marzo e giugno 1941 al ritmo di due veicoli al mese. Documenti coevi segnalano per\u00f2 che al luglio 1942 la pianificazione non era stata rispettata e che soltanto sette esemplari erano operativi. Ciononostante l'Esercito tedesco si accord\u00f2 con la Rheinmetall per la produzione di quattordici trattori, da iniziare tra luglio e agosto 1942 e da portare avanti fino al settembre 1943: sembra che anche quest'ultimo ordinativo non sia mai stato soddisfatto.\nUna fonte riporta dati piuttosto differenti. Segnala che per nel luglio 1940 furono completati sette esemplari, non ben giudicati dai vertici militari tedeschi perch\u00e9 sprovvisti di corazzatura, armi e portellone dedicato all'accesso e allo scarico del materiale trasportato. Entro il marzo 1941, sotto l'impellenza del momento, furono comunque prodotti altri quattordici veicoli portando il totale a ventuno esemplari.\nImpiego operativo.\nIl fallimento raccolto dalla Luftwaffe nell'estenuante battaglia d'Inghilterra fece sfumare tra maggio e giugno 1941 ogni piano offensivo verso le isole britanniche. Gli LWS furono dunque inviati sull'appena aperto fronte in Unione Sovietica. Un singolo esemplare fu invece trasportato in Nordafrica e subito integrato nell'operazione Venezia, un'incursione anfibia programmata dal tenente generale Erwin Rommel per colpire le retrovie britanniche; in particolare l'LWS fu dato in carico alla \"Pionier-Landungs-Kompanie 778\". Altri reparti coinvolti nell'attacco erano il Battaglione \"San Marco\", la 13\u00aa Compagnia del Reggimento \"Lehr\" (addestramento) facente parte del corpo speciale Brandenburg e una piccola flottiglia composta da due navi da sbarco e quattro traghetti motorizzati, che rimorchiavano tre Mk VI Crusader catturati. Il complesso di unit\u00e0 fu denominato Kampfgruppe \"Hecker\" ma prima che potesse entrare in azione sub\u00ec un'offensiva avversaria nella notte tra il 25 e il 26 maggio 1942; il pianificato sbarco fu cancellato da Rommel il 29 dello stesso mese e mai pi\u00f9 ripreso in esame.\nNel maggio 1945, dopo la resa della Germania nazista e la fine della seconda guerra mondiale, un singolo LWS venne catturato dalle truppe britanniche e successivamente testato in Gran Bretagna.\nCaratteristiche.\nIl Landwasserschlepper era un curioso veicolo composto da scafo marittimo a fondo piatto accoppiato a un sistema di cingoli e sormontato da una piccola cabina di guida anteriore: questa era la sede dell'equipaggio di 3 uomini ma non presentava alcun tipo di blindatura, deficienza condivisa dall'intera macchina. Dietro era stato ricavato il vano di trasporto chiuso, in grado di contenere fino a 20 uomini equipaggiati e reso peculiare da una serie di piccoli obl\u00f2 circolari, che enfatizzavano l'aspetto acquatico dell'LWS. La meccanica era composta per lato da quattro carrelli, ciascuno dotato di due ruote e vincolato a una sospensione a balestra; la ruota motrice era nella posizione convenzionale anteriore e quella di rinvio era sita posteriormente. In un vano posteriore ricavato dietro il comparto da trasporto si trovava l'apparato motore, un Maybach HL 120 TRM a 12 cilindri disposti a V erogante 265\u00a0hp a giri al minuto: esso azionava due grandi eliche imperniate nella parte bassa dell'oblungo scafo. L'aria necessaria al raffreddamento era ottenuta da un'apposita presa, simile a una tozza torretta, saldata a destra della cabina di guida. Una fonte riporta che il propulsore in uso fosse invece il Maybach HL 120 TRM da 12 cilindri a V, tarato per\u00f2 su una potenza di 300\u00a0hp a giri al minuto.\nIl rimorchio creato specificamente era una grande piattaforma quadrangolare, dalle alte pareti corazzate e dotata di un portellone posteriore abbattibile, che serviva a caricare e scaricare i materiali trasportati. Il rimorchio poggiava su tre assali, uno anteriore e due posteriori, poich\u00e9 una volta giunto sulla terraferma il trattore l'avrebbe trainato fino a un luogo sicuro dove lasciare il carico: di solito esso era rappresentato da un Sd.Kfz. 9, semicingolato pesante circa 18 tonnellate. In caso di trasporto di questo o altri blindati leggeri, era di prassi che l'equipaggio smontasse dal mezzo e prendesse posto nel vano coperto del trattore. Una fonte afferma che furono forniti rimorchi di due classi, da 10 e 20 tonnellate.\nNel complesso il Landwasserschlepper era un imponente mezzo lungo quasi 7,70 metri e alto oltre 2,60 metri, con un peso totale di 17 tonnellate. Le prestazioni in acqua erano comunque buone nonostante la mole, potendo raggiungere i 12\u00a0km/h (non si specifica se con il rimorchio o senza); sulla terraferma era in grado di arrivare a 35\u00a0km/h massimi e coprire fino a 150 chilometri di autonomia. Due fonti forniscono dati pi\u00f9 precisi e un poco differenti: la velocit\u00e0 di punta in acqua senza carico era pari a 12,5\u00a0km/h, quella massima su terra arrivava a 40\u00a0km/h e l'autonomia su strada asfaltata ascendeva a 240 chilometri. Le medesime riportano altres\u00ec misure pi\u00f9 elevate: lunghezza 8,60 metri, larghezza circa 3,16 metri e altezza 3,13 metri per un peso totale di 13 tonnellate.\nVarianti.\nNel 1941 fu tentata un'ardita soluzione per l'utilizzo proficuo dell'LWS. Poich\u00e9 il trattore non possedeva protezioni e i rimorchi erano stati oggetto di perplessit\u00e0, i progettisti ritennero l'impostazione base ma sostituirono l'intero telaio con quello del carro armato medio Panzer IV: in questo modo fu possibile usufruire di corazzature leggere mantenendo una meccanica identica alla precedente. L'ibrido fu denominato \"Panzerfahre\" e fu progettato di adoperare coppie di tali veicoli per formare una sorta di pontone autopropulso, piattaforma di trasporto atta ad accogliere carichi pesanti: tuttavia ogni progresso in merito venne fermato prima della fine dell'anno e solamente due esemplari vennero effettivamente consegnati."}
{"id": "633182", "revid": "1576978", "url": "https://it.wikipedia.org/wiki?curid=633182", "title": "Volkswagen Schwimmwagen", "text": "La Volkswagen Schwimmwagen \u00e8 un veicolo militare anfibio per il trasporto leggero, prodotto dalla Volkswagen. Venne prodotto durante la seconda guerra mondiale fino al 1944 in circa esemplari.\nIl contesto.\nIl veicolo era basato sulla meccanica della K\u00fcbelwagen, ma era equipaggiato con un motore a benzina sensibilmente pi\u00f9 potente.\nIl VW Schwimmwagen venne prodotto a partire dal 1940 in un discreto numero di esemplari, soprattutto se ne consideriamo le particolarit\u00e0, vennero prodotti ben 14.625 esemplari. \nLa produzione cess\u00f2 nel 1944 a causa di bombardamenti che portarono alla mancanza di materie prime. \nLo Schimmwagen venne usato soprattutto dalla fanteria e dai paracadutisti.\nIl mezzo era un 4x4 e montava pneumatici speciali: recava,intubata dietro la carrozzeria, una piccola elica, che era normalmente ripiegata verso l'alto per non essere danneggiata. Poteva trasportare fino a 4 passeggeri ma non aveva protezione n\u00e9 armamento. Lo scafo era caratterizzato da un profilo \"a ciambella\", con i cassoni di galleggiamento presenti sia anteriormente che posteriormente. Il veicolo, scoperto, era molto piccolo ed agile, e si dimostr\u00f2 all'altezza sulla sabbia come sull'acqua. Alcuni esemplari vennero spediti in Nord Africa, ma la maggior parte venne inviata in URSS.\nLo Schwimmwagen era una preda bellica molto ambita dagli Alleati, che catturavano quelli che potevano per usarli soprattutto come trofeo. In ogni caso non vi erano praticamente equivalenti nel loro arsenale, eccetto l'onnipresente Jeep in versione anfibia. Alcuni mezzi esistono ancora, classificati come mezzi d'epoca."}
{"id": "633183", "revid": "48706", "url": "https://it.wikipedia.org/wiki?curid=633183", "title": "L'Infausto Inizio", "text": ""}
{"id": "633187", "revid": "1982", "url": "https://it.wikipedia.org/wiki?curid=633187", "title": "Villa Rosbery", "text": ""}
{"id": "633188", "revid": "599013", "url": "https://it.wikipedia.org/wiki?curid=633188", "title": "Mura (popolo)", "text": "I Mura sono un gruppo etnico del Brasile con una popolazione stimata in 9.299 individui nel 2006.\nLingua.\nParlano la lingua Mura che appartiene alla famiglia linguistica isolata Mura. Questa lingua \u00e8 stata poi nel corso del XX secolo sostituita dalla lingua Nheengatu, ideata dai gesuiti. Nella fase finale del XX secolo e nel XXI secolo ha avuto invece maggiore diffusione il portoghese.\nInsediamenti.\nVivono nello stato brasiliano dell'Amazonas. Sono sparsi in pi\u00f9 di 40 terre indigene in diversi comuni tra cui Alvar\u00e3es, Anori/Beruri, Autazes, Borba, Careiro da V\u00e1rzea, Novo Aripuan\u00e3, Itacoatiara, Manaquiri, Manicor\u00e9 e Uarini, tutti situati all'interno dello stato dell'Amazonas, in particolare nelle regioni dei fiumi Madeira e Purus."}
{"id": "633189", "revid": "827882", "url": "https://it.wikipedia.org/wiki?curid=633189", "title": "Smithsonian Institution", "text": "Lo Smithsonian Institution \u00e8 un istituto di istruzione e ricerca con annesso un importante museo, amministrato e finanziato dal governo degli Stati Uniti. Fondato durante la presidenza di James Knox Polk la sede principale si trova a Washington, ma gestisce 19 musei siti negli stati di New York, Virginia, Panama e altri. Ha circa 142 milioni di pezzi nelle sue collezioni. Questi numeri fanno dello Smithsonian il pi\u00f9 grande complesso di musei al mondo.\nUn mensile pubblica i report dello Smithsonian Institution: lo \"Smithsonian\". L'istituzione controlla la storica etichetta discografica Folkways Records (ora Smithsonian Folkways Recordings).\nStoria.\nLo Smithsonian Institution fu fondato per la promozione del sapere negli Stati Uniti dallo scienziato britannico James Smithson (1765\u20131829), che non visit\u00f2 peraltro mai gli Stati Uniti.\nNel 1835, il presidente degli Stati Uniti Andrew Jackson inform\u00f2 il Congresso della donazione di 500.000 dollari (circa 9.235.277 calcolati nella valuta del 2005).\nAtti del Congresso: Otto anni dopo, il Congresso stabil\u00ec per lo Smithsonian Institution, una partecipazione ibrida pubblico/privata, e l'atto definitivo fu siglato il 10 agosto 1846 da James Polk.\nLa sede principale dello Smithsonian Institution Building \u00e8 chiamata \"il castello\" per la sua architettura. \u00c8 stata progettata dall'architetto James Renwick Jr e completata nel 1855.\nSegretari dello Smithsonian.\n\"Guarda anche I Segretari dello Smithsonian Institution.\"\nCentri di Ricerca Smithsonian.\nLista dei centri di Ricerca Smithsonian, con i musei affiliati."}
{"id": "633190", "revid": "54253", "url": "https://it.wikipedia.org/wiki?curid=633190", "title": "Relazioni pubbliche", "text": ""}
{"id": "633191", "revid": "117186223", "url": "https://it.wikipedia.org/wiki?curid=633191", "title": "Palorchestes", "text": "Il palorcheste (\"Palorchestes azael\") \u00e8 un grande marsupiale estinto, vissuto nel Miocene e nel Pleistocene in Australia.\nUn \"tapiro\" marsupiale.\nDi grande mole e di corporatura robusta questo strano animale sembrava un incrocio tra un canguro e un tapiro. Il grosso corpo era sorretto da quattro zampe munite di grandi artigli. La funzione di questi enormi artigli non \u00e8 nota, forse servivano a sradicare tuberi e altre piante, o forse a difendersi dai predatori. Sul muso era probabilmente presente una corta proboscide, dato l'arretramento delle ossa nasali. Nel Miocene \u00e8 nota un'altra specie pi\u00f9 piccola e primitiva, \"P. painei\"."}
{"id": "633192", "revid": "287204", "url": "https://it.wikipedia.org/wiki?curid=633192", "title": "Piraha", "text": ""}
{"id": "633193", "revid": "547034", "url": "https://it.wikipedia.org/wiki?curid=633193", "title": "Enmebaragesi", "text": "\u00c8 uno dei primi re sumeri di cui sia stata accertata la storicit\u00e0 grazie ai reperti archeologici (viene citato in due frammenti di vasi in alabastro trovati a Nippur).\nFu il successore di Iltasadum. La lista dei re sumeri gli assegna 900 anni di regno. I testi che parlano di lui lo indicano come conquistatore dell'Elam e costruttore del tempio di Enlil a Nippur (quest'ultimo riferimento \u00e8 contenuto nelle \"Cronache di Tummal\"). Sarebbe stato catturato dal predecessore di Gilgamesh, Dumuzi. Gli succedette intorno al 2680 a.C. il figlio Agga. Il suo nome \u00e8 accennato nell'epopea di Gilgamesh.\nDa altri testi si deduce che potrebbe essere stato ancora re quando l'egemonia pass\u00f2 da Kish a Uruk e che abbia combattuto contro lo stesso Gilgamesh."}
{"id": "633194", "revid": "31886", "url": "https://it.wikipedia.org/wiki?curid=633194", "title": "Luigi Marco Bassani", "text": "Biografia.\nFiglio del fisico Franco Bassani si laurea con lode in Scienze Politiche presso l'Universit\u00e0 di Pisa nel 1989. Nel suo percorso di studi fa parte del Collegio Ghisleri di Pavia e trascorre dei periodi presso l'Universit\u00e0 di Boston e il Politecnico di Sheffield, nel Regno Unito.\nTra il 1992 e il 1993 \u00e8 visiting scholar presso l'Istitute of Governmental Studies dell'Universit\u00e0 della California, a Berkeley. Rientrato in Italia, lavora ad un progetto annuale di ricerca sul federalismo presso l'ISPI, sotto la direzione di Franco Bruni e all'Universit\u00e0 Suor Orsola Benincasa di Napoli. \nNel 1995 torna a Pisa, dove presso la Scuola Superiore Sant'Anna consegue il dottorato di ricerca in Scienze Politiche discutendo una tesi sulla teoria politica e costituzionale di John C. Calhoun, statista e settimo vicepresidente degli Stati Uniti d'America. \nDal 1998 lavora per la cattedra di storia delle dottrine politiche dell'Universit\u00e0 degli Studi di Milano. Dal 2006 \u00e8 professore associato, diventando professore ordinario nel 2017. Il 14 maggio 2021 il Consiglio di amministrazione dell'Universit\u00e0 degli Studi di Milano ha deliberato la sua sospensione per il periodo di un mese, dopo che per alcuni mesi una commissione disciplinare interna all'ateneo aveva approfondito le motivazioni del provvedimento. Infatti nel mese di novembre 2020 aveva condiviso sul suo profilo personale di Facebook una vignetta in lingua inglese dal contenuto sessista, rivolta alla vicepresidente degli Stati Uniti d'America, in quel momento neoeletta, Kamala Harris. \nFellow del Ludwig von Mises Institute dal 2002 e dell'International Center for Jeffersonian Studies dal 2003, \u00e8 stato visiting scholar presso la Florida Atlantic University e l'Universit\u00e0 Duke, nella Carolina del Nord. Di recente ha tenuto dei corsi anche presso la Facolt\u00e0 di Teologia di Lugano.\nStudioso della tradizione americana e del pensiero di Thomas Jefferson, cui ha dedicato larga parte della sua produzione scientifica e varie monografie in lingua italiana, Bassani indaga le questioni teoriche che riguardano il dibattito sul federalismo. I suoi studi spaziano tra la Rivoluzione Americana e la Guerra di secessione. Si interessa della filosofia politica del liberalismo classico e della scuola austriaca, della storiografia di Niccol\u00f2 Machiavelli e dell'opera di Bruno Leoni, oltre che dell'eredit\u00e0 del pensiero marxista in Italia.\nLe sue ricerche principali sono state orientate ad evidenziare la tensione esistente tra la tradizione politico-culturale dell'Europa (centrata sulla nozione di sovranit\u00e0) ed il pensiero americano (nel quale hanno un ruolo fondamentale la questione dei diritti naturali individuali ed una teoria delle istituzioni che valorizza \u2014 grazie al federalismo \u2014 il pluralismo e la competizione). Ha anche sostenuto il libertarianismo, nell'indirizzo anarco-capitalistico. \nHa collaborato con Gianfranco Miglio, considerato l'\"ideologo\" della Lega Nord, all'interno della Fondazione Italia Federale. Nel 2013 si \u00e8 candidato, da indipendente, nelle liste di Fare per fermare il declino, movimento guidato da Oscar Giannino. Solidarizza da sempre con le posizioni indipendentiste diffuse in Lombardia e Veneto.\nCon Alessandro Vitale e William Stewart ha lavorato ad un corposo dizionario enciclopedico sui temi della teoria federale (\"I concetti del federalismo\"), pubblicato all'interno della collana \"Arcana imperii\" curata da Miglio per l'editore Giuffr\u00e8. Insieme con Carlo Lottieri e Mauro Maldonato ha curato anche una collana sulla storia delle idee politiche (\"Sfere della libert\u00e0\", edita da Guida)."}
{"id": "633196", "revid": "5013249", "url": "https://it.wikipedia.org/wiki?curid=633196", "title": "En-Men-Barage-Si", "text": ""}
{"id": "633199", "revid": "857138", "url": "https://it.wikipedia.org/wiki?curid=633199", "title": "Witten-Wullen", "text": "Wullen \u00e8 un quartiere della citt\u00e0 tedesca di Witten situata nella zona della Ruhr nel Land della Renania Settentrionale-Vestfalia. Wullen si trova nella zona orientale della citt\u00e0, in mezzo a Witten-Mitte, Witten-Annen, Witten-Stockum e Bochum-Langendreer. \nNel 1993 il quartiere sub\u00ec una repentina trasformazione in seguito alla costruzione dell'Universit\u00e0 della Witten/Herdecke con i suoi 1.500 studenti."}
{"id": "633200", "revid": "834", "url": "https://it.wikipedia.org/wiki?curid=633200", "title": "Public relations", "text": ""}
{"id": "633201", "revid": "46931", "url": "https://it.wikipedia.org/wiki?curid=633201", "title": "Premio Fenice-Europa", "text": ""}
{"id": "633202", "revid": "46931", "url": "https://it.wikipedia.org/wiki?curid=633202", "title": "Premio Fenice Europa", "text": ""}
{"id": "633204", "revid": "46931", "url": "https://it.wikipedia.org/wiki?curid=633204", "title": "Fenice Europa", "text": ""}
{"id": "633206", "revid": "554814", "url": "https://it.wikipedia.org/wiki?curid=633206", "title": "Ambientazione", "text": "Ambientazione \u00e8 un termine utilizzato nella letteratura e nel dramma che usualmente si riferisce al tempo e al luogo nel quale si svolgono gli eventi della storia. Il termine \u00e8 rilevante per varie forme letterarie, come racconti, novelle, opere teatrali e sceneggiature.\nL'ambientazione fornisce uno sfondo generale per la storia: ad esempio, il romanzo \"I Malavoglia\" di Giovanni Verga \u00e8 ambientato ad Aci Trezza, un piccolo paese della Sicilia, negli ultimi anni del XIX secolo. Pi\u00f9 specificamente, il termine \"ambientazione\" pu\u00f2 anche indicare il momento e il luogo in cui si svolge una singola scena di una lunga storia."}
{"id": "633207", "revid": "305248", "url": "https://it.wikipedia.org/wiki?curid=633207", "title": "Focolari", "text": ""}
{"id": "633210", "revid": "110157", "url": "https://it.wikipedia.org/wiki?curid=633210", "title": "Menky Manoki", "text": " \nI Menky Manoki (o anche Munku, Mynky) sono un piccolo gruppo etnico del Brasile che ha una popolazione stimata in circa 78 individui. Parlano la lingua Irantxe (D:Munku-IRA01) e sono principalmente di fede animista.\nVivono nello Stato brasiliano del Mato Grosso. Denominazioni alternative: M\u00fcnk\u00fc, Mynky, Menku, Kenk\u00fc, Myy."}
{"id": "633211", "revid": "339392", "url": "https://it.wikipedia.org/wiki?curid=633211", "title": "Munku", "text": ""}
{"id": "633213", "revid": "486946", "url": "https://it.wikipedia.org/wiki?curid=633213", "title": "Partido Radical", "text": ""}
{"id": "633216", "revid": "123315576", "url": "https://it.wikipedia.org/wiki?curid=633216", "title": "Oliver Williamson", "text": "Il professor Oliver Williamson \u00e8 l'ideatore del filone di studi che prende il nome di Economia Neo-Istituzionalista (New Institutional Economics), conosciuta anche come Economia dei costi di transazione (Transaction Costs Economics). Williamson ha ricevuto il Bachelor of Science dal MIT di Boston nel 1955, il Master of Business Administration (MBA) dalla Stanford University nel 1960, ha poi conseguito il Ph.D. alla Carnegie Mellon University nel 1963. Quindi ha insegnato business administration, economia e legge alla University of California di Berkeley fino al 1988.\nTeoria economica.\nPartendo dalla teoria dell'impresa di Ronald Coase e, ancor prima, dagli studi di J. R. Commons, Williamson sostiene che ogni organizzazione economica nasce dal tentativo di minimizzare costi di transazione in contesti caratterizzati da contratti incompleti, investimenti specifici, razionalit\u00e0 limitata e opportunismo. Tale circostanza comporta che ogni organizzazione economica soffra di un problema di contrattazione incompleta. Sono incompleti i contratti i cui termini siano osservabili dalle parti contrattuali ma non verificabili ed eseguibili con certezza e in via forzosa, da terze parti nel caso in cui sorgano controversie tra i contraenti (tipicamente l'autorit\u00e0 giudiziaria). Pi\u00f9 precisamente si pu\u00f2 affermare che le cause di incompletezza risiedono:\nL'incompletezza dei contratti e la tendenza delle organizzazioni ad abbattere i costi di transazione si traducono nella tendenza a internalizzare le transazione mediante un'integrazione verticale a monte (con i fornitori) e a valle (con i clienti finali). Tale tendenza all'integrazione era gi\u00e0 stata notata da Marshall.\nWilliamson sottolinea in particolare che se le parti inizialmente pattuiscono una determinata cosa, e solo successivamente si rendono conto che quanto pattuito non rispecchia le reali intenzioni delle parti, allora qualunque adattamento che avverr\u00e0 dopo sar\u00e0 necessariamente incompleto. Questa \u00e8 una diretta conseguenza della razionalit\u00e0 limitata, proprio perch\u00e9 gli individui non sono in grado di descrivere in maniera del tutto razionale gli eventi che si verificano nel mondo che li circonda. Quando i contratti sono incompleti, ogni promessa \u00e8 esposta al rischio di rinegoziazione, specie nei casi in cui le transazioni richiedono investimenti specifici o irreversibili che mantengono un valore elevato solo all'interno di una data transazione. Ci\u00f2 comporta che transazioni incomplete sostenute da investimenti specifici saranno realizzate solo quando le parti sosterranno elevati costi di transazione volti a ridurre il rischio di rinegoziazioni contrattuali.\nPer Williamson l'obiettivo di ogni istituzione economica del capitalismo e quindi di ogni organizzazione economica \u00e8 quello di ridurre i costi di transazione sia ex ante sia ex post e la loro interdipendenza. Secondo Williamson, l'impresa nasce come soluzione istituzionale al fallimento del mercato in presenza di contratti incompleti.\nI suoi studi sui costi di transazione lo hanno portato a sostenere che un'organizzazione ha interesse a stabilire rapporti duraturi con un singolo fornitore invece di acquistare di volta in volta da fornitori diversi, scegliendo ogni volta il fornitore migliore. Per esempio, se un'azienda elettrica acquista carbone di cui necessita giornalmente per produrre energia - essendo dunque 'specifica' ai fornitori della materia prima - e se non \u00e8 possibile scrivere un contratto completo, essa pu\u00f2 trovare conveniente stabilire un rapporto di lungo periodo con uno o pochi fornitori invece di acquistare giorno per giorno o settimana per settimana dal fornitore che ogni volta offre le migliori condizioni di acquisto. Anche il rapporto acquirente-fornitore sar\u00e0 differente nei due casi, ha argomentato Williamson.\nAlcuni economisti hanno sottoposto a verifica empirica la teoria dei costi di transazione: un esempio importante si trova nello scritto di Paul L. Joskow, \"\"Contract Duration and Relationship-Specific Investments: Empirical Evidence from Coal Markets\",\" pubblicato dall'American Economic Review, del marzo 1987."}
{"id": "633217", "revid": "121416637", "url": "https://it.wikipedia.org/wiki?curid=633217", "title": "Antonio di Pe\u010derska", "text": "Santo per la Chiesa cattolica (7 maggio) e per la Chiesa ortodossa (10 luglio).\nBiografia.\nI particolari della sua vita ci sono forniti dallo storico del cristianesimo russo e monaco del Monastero delle Grotte o Pe\u010derska Lavra San Nestore che, nel redigere l'agiografia di Antonio delle Grotte dieci anni dopo la sua scomparsa, si bas\u00f2 sulla propria esperienza personale e sui resoconti dei monaci a lui contemporanei per quel che concerne l'et\u00e0 adulta e sulla testimonianza della madre di questi per raccontare la sua infanzia.\nAntipa, originario nome del santo, nacque a Liubech, presso la citt\u00e0 di \u010cernihiv, allora facente parte del principato di Chernihiv, da un'agiata famiglia di religione cristiana. Nel 1028 part\u00ec in pellegrinaggio sul monte Athos dove decise di diventare monaco. Una volta ordinato con il nome di Antonio, si stabil\u00ec non lontano dal monastero di Esphigmenon, in una piccola grotta dalla quale poteva osservare il mar Mediterraneo.\nL'ardore del suo ascetismo, secondo l'autore della sua \"Vita\" fece s\u00ec che l'abate del vicino monastero lo inviasse nella sua regione d'origine, in modo da invogliare i credenti di quelle terre ad abbracciare la vita monastica.\nArrivato a Kiev, Antonio visit\u00f2 tutti i monasteri del suo circondario senza trovarne nemmeno uno che si adattasse al tipo di vita austero cui era abituato: trov\u00f2 tuttavia delle grotte sul monte Berestov, sulle rive del Dnjepr e nei pressi della citt\u00e0 e l\u00ec si stabil\u00ec isolandosi in una vita ascetica e contemplativa.\nLa sua pace fu interrotta dalla morte del Gran Principe Vladimir Monomaco di Kiev che innesc\u00f2 nella regione lotte sanguinose tra le fazioni che si contendevano la successione.\nPartito nuovamente per il monte Athos, Antonio fece tuttavia ritorno in Ucraina quando la situazione si fu nuovamente stabilizzata, vivendo in solitudine nella grotta gi\u00e0 utilizzata da sant'Ilarione per la preghiera meditativa prima della sua elezione a Metropolita di Rus'.\nCome aveva auspicato l'abate del monte Athos, presto intorno a lui iniziarono a riunirsi fedeli che sentivano la vocazione per la vita monacale: il primo fu il prete Nikon che a sua volta consacr\u00f2 alla vita monacale san Teodosio delle Grotte.\nAll'inizio la comunit\u00e0 che si stava formando ebbe il benestare del principe di Kiev, ma i rapporti con il potere temporale non tardarono a deteriorarsi quando Antonio accolse Barlaam, figlio di un ricco nobile il quale, prima di recarsi a Pe\u010derska Lavra, aveva donato tutti i suoi beni ai poveri, provocando di conseguenza l'ira del padre. Questi, uomo di influenza, se ne lagn\u00f2 con il principe Iziaslav I di Kiev il quale, quando anche un altro uomo di corte si dedic\u00f2 alla vita monastica, domand\u00f2 al prete Nikon di riconsegnargli i due fuggitivi. Questi rifiut\u00f2 e Antonio, pensando di calmare con il suo gesto l'ira del sovrano, si auto-esili\u00f2. Grazie all'intercessione dalla principessa Maria Casimirovna ad Antonio fu presto consentito di riunirsi alla propria comunit\u00e0.\nQuando il numero dei discepoli raggiunse dodici Antonio espresse il desiderio di ritirarsi in solitudine e, per far questo, si stabil\u00ec in una grotta, che da allora avrebbe preso il nome di \"Grotte Vicine\", posta alla distanza di alcuni chilometri da dove era posta la comunit\u00e0.\nIl primo egumeno nominato fu Barlaam, il quale tuttavia fu presto chiamato dal principe Izyaslav per dirigere il monastero di San Demetrio, posto alle porte di Kiev. La scelta del successore ricadde su san Teodosio di Pe\u010derska che fu scelto da Antonio poich\u00e9 apprezzava il suo fervore e la sua obbedienza.\nNonostante non avesse un ruolo determinato nel monastero che si stava formando sotto la guida di quest'ultimo, Antonio ebbe sempre una grande influenza su Teodosio, che a lui si rivolgeva per risolvere con il suo aiuto i problemi pi\u00f9 importanti della comunit\u00e0.\nOrmai prossimo alla morte fece venire nel suo antro i monaci del monastero ai quali promise che sarebbe sempre stato al loro fianco e che avrebbero raggiunto la salvezza se fossero sottostati agli ordini dell'abate di Pe\u010derska Lavra. Chiese di essere seppellito nella sua caverna ma le sue reliquie non furono mai trovate. Ancora oggi la grotta di sant'Antonio \u00e8 visitata dai fedeli che vi accorrono per invocare il suo intervento.\nMor\u00ec il 10 luglio 1073."}
{"id": "633218", "revid": "22414", "url": "https://it.wikipedia.org/wiki?curid=633218", "title": "Erote", "text": ""}
{"id": "633219", "revid": "1170830", "url": "https://it.wikipedia.org/wiki?curid=633219", "title": "Francesco Pecorari", "text": ""}
{"id": "633222", "revid": "767487", "url": "https://it.wikipedia.org/wiki?curid=633222", "title": "Lingua lanc-patu\u00e1", "text": " \nIl Lanc-Patu\u00e1 \u00e8 una lingua creola parlata nello stato brasiliano dell'Amap\u00e1, principalmente intorno alla capitale, Macap\u00e1, da circa 40.000-50.000 persone. Il nome deriva dal francese \"Langue Patois\" che significa \"semplice dialetto\"."}
{"id": "633224", "revid": "729019", "url": "https://it.wikipedia.org/wiki?curid=633224", "title": "Varianti diacoriche", "text": "Diacorico, dal greco \"di\u00e0\", attraverso, e \"khor\u0101\", regione, \u00e8 un aggettivo che in dialettologia \u00e8 riferito alle varianti regionali di una lingua. Un suo sinonimo pi\u00f9 diffuso \u00e8 \"diatopico\".\nUna lingua con molteplici varianti grammaticali e lessicali diacoriche e di registro stilistico costituisce un diasistema linguistico."}
{"id": "633225", "revid": "767487", "url": "https://it.wikipedia.org/wiki?curid=633225", "title": "Alan Clark", "text": "Dopo una brevissima esperienza nei Geordie di \"Brian Johnson\" negli anni settanta, entr\u00f2 poi a far parte del gruppo guidato da Mark Knopfler in occasione dell'album \"Love over Gold\" (1982), e continu\u00f2 a lavorare con i Dire Straits fino al 1995. Clark ha collaborato con Mark Knopfler anche per alcune colonne sonore, tra cui quella del film \"Local Hero\", in cui peraltro fa una breve apparizione come comparsa nel ruolo del pianista degli \"Acetones\", una band scozzese. Clark ha lavorato anche con David Knopfler, il fratello di Mark, nei suoi album da solista. Ha lavorato con Gerry Rafferty, Bob Dylan, Jimmy Nail, Tina Turner, Eric Clapton."}
{"id": "633226", "revid": "709565", "url": "https://it.wikipedia.org/wiki?curid=633226", "title": "Sunny Baudelaire", "text": ""}
{"id": "633227", "revid": "289247", "url": "https://it.wikipedia.org/wiki?curid=633227", "title": "Amap\u00e1 Creole", "text": ""}
{"id": "633230", "revid": "1254538", "url": "https://it.wikipedia.org/wiki?curid=633230", "title": "Enotrio Pugliese", "text": "Biografia.\nNasce a Buenos Aires da una famiglia calabrese emigrata in Argentina all'inizio del secolo. I suoi primi contatti con il mondo della cultura e dell'arte hanno luogo in un clima caratterizzato dalle relazioni che la famiglia (anche dopo il rientro in Italia nel 1926) ha con l'ambiente musicale. Il padre \u00e8 infatti per lungo tempo noto violoncellista prima al \"Col\u00f3n\" di Buenos Aires, quindi componente di celebrati \"quartetti da camera\".\nIn Calabria sin da ragazzo Enotrio (sar\u00e0 questo il suo nome d'arte) comincia a rendersi conto delle molteplici ragioni sociali, economiche e morali che praticamente \"obbligano\" tanti italiani a tentare le vie dell'emigrazione. Motivi questi che via via sostanzieranno le sue scelte di vita, anche quando dopo il 1939, conseguita la maturit\u00e0 classica, si trasferisce a Roma e si iscrive alla facolt\u00e0 di Chimica, nella convinzione di poter poi emigrare con migliori prospettive di lavoro. I suoi veri interessi spirituali sin da allora cominciano tuttavia a manifestarsi nel settore delle arti figurative, di cui recepisce i diversi fermenti attraverso la lettura di riviste e settimanali.\nDopo la seconda guerra mondiale ha frequentato lo studio del pittore Domenico Purificato e in seguito ha preso parte alle pi\u00f9 importanti rassegne e premi nazionali. \n\u00c8 stato sensibile interprete delle bellezze naturali ma anche della miseria e delle speranze della Calabria, alla quale era molto legato.\n\u00c8 morto a Pizzo Calabro nell'agosto del 1989. \u00c8 sepolto nel cimitero di San Costantino Calabro, paese d'origine della sua famiglia, al quale ha donato la struttura della Casa del Popolo."}
{"id": "633232", "revid": "1543377", "url": "https://it.wikipedia.org/wiki?curid=633232", "title": "MIPS-X", "text": "Il nome MIPS-X si riferisce sia a un microprocessore che a un set di istruzioni sviluppato dopo il progetto MIPS alla Stanford University dallo stesso team di sviluppo. Il progetto inizi\u00f2 nel 1984 e l'architettura sviluppata venne presentata in una serie di articoli pubblicati tra il 1986 e il 1987. Diversamente dal progetto MIPS, il progetto MIPS-X non fu mai usato in workstation o personal computer: questo processore \u00e8 stato usato praticamente solo per applicazioni embedded sviluppate da Integrated Information Technology per applicazioni di video digitale.\nSia come architettura che come set di istruzioni il MIPS-X \u00e8 molto simile al MIPS-R, ma non \u00e8 direttamente compatibile con esso. Il processore \u00e8 sconosciuto al grande pubblico e alla maggior parte dei programmatori, solo alcune compagnie specializzate sviluppano programmi per esso, prevalentemente firmware di lettori DVD. Il processore non \u00e8 supportato dal GCC e questo ne limita ulteriormente la notoriet\u00e0 e l'utilizzabilit\u00e0 da parte dei programmatori non professionisti. Il MIPS-X viene spesso utilizzato dei lettori DVD nell'unit\u00e0 di decodifica del flusso MPEG 2 e quindi risulta relativamente noto tra gli hacker che modificano i lettori DVD.\nCuriosit\u00e0.\nIl processore include un'istruzione chiamata hsc. Hsc \u00e8 l'acronimo di \"halt and spontaneously combust\" (\"fermati e autodistruggiti\"), questa istruzione viene eseguita quando il processore rileva una violazione delle sue protezioni interne. L'istruzione fu inserita nel manuale per scherzo secondo le dichiarazioni di Paul Chow, l'autore del manuale. In altri processori questo tipo di istruzioni sono chiamate Halt and Catch Fire."}
{"id": "633236", "revid": "320578", "url": "https://it.wikipedia.org/wiki?curid=633236", "title": "SS 674", "text": ""}
{"id": "633240", "revid": "842", "url": "https://it.wikipedia.org/wiki?curid=633240", "title": "MPEG 2", "text": ""}
{"id": "633247", "revid": "499531", "url": "https://it.wikipedia.org/wiki?curid=633247", "title": "Cirneco dell'Etna", "text": "Il cirneco dell'Etna \u00e8 un cane da caccia appartenente ad una razza molto antica che ha subito poche manipolazioni nel corso dei secoli.\nStoria.\nLe origini del cirneco risalgono al 1000 a.C. Si dice che questa razza derivi dai cani dei Faraoni egiziani (i Tesem) delle ultime dinastie e da cani importati in Sicilia dai punici.\nDescrizione.\nIl cirneco dell'Etna appartiene alla classe dei cani da caccia di tipo primitivo; \u00e8 un animale molto veloce e, per questo, viene utilizzato soprattutto nella caccia al coniglio selvatico ed alla lepre.\nSi presenta con una figura molto snella, con zampe lunghe, orecchie dritte e con un corpo muscoloso, ma nello stesso tempo molto elegante.\nHa un fiuto eccezionale ed \u00e8 agilissimo nel cambiare direzione durante l'inseguimento della preda. Da notare come, sebbene l'aspetto del cirneco ricordi quello dei levrieri, non cacci a vista ma usi l'olfatto, alla stregua di un cane da cerca; secondo la classificazione della Federazione Cinologica Internazionale (F.C.I.), tutti i cani appartenenti alla razza dei \"levrieri\" appartengono al 10\u00ba gruppo, mentre il cirneco \u00e8 inserito nel 5\u00ba Gruppo, quello delle razze di tipo primitivo.\nGeneralmente raggiunge l'altezza di 46\u201350\u00a0cm al garrese negli esemplari maschi, mentre le femmine misurano dai 42 ai 46. Il peso del maschio si aggira intorno ai 10\u201312\u00a0kg, mentre le femmine raggiungono gli 8-10. La lunghezza del tronco \u00e8, in media, uguale all'altezza al garrese: il cirneco ha, dunque, una costruzione quadrata. \u00c8 strutturato da una massa muscolare che comprende l'80% del corpo. Si presenta snello e, se nutrito in modo adeguato, mantiene una linea elegante e slanciata.\nCane velocissimo e molto agile, \u00e8 capace di raggiungere persino i 40/45 km/h nella corsa.\nI colori del mantello del cirneco dell'Etna, dal pelo assolutamente raso, vanno dal sabbia dorato al cervo scuro; non necessariamente devono essere presenti macchie bianche, ma possono essercene su tutto il corpo; sebbene molto rari ne esistono colorati di bianco arancio (come nel setter inglese) e di bianco puro (pur non essendo propriamente albino). Il colore riconosciuto dagli standard di razza \u00e8 il fulvo pi\u00f9 o meno intenso, isabella e sabbia, con lista bianca in fronte, al petto, zampe bianche, punta della coda bianca e ventre bianco. Molti esemplari hanno sul petto una macchia bianca, a forma di stella.\nSalute e carattere.\nLa vita media di questo cane \u00e8 molto elevata, quindici anni circa, ma esistono esemplari che vivono anche vent'anni.\nDotato di grande intelligenza \u00e8, generalmente, indipendente e solitario. Di norma diffidente con gli estranei si affeziona ad un solo padrone. Si pu\u00f2 dire che abbia le sue simpatie ed antipatie a pelle: con alcuni individui non socializza e, alla loro vista, abbaia; con altri, inizialmente, si mostra aggressivo, ma poi socializza; con altri ancora prova un feeling immediato e socializza subito. \u00c8 un cane che per il padrone darebbe tutto se stesso.\nSe correttamente socializzato da cucciolo evidenzia un carattere molto disponibile e gioioso, oltre che privo di diffidenze anche verso le persone appena conosciute.&lt;br&gt;\nSe cresce in un ambiente familiare, dove ha ricevuto tutti gli stimoli nei confronti dell'ambiente esterno, ama essere portato a spasso ed incontrare altri cani e persone, anche se sconosciuti. Se lasciato libero, soprattutto in luoghi di campagna, cambia visibilmente espressione: tutti i muscoli si tendono, ama ispezionare l'ambiente circostante e, anche se all'inizio sembra indipendente, in realt\u00e0 sa sempre dove si trovi il proprio padrone, ritornando puntualmente sotto la sua attenzione. Prima di liberare un cirneco in un luogo aperto occorre aver rafforzato con lui un rapporto sereno e di fiducia."}
{"id": "633272", "revid": "767487", "url": "https://it.wikipedia.org/wiki?curid=633272", "title": "8 Foot Sativa", "text": "Gli 8 Foot Sativa sono una band melodic death metal della Nuova Zelanda formata nel 1998. Il nome deriva dal numero di piante di marijuana che un membro della band possedeva.\nStoria.\nPrimi anni.\nGli 8 Foot Sativa nacquero quando Brent Fox e Gary Smith si incontrarono alla \"Massey High School\" di Auckland, Nuova Zelanda. Entrambi i ragazzi amavano la musica metal e insieme iniziarono a suonare i primi pezzi. Peter 'Speed' Young della \"Kelston Boys' High School\" si aggiunse presto come batterista e 'Fat' Dave come bassista. Questa formazione inizi\u00f2 a suonare cover dei Pantera, degli Iron Maiden, dei Judas Priest, dei Sepultura, dei Metallica e degli Slayer.\n'Fat' Dave abbandon\u00f2 per\u00f2 ben presto la band e Brent Fox divenne cos\u00ec bassista. La band trov\u00f2 anche un nuovo cantante, Ari, con il quale il gruppo cominci\u00f2 a comporre le prime canzoni. La band ben presto assunse Justin 'Jackhammer' Niessen come cantante, provocando l'abbandono di Ari.\nHate Made Me (2002).\nNel 2002 gli 8 Foot Sativa pubblicarono il loro primo album, 'Hate Made Me', che vendette moltissimo in Nuova Zelanda (7500 copie). Ben presto per\u00f2 Young lasci\u00f2 la band e fu rimpiazzato dal batterista dei Sinate, Sam Sheppard.\nSeason For Assault (2003).\nNel 2003 gli 8 Foot Sativa pubblicarono il secondo album, 'Season For Assault', disco d'oro nella loro partia.\nNiessen abbandon\u00f2 per\u00f2 la band che, rimasta senza cantante, assunse il fratello di Sam Sheppards, Matt Sheppard.\nBreed the Pain (2005).\nCon il nuovo cantante la band pubblic\u00f2 il terzo album, \"Breed the Pain\", nel 2005.\nMatt Sheppard e Sam Sheppard lasciarono i 8 Foot Sativa dopo il \"Breed the Pain tour\" riformando la loro precedente band, i Sinate. La band si trov\u00f2 cos\u00ec costretta ad assumere Sean Parkinson e Antony \"Colonel\" Folwell dei Reprobate.\nJustin 'Jackhammer' Niessen torn\u00f2 nella band dal 9 settembre al 17 settembre per cantare in alcuni concerti. A questo breve tour si aggiunse anche William Cleverdon.\nPoison of Ages (2006).\nBen Read, ex-Ulcerate, fu assunto come nuovo cantante e gli 8 Foot Sativa registrarono l'album \"Poison of Ages\". Corey Friedlander, infortunato, non pot\u00e9 suonare per la registrazione dell'album e fu sostituito da Steven Westerberg dei Carnal Forge. William Cleverdon lasci\u00f2 la band poco dopo la pubblicazione del nuovo CD.\nRecentemente William Cleverdon \u00e8 ritornato nella band come chitarrista. Corey Friedlander ha invece lasciato la band, rimpiazzato da Jamie Saint Merat.\nIn seguito a molti problemi legati all'etichetta discografica, Poison of Ages \u00e8 stato pubblicato solo il 21 maggio 2007 dalla Sativa Records, etichetta di propriet\u00e0 della band stessa."}
{"id": "633273", "revid": "110157", "url": "https://it.wikipedia.org/wiki?curid=633273", "title": "Stranger (Hilary Duff)", "text": "Stranger \u00e8 il terzo singolo estratto da Dignity, il terzo album in studio di Hilary Duff.\nLa premi\u00e8re del video in Italia \u00e8 avvenuta l'8 giugno a TRL.\nLa canzone.\n\"Stranger\" \u00e8 la canzone dell'album \"Dignity\" che ha necessitato l'aiuto di pi\u00f9 produttori, infatti \u00e8 stata prodotta e registrata da H.Duff, K.Dioguardi, V.Nobles, D. Haruin e J.Diaz.\nQuesto pezzo, che si pensava fosse incentrato sulla storia d'amore passata fra la Duff e Joel Madden dei \"Good Charlotte\", racconta in realt\u00e0 del difficile rapporto fra i genitori (attualmente separati) della cantante.\nIl video.\nIl video della canzone \u00e8 stato girato tra il 10 e il 15 maggio 2007 a Los Angeles dalla regista Fatima Robinson ed \u00e8 la continuazione del video precedente \"With Love\".\nNel video, Hilary Duff interpreta il ruolo di una ragazza tradita continuamente dal suo fidanzato, al lavoro dove lo scopre con una ragazza bionda. A tratti cerca di fargli capire, cantando e ballando, i suoi errori: sono invitati ad esempio da un'amica, e, in casa di questa, il fidanzato si mostra molto interessato ad un'altra. Durante un ballo indiano, vestita e truccata adeguatamente, balla con disinvoltura e gli fa intendere di stare sbagliando (lui).\nPoi lo incontra in un locale a luci soffuse psichedeliche e s'avvicina ad un altro ragazzo per fargli capire il proprio stato solitario. Ma il fidanzato manda un messaggio ad una giovane per un eventuale appuntamento e i due hanno una discussione, in cui il ragazzo nega le avances alle altre. Ripensando alla vicinanza tattile (il fidanzato toccava e baciava quelle ragazze) di lui, il video si conclude con Hilary che esce di casa con i bagagli, lasciandolo solo. Allora lui si sveglia agitato e confuso, ormai solo nella casa."}
{"id": "633279", "revid": "793215", "url": "https://it.wikipedia.org/wiki?curid=633279", "title": "Museo di anatomia veterinaria", "text": "Il Museo di Anatomia Veterinaria \u00e8 un museo di Napoli situato presso la Facolt\u00e0 di Medicina Veterinaria dell'Universit\u00e0 \"Federico II\".\nLa Facolt\u00e0 universitaria nacque per volont\u00e0 di re Ferdinando IV nel 1795 come scuola di veterinaria presso il cosiddetto \"Serraglio delle Fiere\" al Ponte della Maddalena, in un edificio progettato da Ignazio Dominelli e, nel 1815 fu trasferita al convento di Santa Maria degli Angeli alle Croci sino a quando non divenne Facolt\u00e0 vera e propria nel 1935.\nNel museo, che fu predisposto soltanto nel 1861 e ordinato nelle sue collezioni svariati anni pi\u00f9 tardi, trovava posto una raccolta di preparati anatomici in cera, poi sostituita da collezioni in legno in concomitanza con la fondazione dell'Istituto di Anatomia (1907).\nDagli anni '60, le raccolte di teche contenenti visceri, scheletri, animali imbalsamati e reperti patologici hanno trovato una collocazione pi\u00f9 consona (su ripiani di alluminio anodizzato); tra esse spicca la \"Collezione Diamare\" che comprende interessanti preparati (sia a secco che in formalina) di animali appartenenti all'area geografica mediterranea e un singolare preparato del 1835 di una testa di cavallo."}
{"id": "633284", "revid": "1982", "url": "https://it.wikipedia.org/wiki?curid=633284", "title": "Stazione Centrale di Napoli", "text": ""}
{"id": "633285", "revid": "1762651", "url": "https://it.wikipedia.org/wiki?curid=633285", "title": "Soteriologia", "text": "La soteriologia (dal greco \u03c3\u03c9\u03c4\u03b7\u03c1\u03af\u03b1 - s\u014dt\u0113ria -, \"salvezza\", e da \u03bb\u03cc\u03b3\u03bf\u03c2 - logos -, \"parola\", \"ragione\" o \"principio\"), nell'ambito della storia delle religioni, \u00e8 lo studio della salvezza nel senso di liberazione da uno stato o una condizione non desiderata.\nPer alcune religioni o dottrine filosofiche si parla di salvezza nel senso della liberazione dal male e dalle conseguenze della morte o come sopravvivenza dell'anima. Molte religioni enfatizzano la salvezza in un modo o nell'altro, e in questi termini hanno le loro rispettive soteriologie. Nella teologia cristiana la soteriologia ha assunto il significato di riflessione sul valore della redenzione operata da Cristo attraverso il suo sacrificio, liberando l'umanit\u00e0 dal peccato originale. Alcune soteriologie riguardano principalmente le relazioni o l'unione con Dio (o gli d\u00e8i); altre enfatizzano pi\u00f9 fortemente il coltivare la conoscenza o la virt\u00f9. Le varie soteriologie inoltre si differenziano in base a quale tipo di salvezza promettono.\nNelle varie religioni.\nLa soteriologia cristiana sottolinea il modo in cui le persone possono trarre la liberazione mediante la salvezza operata da Cristo, e anche come pratiche del giudaismo enfatizzano la moralit\u00e0 in questa vita per vederne i frutti nell'altra vita.\nLa soteriologia islamica si focalizza su come gli uomini possano pentirsi ed espiare i propri peccati per non subire la dannazione. La religione Sikh accentra l'attenzione sulla salvezza tramite la meditazione, ordinata e personale, nel nome e nel messaggio di Dio, al fine di essere in unione mistica con Lui.\nL'induismo, che insegna che siamo coinvolti nel ciclo di morte e di rinascita chiamato Samsara, insegna che si deve raggiungere la liberazione, chiamata moksha. Il buddismo spiega come raggiungere la salvezza attraverso il distacco dal mondo materiale e dal dolore per raggiungere il Nirvana, stato di estasi e illuminazione. Il giainismo enfatizza la penitenza e l'ascetismo per condurre alla liberazione e all'ascendenza dell'anima.\nL'epicureismo \u00e8 soprattutto concentrato sulla temperanza e la vita semplice nel senso di assenza di dolori e passioni o libert\u00e0 dalle inquietudini (\u03b1\u03c4\u03b1\u03c1\u03b1\u03be\u03af\u03b1) e lo stoicismo \u00e8 concentrato sulla coltivazione delle virt\u00f9, come fortitudine e distacco, per migliorare il benessere spirituale. Il Taoismo insegna che la salvezza la si ottiene conoscendo se stessi, identificandosi con il Tao, cio\u00e8 con il tutto, e governando se stessi.\nPassaggi nelle Sacre Scritture cristiane.\nIl Nuovo Testamento contiene molti riferimenti circa la salvezza. I seguenti passi sono i pi\u00f9 citati al riguardo, ma la loro interpretazione \u00e8 varia.\nVisione cristiana della salvezza.\nLa salvezza \u00e8 uno dei concetti spirituali pi\u00f9 importanti nel cristianesimo, insieme alla divinit\u00e0 di Ges\u00f9 Cristo e la definizione del Regno di Dio.\nTradizionalmente, nei cristiani, una meta importante \u00e8 l'ottenimento della salvezza. Altri sostengono che la meta principale del cristianesimo sia compiere la volont\u00e0 di Dio, accettando la sua grazia, o che i due concetti abbiano la stessa importanza. In molte tradizioni, ottenere la salvezza \u00e8 sinonimo di \"andare in cielo\" dopo la morte, mentre altri ritengono che la salvezza significhi una svolta nella vita terrena. Vari elementi della teologia cristiana spiegano la necessit\u00e0 della salvezza e come prodigarsi per ottenerla.\nL'idea di salvezza si basa sull'idea che esista uno stato di non-salvezza, da cui l'individuo (o l'umanit\u00e0) necessita di redimersi. Per la maggioranza dei cristiani cattolici e protestanti, questo \u00e8 il giudizio di Dio sull'umanit\u00e0 dovuto alla colpa del peccato originale e ad altri peccati commessi da ciascun individuo o gruppi di individui, giacch\u00e9 il peccato \u00e8 operato da tutti.\nLa chiesa ortodossa respinge il concetto agostiniano di peccato originale, termine che non esiste n\u00e9 nelle Scritture n\u00e9 nella patristica greca, e vede la salvezza come una scala di miglioramento spirituale e purificazione della natura umana che fu dannata con la caduta di Adamo dal Paradiso terrestre.\nLa maggioranza dei cristiani ritiene che l'umanit\u00e0 fu creata libera dal peccato, condizione che per\u00f2 si deterior\u00f2, cosicch\u00e9 si rese necessario un Salvatore che restaurasse una corretta relazione con Dio. Questo Salvatore fu (ed \u00e8) Ges\u00f9 Cristo.\nNella teologia cristiana ci sono tre concetti di possibilit\u00e0 di ottenimento della salvezza per coloro i quali non hanno ascoltato l'evangelo di Ges\u00f9 Cristo. Uno \u00e8 l'esclusivismo; da quando c'\u00e8 un solo mediatore tra l'uomo e Dio, Ges\u00f9 Cristo, se una persona non lo ha ascoltato, non gli resta che la dannazione eterna (ma la maggioranza dei sostenitori di tale dottrina la esclude per i bambini e gli infermi di mente). Un altro \u00e8 il pluralismo che dichiara che ogni religione \u00e8 un cammino verso Dio, e la terza \u00e8 l'inclusivismo; questa dottrina dice che Ges\u00f9 Cristo pu\u00f2 parlare al cuore di tutti gli umani per mezzo dello Spirito Santo, e se una persona risponde positivamente sar\u00e0 salvata.\nCattolicesimo.\nPer la Chiesa Cattolica, la salvezza non \u00e8 solo una liberazione passiva del peccato (peccato originale e peccato attuale) e suoi effetti: l'azione di Dio \u00e8 una liberazione attiva che eleva gli esseri umani ad uno stato sovrannaturale, alla vita eterna, in un piano spirituale superiore alla vita terrena, per unirsi in un solo corpo mistico con Cristo, una delle tre Persone della Trinit\u00e0 e accedere alla dignit\u00e0 di figli di Dio, per vederlo \"come egli \u00e8\" (1 Gv 3:2), in comunione di vita e amore con la Trinit\u00e0 e tutti i santi (Catechismo della Chiesa Cattolica, 1023, 1025, 1243, 1265-1270, 2009)\nQueste benedizioni non sono mai concesse per merito personale. In realt\u00e0, in senso stretto, l'uomo non merita nulla da Dio: la possibilit\u00e0 di meritare qualcosa agli occhi di Dio deriva totalmente da un dono gratuito di Dio, mediante la grazia santificatrice dello Spirito Santo. Si possono ottenere doni utili per la santificazione, per l'incremento della grazia e dell'amore e per raggiungere la vita eterna che Dio concede alle sue creature. Si possono anche meritare beni materiali, come la salute, l'amicizia o la felicit\u00e0. (Catechismo della Chiesa Cattolica, 2006-2011)\nI cristiani ricevono anche in questa vita, per fede e anticipatamente, benedizioni di salvezza che saranno confermati totalmente e definitivamente nella vita dopo la morte. Ci\u00f2 \u00e8 dovuto al fatto che la Chiesa Cattolica vede la salvezza, compresa quella dell'individuo, come qualcosa di utile e benefico in ogni tempo: passato, presente e futuro, concetti che, per Dio, sono una cosa sola.\nI cattolici credono che \"l'uomo sta nel bisogno di salvezza da Dio\" (Fidei Depositum, 3) e che\" Dio lo aiuta in Cristo tramite la legge che lo guida e la grazia che lo sostiene\"(CCC, 1949) . \u00c8 stato per la nostra salvezza che \"Dio ci ha amati al punto da mandare suo figlio come Salvatore del mondo, ed \u00e8 stato rivelato per liberarci dai peccati\" (CCC 456-457). \"Con la sua morte (Ges\u00f9, il Figlio di Dio) ha vinto la morte, e ha cos\u00ec dato la possibilit\u00e0 a tutti gli uomini di salvarsi\" (CCC, 1019)\nGes\u00f9 ha fornito alla Chiesa Cattolica \"la pienezza di significati di salvezza che il Padre ha voluto: corretta e completa confessione di fede, vita pienamente sacramentale e ministero consacrato nella successione apostolica\" (CCC, 830). Il battesimo \u00e8 necessario per la salvezza. \"Il sacramento della penitenza \u00e8 necessario per la salvezza per coloro i quali sono caduti [nel peccato] dopo il battesimo, perch\u00e9 il battesimo \u00e8 necessario per la salvezza per coloro i quali non sono ancora rinati\" (CCC, 980) Ma questi non sono gli unici sacramenti interessati dal concetto di salvezza; un ruolo importante lo assume il sacramento dell'Eucaristia: \"Ogni volta che questo mistero \u00e8 celebrato, il lavoro della nostra redenzione va avanti e noi spezziamo il pane che ci dona la medicina dell'immortalit\u00e0, l'antidoto alla morte, e il cibo che ci far\u00e0 vivere per sempre in Ges\u00f9 Cristo\" (CCC, 1405)\nAd ogni modo, per la libert\u00e0 che ci \u00e8 concessa, l'uomo pu\u00f2 rifiutare l'offerta di Dio di salvezza in Cristo, ci\u00f2 che il Catechismo della Chiesa Cattolica chiama piano d'amore di Dio.\nLa Chiesa Cattolica quindi insegna che la salvezza della vita eterna \u00e8 volont\u00e0 di Dio per tutte le persone, e che Dio la concede come un dono gratuito, una grazia, tramite il sacrificio in Cristo. L'uomo non pu\u00f2, in senso stretto, meritare nulla da Dio. \u00c8 Dio che giustifica, cio\u00e8 che libera dal peccato con un dono gratuito di santit\u00e0 (grazia salvifica, meglio conosciuta come grazia). L'uomo pu\u00f2 accettare il dono che Dio gli d\u00e0. L'uomo pu\u00f2 per\u00f2 anche rifiutarlo. La cooperazione dell'uomo \u00e8 richiesta in linea con una nuova capacit\u00e0 di aderire alla volont\u00e0 divina che Dio concede. \"Infatti, come il corpo senza lo spirito \u00e8 morto, cos\u00ec anche la fede senza le opere \u00e8 morta\" (). Fede, e di conseguenza le opere, sono un risultato della grazia di Dio, quindi \u00e8 solo per la grazia che il credente pu\u00f2 dire di meritare la salvezza.\nLa Chiesa Cattolica insegna che attraverso la grazia Ges\u00f9 ha vinto per l'umanit\u00e0 sacrificando se stesso sulla croce, la salvezza \u00e8 possibile anche al di fuori dei visibili confini della Chiesa. Cristiani e non Cristiani, se in vita hanno risposto positivamente alla grazia e hanno creduto che Dio si \u00e8 rivelato loro attraverso la misericordia di Cristo possono essere salvati. Questo pu\u00f2 includere la consapevolezza di un obbligo di fare parte della Chiesa Cattolica. In questi casi, \"non possono essere salvati coloro che, pur sapendo che la Chiesa Cattolica \u00e8 stata fondata da Dio tramite Cristo, hanno rifiutato di entrare a farne parte o di rimanervi\"\nProtestantesimo.\nNel cristianesimo occidentale la dottrina della salvezza, o soteriologia, comprende temi quali l'espiazione, la riconciliazione, la grazia, la giustificazione, la sovranit\u00e0 di Dio e il libero arbitrio dell'essere umano. Vari concetti distinti possono essere opposti nel cattolicesimo e nel protestantesimo. Nel protestantesimo, questa differenza si evidenzia tra il calvinismo e l'arminianesimo.\nTra i cristiani evangelici, salvezza presuppone che tutti siano, come afferma la Bibbia, in condizione di peccato e sottoposti quindi alle sue conseguenze temporali ed eterne (senso di colpa, sofferenze di varia natura, una vita priva di senso, la morte, l'ira di Dio ed alla fine l'inferno). Frustranti e vani sono i tentativi dell'essere umano di salvarsi da tutto ci\u00f2 con le proprie forze. Dio, cos\u00ec, nella Sua misericordia, (questo \u00e8 il messaggio dell'Evangelo) decide di accordare la Sua grazia a quanti ripongono la loro fiducia nella Persona e nell'opera del Salvatore Ges\u00f9 Cristo. \u00c8 Cristo, infatti, che realizza quanto nessuno di noi \u00e8 in grado di realizzare a causa di quella che il protestantesimo chiama depravazione totale dell'essere umano. Colui che si affida completamente a Cristo viene salvato dal peccato e dalle sue conseguenze, riconciliato con Dio, e reso degno dell'eterna comunione con Lui in paradiso. Questo \u00e8 possibile perch\u00e9 i meriti perfetti conseguiti dalla vita di Cristo gli sono accreditati (giustificazione) e Cristo stesso ha pagato, espiato nel Suo sacrificio sulla croce, il castigo che il peccatore avrebbe giustamente meritato.\nChiese come la \"Chiesa di Cristo\" non solo ritengono che l'ascolto dell'evangelo e la risposta con fede sia parte integrante del processo di salvezza, ma anche il ravvedimento, il battesimo e obbedienza continuata, basandosi su Matteo 28.18-20, Giovanni 8.31-33, Atti 2.36-38.\nUn terzo punto di vista, il concetto di salvezza universale, \u00e8 esistito durante tutta la storia del cristianesimo e gode di crescente popolarit\u00e0 nel mondo moderno, con l'avvento del razionalismo e del liberalismo teologico, presupponendo un Dio d'amore che alla fine salverebbe tutti senza condizioni, lasciando totalmente vuoto l'inferno. Questo punto di vista afferma che tutti, indipendentemente dal credo o religione, si salveranno e \"andranno in cielo\". In termini pi\u00f9 semplici si dice spesso che Dio \"\u00e8 troppo amorevole per condannare qualcuno\". Alcuni cristiani tradizionalisti considerano questo punto di vista un'eresia perch\u00e9 implica che le religioni non cristiane siano ugualmente valide del Cristianesimo e che ci siano altri cammini verso la salvezza alternativi alla grazia di Cristo. Ma altre forme di universalismo cristiano assicurano che il cristianesimo \u00e8 l'unica religione completamente vera, e che la salvezza universale \u00e8 accessibile solo tramite Cristo che comunque si manifesterebbe egli stesso, in altre forme, in quelle religioni, premiando \"gli uomini di buona volont\u00e0\".\nChiesa di Ges\u00f9 Cristo dei Santi degli Ultimi Giorni.\nI Mormoni credono che Dio abbia un piano di salvezza per ogni essere umano. Questo piano consiste nei passi che Dio ha ordinato per il progresso eterno dei suoi figli spirituali, affinch\u00e9 si possa ottenere la vita eterna con la pienezza di gioia. Satana non lo ha accettato e Dio lo espulse e gli permise di venire sulla terra, dove tenta l'uomo.\nI Mormoni insegnano che il piano di salvezza \u00e8 qualcosa che non si pu\u00f2 ben comprendere senza studiare le Scritture e ricevere insegnamenti dai profeti moderni che hanno migliorato la nostra conoscenza per mezzo di rivelazioni importanti, date da Dio per il beneficio di tutti gli uomini che lo accolgono. Ma c'\u00e8 anche riservata gloria e benedizione per ogni persona che segue i comandamenti di Dio, di qualsiasi religione o credenza, se compie buone opere verso le persone.\nBuddismo.\nLe Quattro Nobili Verit\u00e0 delineano l'essenza della soteriologia buddista. La sofferenza (dukkha) \u00e8 vista come una malattia che si pu\u00f2 curare con la consapevolezza delle sue cause e seguendo il Nobile Ottuplice Sentiero. L'Ottuplice Sentiero include moralit\u00e0 e meditazione. Liberazione, chiamata Nirvana nel Buddismo, \u00e8 vista come la fine della sofferenza, della reincarnazione e dell'ignoranza. I mezzi per ottenere la salvezza sono ulteriormente sviluppati in altri insegnamenti buddisti e sono espressi in diversi termini quali Theravada, Mahayana e Vajrayana.\nIslam.\nPer i musulmani, \u00e8 davvero importante credere nell'unicit\u00e0 e perfezione di Dio. Il proposito della vita \u00e8 vivere in modo da compiacere Allah per poter guadagnare il Paradiso. Si crede che nella pubert\u00e0 si apra una conta dei debiti di ogni persona, che sar\u00e0 usata nel giorno del Giudizio per determinare il suo destino eterno. Il Corano inoltre suggerisce la dottrina della predestinazione divina. Corano 4:49, 24:21, 57:22. Il Corano insegna la necessit\u00e0 di fede e di buone opere per ottenere la salvezza.\nSecondo la dottrina musulmana della salvezza i non credenti (kuffar, letteralmente \"colui che rifiuta la verit\u00e0\") e i peccatori saranno condannati, ma il pentimento genuino d\u00e0 come risultato il perdono di Allah e l'entrata al Paradiso al momento della morte.\nInduismo.\nLa salvezza, per l'induismo, \u00e8 la liberazione della j\u012bva (l'anima) dal sa\u1e43s\u0101ra, il ciclo di nascite e morte, e la si ottiene raggiungendo il livello spirituale pi\u00f9 alto unendo l'Atman (anima personale) con il Brahman (divina anima universale). \u00c8 la meta finale del \"San\u0101tana Dharma\", il sistema di pratiche e di credenze che costituiscono l'induismo, che considera il mondo materiale, il cielo e l'inferno delle illusioni temporali. La liberazione \u00e8 definita moksha o mukti."}
{"id": "633286", "revid": "289247", "url": "https://it.wikipedia.org/wiki?curid=633286", "title": "\u010cuva\u0161ia", "text": ""}
{"id": "633288", "revid": "121038203", "url": "https://it.wikipedia.org/wiki?curid=633288", "title": "Egidio Ortona", "text": "Biografia.\nPrimi incarichi diplomatici.\nEgidio Ortona entra nel corpo diplomatico-consolare nel 1932, dopo essersi laureato in giurisprudenza all'Universit\u00e0 di Torino l'anno precedente. Prende servizio al consolato italiano al Cairo e a Johannesburg; tra il 1937 e il 1940 \u00e8 segretario d'ambasciata a Londra, prima con l'ambasciatore Dino Grandi, poi con Giuseppe Bastianini.\nNel giugno del 1941, quando Bastianini \u00e8 nominato governatore della Dalmazia, Ortona lo segue a Zara. Nel febbraio del 1943 Mussolini solleva Galeazzo Ciano dall'incarico di ministro degli Esteri e, nel succedergli \"ad interim\", nomina Bastianini unico sottosegretario. Il neosottosegretario porta con s\u00e9, come capo della sua segreteria, Egidio Ortona, che rientra a Roma in un momento cruciale della guerra e della vita del Paese. Dopo l'armistizio Ortona \u00e8 messo a capo dell'ufficio preposto ai rapporti economici con gli Alleati, con l'incarico di far da tramite tra il Ministero del Tesoro e la Commissione alleata di controllo.\nIl primo periodo negli Stati Uniti (1944-1961).\nIl 3 novembre 1944, una delegazione composta da Ortona, Raffaele Mattioli, Enrico Cuccia, Quinto Quintieri e Mario Morelli parte per Washington per richiedere al governo americano aiuti per l'Italia che stava avviando una faticosa ricostruzione. A missione ultimata, Egidio Ortona rimane all'ambasciata italiana negli USA, per i successivi quindici anni, ricoprendo vari incarichi con gli ambasciatori Alberto Tarchiani e Manlio Brosio e descrivendo tali vicende nei primi due volumi intitolati: \"Anni d'America\".\nIl diplomatico piemontese collabora con i suoi superiori per far comprendere, ai pi\u00f9 alti livelli dell'establishment americano, la complicata situazione politica italiana e si fa apprezzare per equilibrio e capacit\u00e0 di mediazione. Sono gli anni della guerra fredda e gli americani seguono con particolare attenzione gli sviluppi della politica in Italia, per i consensi guadagnati dal Partito Comunista Italiano.\nIl 14 dicembre 1955 l'Italia \u00e8 ammessa all'ONU, dopo estenuanti trattative tra gli Stati Uniti e l'Unione Sovietica che, condizionando il nostro ingresso a quello di alcuni paesi satelliti, aveva opposto per anni il suo veto. Nella stessa data fanno il loro ingresso al \u00abpalazzo di vetro\u00bb Austria, Ceylon, Laos, Spagna, Finlandia, Indonesia, Giordania, Irlanda e Portogallo per la parte occidentale e, nell'altro campo, l'Ungheria, l'Albania, la Romania e la Bulgaria. Tra il 1959 e il 1961, Ortona \u00e8 a New York per rappresentare l'Italia alle Nazioni Unite.\nGli anni della Farnesina e il ritorno negli Stati Uniti.\nOrtona rientra in Italia nel 1961 per assumere l'incarico di direttore generale degli Affari Economici. Nel 1966 \u00e8 nominato Segretario generale del Ministero degli Esteri, cio\u00e8 la pi\u00f9 alta carica della diplomazia italiana. La sua opera di intermediazione fu molto significativa ai fini della positiva conclusione dell'accordo tra Fiat ed Unione Sovietica che avrebbe portato alla costruzione dell'impianto AvtoVAZ nella citt\u00e0 di Tol'jatti.\nRimane alla Farnesina in tale ruolo solo un anno. Nel 1967, Ortona \u00e8 nominato ambasciatore a Washington, ove rimane sino al termine della sua lunga carriera (1975), non trascurando di redigere il terzo volume dei suoi \"Anni d'America\".\nIncarichi economici pubblici e privati del dopo carriera.\nLasciata la carriera diplomatica, Ortona \u00e8 nominato Presidente della rappresentanza italiana della Honeywell; assume poi la presidenza di Aeritalia e di Confitarma e, dal 1987 al 1993, quella dell'ISPI (Istituto per gli Studi di Politica Internazionale).\nDi particolare interesse, per un approfondimento della storia dei rapporti politico diplomatici del dopoguerra, \u00e8 la ricca attivit\u00e0 pubblicistica di Egidio Ortona, che ha lasciato nei suoi diari importanti testimonianze sull'Italia repubblicana.\nEgidio Ortona muore a Roma il 10 gennaio 1996 all'et\u00e0 di 85 anni. Viene sepolto a Casale Monferrato dove, il 16 marzo 2007, gli vengono ufficialmente dedicati i giardini pubblici di Piazza Martiri della Libert\u00e0, situati vicino alla casa dove era nato, in corso Indipendenza.\nAd Egidio Ortona il Ministero degli affari esteri e della cooperazione internazionale ha intitolato la Sala Riunioni della Direzione Generale per la Mondializzazione."}
{"id": "633293", "revid": "5901", "url": "https://it.wikipedia.org/wiki?curid=633293", "title": "Dottrina di salvezza", "text": ""}
{"id": "633297", "revid": "1573940", "url": "https://it.wikipedia.org/wiki?curid=633297", "title": "Puffinus yelkouan", "text": "La berta minore mediterranea (Puffinus yelkouan ) \u00e8 un uccello marino della famiglia Procellariidae.\nDescrizione.\nAspetto e mole molto simili alla berta minore atlantica. Differisce da questa per la colorazione appena meno scura delle parti superiori e soprattutto, quando \u00e8 in volo, per i piedi che sporgono visibilmente oltre la coda.\nBiologia.\nVoce.\nA notte fonda, durante l'avvicinamento alle colonie di nidificazione, emette fortissime grida che ricordano ora il pianto di un neonato, ora il raglio di un asino in lontananza, ora un disperato gua\u00ecto. \u00c8 successo talvolta che il loro ascolto abbia causato reazioni di panico in pescatori o campeggiatori inesperti.\nAlimentazione.\nL'alimentazione consiste in piccoli pesci epi-pelagici, catturati con tuffi a profondit\u00e0 anche relativamente elevata. Talora segue i pescherecci per nutrirsi dello scarto della pulizia delle reti.\nRiproduzione.\nIl periodo in cui ha luogo la riproduzione \u00e8 abbastanza lungo, dagli accoppiamenti che avvengono in febbraio all'involo dei giovani che avviene in luglio. La specie nidifica in colonie, in cui ogni coppia depone un singolo, grande uovo bianco che viene covato per quasi due mesi. I nidi si trovano all'interno di tane sotterranee, che vengono visitate solo durante le ore notturne.\nSpostamenti.\nGli spostamenti sono poco noti, i nidificanti maltesi emigrano verso il Mar Nero. Anche dall'isola di Tavolara almeno tre adulti muniti di geolocalizzatori sono arrivati fino alle coste della Crimea, facendo ritorno in Sardegna dopo alcuni mesi. Gli adulti in nidificazione si spostano per nutrirsi di centinaia di chilometri, mentre il pulcino attende per giorni di ricevere l'imbeccata nel proprio nido.\nRelazioni con l'uomo.\nNon esiste alcuna forma di utilizzo di questa specie da parte dell'uomo civilizzato. Peraltro essa risente negativamente di una serie di attivit\u00e0 antropiche che vanno dalla pesca, al traffico marittimo quale vettore di specie predatrici (ratti, gatti, cani...), all'uso di forti fonti di luce che durante le ore notturne possono attrarre in massa i giovani che per la prima volta abbandonano le colonie di nascita.\nDistribuzione e habitat.\n\"Puffinus yelkouan\" nidifica solo in Mediterraneo e migra verso il Mar Nero. In Italia nidifica sulle coste delle isole ed in particolare le coste sarde nord-orientali, dove le isole di Tavolara e Molara, all'interno dell'Area Marina Protetta di Tavolara ospitano la pi\u00f9 grande colonia di Berta minore del Mediterraneo (e quindi del mondo), formata da oltre 10.000 coppie. Altre grandi colonie, in Italia, si trovano a Montecristo, Capraia e Lampedusa. Grandi stormi si possono talvolta osservare in pesca davanti alla foce dei fiumi della Sardegna e della Toscana.\nSistematica.\nIn passato questa specie era ritenuta una sottospecie della berta minore atlantica (\"Puffinus puffinus\"). Oggi \u00e8 invece riconosciuta come specie endemica del Mediterraneo centro-orientale.\nConservazione.\nUno dei maggiori problemi per la conservazione di questa specie \u00e8 rappresentato dalla predazione dovuta al ratto nero \"(Rattus rattus)\", una specie involontariamente diffusa dall'uomo sulla maggior parte delle piccole isole del Mediterraneo. La predazione su uova e pulcini pu\u00f2 raggiungere livelli tali da annullare il successo riproduttivo di intere colonie. A mare possono registrarsi perdite di individui adulti causate dall'ingestione di ami da pesca innescati, che vengono afferrati dagli uccelli durante le operazioni di immersione dei palamiti. &lt;br&gt;\nPer contrastare il problema ratti \u00e8 stato recentemente portato a termine in progetto comunitario LIFE+ denominato 'Montecristo 2010 ' che ha previsto la rimozione di questi predatori. Un analogo progetto \u00e8 attualmente in corso sull'isola di Tavolara."}
{"id": "633298", "revid": "56620", "url": "https://it.wikipedia.org/wiki?curid=633298", "title": "Nell'anno del signore", "text": ""}
{"id": "633299", "revid": "1272592", "url": "https://it.wikipedia.org/wiki?curid=633299", "title": "L'atroce accademia", "text": "L'atroce accademia (\"The Austere Academy\") \u00e8 il quinto libro della serie \"Una serie di sfortunati eventi\", scritta da Lemony Snicket.\nLa trama.\nQuesto romanzo inizia con i fratelli Baudelaire che, insieme al signor Poe, si recano nell'accademia dove avrebbero dovuto passare i loro giorni futuri, la Prufrock Preparatory School. Come al solito Poe lascia i ragazzi nelle mani del destino: dice agli orfani di andare nell'ufficio del vicepreside Nero dove avrebbero ricevuto istruzioni.\nUna volta nell'ufficio fanno la conoscenza del terribile vicepreside Nero, un pessimo violinista che crede di essere un grande artista. Il vicepreside, che non fa altro che prendere in giro i ragazzi ripetendo le loro parole, d\u00e0 loro la prima brutta notizia: Sunny, essendo troppo piccola per frequentare una classe, avrebbe dovuto lavorare come sua segretaria. La seconda brutta notizia non tarda ad arrivare: i ragazzi non avrebbero potuto dormire nel dormitorio perch\u00e9 sprovvisti di autorizzazione. I Baudelaire sono cos\u00ec costretti a dormire in una baracca di lamiera, chiamata \"Baracca degli orfani\". Presto i ragazzi scoprono che la baracca \u00e8 un luogo orribile: \u00e8 infatti invasa da granchi e funghi, ed \u00e8 tappezzata da una orribile carta da parati verde ornata da cuoricini.\nDopo essersi adattati per il meglio i ragazzi vanno alla mensa dove fanno conoscenza con una bambina orribile: Carmelita Ghette, che li prende in giro per la loro orribile nuova dimora.\nMa due ragazzi intervengono in loro aiuto: Duncan e Isadora Pantano e i cinque fanno subito amicizia. I Baudelaire e i Pantano trovano subito molte cose in comune. Anche i Pantano hanno perso i loro genitori in un incendio ed in pi\u00f9 hanno perso anche un fratello: Quigley, i Pantano sono infatti dei trigemini. Duncan \u00e8 appassionato di giornalismo, mentre Isadora \u00e8 una poetessa che scrive distici, poesie di due versi.\nAnche i Pantano erano vissuti nella \"Baracca degli orfani\" e perci\u00f2 danno ai Baudelaire dei consigli per rendere sopportabile il soggiorno nella baracca.\nSuccessivamente i ragazzi fanno conoscenza con quelli che sarebbero stati i loro insegnanti: il signor Remora sarebbe stato l'insegnante di Violet e la signora Bass sarebbe stata l'insegnante di Klaus. Le lezioni del signor Remora consistono in una serie di storielle insignificanti sulla vita dello stesso docente, mentre durante le lezioni della signora Bass si studia il sistema metrico decimale e si misura qualsiasi tipo di oggetto.\nUn pomeriggio, mentre i Baudelaire e i Pantano si trovavano nella baracca degli orfani a discutere dei loro progetti futuri, entra il vicepreside Nero insieme ad uomo molto alto e con la testa fasciata da un turbante, che viene presentato come l'insegnante di ginnastica Genghis. In realt\u00e0 Genghis altri non \u00e8 che il perfido Conte Olaf e ovviamente i Baudelaire lo riconoscono all\u2018istante, ma decidono di non dire per il momento nulla a Nero. La mattina i Baudelaire vanno insieme a Genghis nell'ufficio del vicepreside cercando di smascherare Olaf con un tranello, ma il tentativo fallisce miseramente.\nIl giorno successivo Genghis informa i ragazzi del programma \"CRAMPO\", ovvero un programma di allenamento per orfani. I ragazzi vengono costretti a correre tutta la notte intorno ad un cerchio di vernice fosforescente, sorvegliati dai Pantano che li avrebbero aiutati nel caso Olaf avesse tentato di rapirli, ma durante la notte non accade nulla. Gli allenamenti continuano per nove notti e i ragazzi, non potendo studiare, cominciano ad avere dei problemi scolastici. Nero li avverte allora che avrebbero avuto un esame e, se non l'avessero superato, i ragazzi sarebbero stati espulsi dalla scuola. Inoltre, sono finite le graffette dell'ufficio di Nero e se Sunny non ne avesse create di nuove sarebbe stata licenziata.\nI Baudelaire non avrebbero potuto studiare a causa degli allenamenti \"CRAMPO\", ma i Pantano, che nel frattempo avevano fatto molte ricerche su Olaf, si offrono di allenarsi al loro posto sperando che a causa del buio Genghis non li avrebbe riconosciuti.\nI Baudelaire passano allora la notte a studiare e a creare graffette ed in questa maniera la mattina superano l'esame e Sunny non viene licenziata. Alla fine dell'esame per\u00f2 Genghis-Olaf entra nell'aula e dice che gli orfani non avevano partecipato alla sua sessione di allenamento. Gli orfani terrorizzati per la sorte dei Pantano tentano di spiegare la situazione ai presenti, ma il vicepreside non sente ragioni ed espelle i ragazzi.\nA questo punto interviene il signor Poe e i ragazzi tentano di spiegare a lui la situazione ma, come al solito, Poe non crede alla loro storia. Alla fine i Baudelaire riescono per\u00f2 a convincere il signor Poe a far togliere le scarpe ad Olaf. Olaf allora, capendo di essere stato smascherato, si d\u00e0 alla fuga e i ragazzi partono all'inseguimento. Arrivati davanti all'auto scoprono con orrore che le due donne dal viso incipriato, vecchie complici di Olaf, stanno trascinando i Pantano nella auto nera del malvagio conte. Olaf e soci riescono a scappare, ma i trigemini hanno il tempo di urlare ai Baudelaire di cercare informazioni su V.F. per conoscere il passato di Olaf ed altre cose molto importanti. Poe comunica ai poveri ragazzi che avrebbero dovuto trovare un nuovo posto dove vivere, visto che Nero li aveva espulsi. I ragazzi allora, ancora pi\u00f9 soli, giurano che prima di morire avrebbero risolto il mistero che gettava un'ombra sulle loro vite, ed avrebbero salvato i Pantano."}
{"id": "633300", "revid": "767487", "url": "https://it.wikipedia.org/wiki?curid=633300", "title": "David Knopfler", "text": "Biografia.\nFiglio di un architetto ungherese d'origine ebraica che si stabil\u00ec in Scozia nel 1939, David crebbe a Newcastle-upon-Tyne, nel nord dell'Inghilterra.\nNel 1977, David fu tra i fondatori della celebre rock band Dire Straits insieme al fratello maggiore Mark e suon\u00f2 la chitarra ritmica nei primi due album del gruppo (intitolati \"Dire Straits\" e \"Communiqu\u00e9\"). Durante le sessioni di registrazione di \"Making Movies\" (1980), decise di lasciare gli Straits per intraprendere una carriera da solista. David Knopfler registr\u00f2 e pubblic\u00f2 \"Release\", il suo primo album, nel 1983; il secondo ed il terzo lavoro seguirono, rispettivamente, a soli due e tre anni di distanza. Il pi\u00f9 giovane dei fratelli Knopfler ha realizzato ben 10 album da solista, sebbene senza raggiungere il successo avuto con i Dire Straits, ha sempre ricevuto una valutazione positiva della critica, che apprezza soprattutto la qualit\u00e0 dei suoi arrangiamenti.\nNegli anni ottanta, David si \u00e8 distinto anche come autore di colonne sonore per la televisione tedesca; inoltre, nel 2005 ha pubblicato un libro di poesie, intitolato \"Blood Stones and Rhythmic Beasts\"."}
{"id": "633301", "revid": "211683", "url": "https://it.wikipedia.org/wiki?curid=633301", "title": "Tarsius", "text": "Tarsius () \u00e8 un genere di piccoli primati diffusi in Asia sud-orientale.\nDescrizione.\nSi tratta di animali lunghi una quindicina di centimetri, ai quali si sommano i 20\u201325\u00a0cm della coda. Le mani sono molto grandi, con dita lunghe in alcuni casi quanto l'intero braccio e dai polpastrelli rigonfi: l'indice ed il medio delle mani posteriori possiedono unghie utilizzate per il \"grooming\", per espletare il quale essi non hanno tuttavia il pettine dentale tipico degli strepsirrini.\nHanno tutti ossa del tarso molto allungate, da cui il nome, e grandi occhi da animale notturno, i quali, tuttavia, mancano del tipico \"tapetum lucidum\" delle creature della notte.\nIl cervello dei tarsi presenta differenze nell'arrangiamento sinaptico fra gli occhi ed il corpo genicolato laterale rispetto agli altri primati.\nBiologia.\nSono animali arboricoli con abitudini notturne.\nLa loro dieta \u00e8 prevalentemente insettivora, ma all'occorrenza non disdegnano catturare grandissimi vertebrati, serpenti o e rubano i nidi d'uccello.\nTassonomia.\nLa posizione filogenetica dei tarsi fra i primati \u00e8 stata sempre posta in discussione e nel corso degli anni essi sono stati posti prima fra le proscimmie, in seguito nel sottordine monofiletico degli Haplorrhini.\nIl genere \"Tarsius\" comprende le seguenti specie:\nAltre due specie in precedenza assegnate a questo genere sono state segregate in generi a s\u00e9 stanti::\nDistribuzione e habitat.\nIl genere \u00e8 diffuso nelle isole della Sonda (Sud-est asiatico) e nelle Filippine.\nStoria, arte e cultura.\nLa poetessa premio Nobel Wis\u0142awa Szymborska ha dedicato un suo componimento al Tarsio ."}
{"id": "633302", "revid": "62015", "url": "https://it.wikipedia.org/wiki?curid=633302", "title": "Occhiata", "text": ""}
{"id": "633303", "revid": "110157", "url": "https://it.wikipedia.org/wiki?curid=633303", "title": "Fendi", "text": "Fendi \u00e8 un marchio italiano del lusso, fondato come casa di moda a Roma nel 1925 da Edoardo Fendi e Adele Casagrande. Dal 2001 Fendi fa parte della divisione \u201cFashion &amp; Leather Goods\u201d del gruppo francese LVMH. La sua sede \u00e8 a Roma, nel Palazzo della Civilt\u00e0 Italiana. Fendi \u00e8 anche un marchio di lusso noto per le sue borse (in particolare la borsa Baguette disegnata da Silvia Fendi, con il logo disegnato da Karl Lagerfeld).\nSi tratta di uno dei marchi italiani in assoluto pi\u00f9 noti a partire dal secondo dopoguerra, avendo contribuito a far conoscere la moda italiana nel mondo. Fendi \u00e8 entrata nel mercato statunitense con negozi a New York City, Bal Harbour e la galleria a Houston.\nStoria.\nGli inizi.\nFondata nel 1918 come laboratorio di pellicceria da Adele Casagrande (1897-1977), l'azienda prende l'attuale nome nel 1925, dopo il matrimonio con Edoardo Fendi (1904-1954) e la trasformazione della pellicceria nella prima boutique. Agli esordi Fendi produceva prettamente pellicce e accessori in pelle. La qualit\u00e0 delle borse, degli accessori in pelle e delle pellicce \u00e8 tale che negli anni trenta e anni quaranta la fama di questa bottega travalicher\u00e0 il confine nazionale. Il negozio infatti \u00e8 meta dei turisti facoltosi in visita alla citt\u00e0 eterna, e i suoi prodotti vengono apprezzati in tutta Europa.\nNel 1946 i fondatori lasciarono il controllo dell'attivit\u00e0 nelle mani della generazione successiva: l'azienda da questo momento viene gestita dalle cinque figlie di Edoardo e Adele, Paola (1931-), Anna (1933-), Franca (1935-), Carla (1937-2017) e Alda (1940-). Ognuna di loro lavorer\u00e0 in un ambito diverso (marketing, design, accessori...), sempre con armonia e collaborazione, e sar\u00e0 una loro decisione quella di coinvolgere nella creazione dei loro accessori un emergente Karl Lagerfeld. Nel 1964 viene aperta una boutique e un atelier in via Borgognona, tra le pi\u00f9 esclusive dello shopping romano. Nel '68 Bloomingdale, grande magazzino americano, compra l'intera collezione di borse Fendi e inizia il successo della maison di moda oltre oceano.\nFendi \u00e8 la prima maison di moda a produrre delle collezioni di pellicce \"pret-\u00e0-porter,\" che da capo elitario diventano capo modaiolo\".\" Spesso la casa di moda collabora con il cinema, ha infatti firmato gli abiti di scena per i cult \"C\u2019era una volta l\u2019America\" ed \"Evita.\" Molti registi famosi negli anni settanta scelgono le pellicce Fendi per i loro personaggi: Luchino Visconti, Federico Fellini, Franco Zeffirelli, Mauro Bolognini. Fendi arriva cos\u00ec alle dive del cinema: Sophia Loren, Diana Ross, Jacqueline Kennidy Onassis, Soraya, Liza Minnelli. \nIn seguito le figlie di Anna Fendi, Maria Silvia e Ilaria, si occuperanno rispettivamente della direzione creativa della maison e del ruolo di shoe designer e direttore creativo della linea Fendissime.\nNel 1965 l'interesse di Lagerfeld nella ricerca dei materiali porter\u00e0 la casa di moda Fendi ai vertici della ricerca sulle tinte e sulle conce.\nNel 1966 viene ideato da Lagerfeld il logo dell'azienda con la doppia effe in versione quadrata, che sar\u00e0 protagonista di diverse reinterpretazioni. Sempre nel 1966 Fendi presenta la prima collezione di alta moda, espandendo i propri interessi nell'area degli Stati Uniti e del Giappone.\nNel 1969 verr\u00e0 creata la prima linea commerciale di pellicceria. Negli anni successivi il nome di Fendi diverr\u00e0 celebre nel mondo, andando ad aggiungere alla propria produzione linee cosmetiche e di accessoristica maschile.\nNel 1977 Fendi introduce per la prima volta l'abbigliamento.\nIl successo degli anni ottanta.\nNegli anni ottanta l'alta richiesta della societ\u00e0 avanzata di prodotti firmati, porter\u00e0 Fendi ad ampliare la propria proposta con svariati prodotti, quali profumi, occhiali, Jeans ed arredi per la casa. Nel 1992 la figlia di Anna Fendi, Silvia Venturini Fendi, entra in azienda e diventa responsabile degli accessori. Pochi anni dopo la Venturini inventa la borsa \"baguette\", modello iconico che batte ogni record di vendita e notoriet\u00e0. Nel 2009 invece disegna la borsa \"Peekaboo\", raggiungendo altrettanto successo.\nSviluppi successivi.\nNel 1999 la casa romana di moda si unisce a partner commerciali, quali il gruppo LVMH e Prada la cui quota fu successivamente rilevata dalla stessa LVMH. Negli ultimi anni ha acquisito maggior sicurezza e successo grazie anche in parte alla collaborazione di Karl Lagerfeld che insieme a Silvia Venturini Fendi ha ristabilito i punti cardine dell'azienda.\nNel 2012 \u00e8 uscito il libro \"Baguettemania\" per celebrare e raccontare la storia del marchio. \nNel 2013 \u00e8 stato lanciato il progetto Fendi for Fountains, che ha finanziato la restaurazione della Fontana di Trevi. Nel 2016 il marchio Fendi ha festeggiato i suoi novant'anni con una sfilata nella fontana di Trevi, a Roma, e una mostra al Palazzo della Civilt\u00e0 Italiana dell'Eur. \nCarla Fendi ha fatto parte per molti anni della Fondazione Italia USA, e dopo la sua scomparsa \u00e8 subentrata nella Fondazione la nipote Silvia Fendi, che \u00e8 anche direttrice creativa della casa di moda.\nDopo la morte di Karl Lagerfeld (febbraio 2019) \u00e8 Silvia Venturini Fendi a gestire sia la collezione uomo che la collezione donna. Da settembre 2020 la collezione donna viene affidata a Kim Jones, gi\u00e0 stilista per la collezione uomo di Dior. Silvia Venturini rimane direttrice creativa della linea uomo. La collezione di debutto sar\u00e0 autunno-inverno 2021/2022.\nProdotti contraffatti.\nIn particolare, le borse Fendi con il logo della doppia F sono contraffatte in gran numero e offerte sul mercato nero. Nel giugno 2006, Wal-Mart \u00e8 stato accusato di vendere borse Fendi contraffatte, in compagnia dei propri negozi \"di Sam Club\" negli Stati Uniti. Il caso si \u00e8 concluso nel giugno 2007, quando Wal-Mart ha deciso di pagare a Fendi una somma non divulgata per il ritiro delle accuse.\nProfumi.\nTra i prodotti pi\u00f9 noti, ricordiamo:"}
{"id": "633304", "revid": "767487", "url": "https://it.wikipedia.org/wiki?curid=633304", "title": "Hal Lindes", "text": "Carriera.\nTra il 1980 e il 1985 ha fatto parte della rock band inglese Dire Straits, suonando la chitarra ritmica negli album \"Love over Gold\" e \"\". Lindes lasci\u00f2 il gruppo guidato da Mark Knopfler per riprendere a dedicarsi all'attivit\u00e0 prediletta di autore di colonne sonore per il cinema.\nHal Lindes ha suonato la chitarra anche nell'album \"Vigil in a Wilderness of Mirrors\", il primo lavoro solista del cantautore scozzese Fish uscito nel 1990.\nNel 1991 ha scritto il brano Dirty Boy Look contenuto nell'album \"Over the Pop\" di Sabrina Salerno.\nDa quel momento si \u00e8 dedicato alla produzione di colonne sonore di film e serie TV."}
{"id": "633306", "revid": "6923", "url": "https://it.wikipedia.org/wiki?curid=633306", "title": "Freelance (modellismo)", "text": "Freelance, nel modellismo aereo, ferroviario, navale o degli autobus, indica una compagnia, che adotta schemi di coloritura, orari e mezzi propri.\nLa corrente del Free Lance si differenzia dal modellismo vero e proprio perch\u00e9, nonostante il materiale adottato sia in scala ridotta, l'oggetto non esiste al vero e nasce quindi dall'immaginazione del progettista.\nQuesto tipo di modellismo \u00e8 molto diffuso negli Stati Uniti d'America, dove i modelli hanno prezzi decisamente bassi, ma \u00e8 ancora poco diffusa in Italia, dove le versioni economiche ancora sono poco diffuse.\nMolto spesso, tra gli appassionati del settore, i modellisti freelance vengono guardati con una buona dose di scetticismo."}
{"id": "633309", "revid": "275648", "url": "https://it.wikipedia.org/wiki?curid=633309", "title": "Jamie Lynn Spears", "text": "Sorella minore di Britney Spears, deve la sua notoriet\u00e0 al ruolo da protagonista Zoey Brooks nella serie \"Zoey 101\".\nNel 2013 inizia la sua attivit\u00e0 di cantante country, facendo uscire il singolo \"How Could I Want More\" contenuto nel primo EP \"The Journey\". Nel 2016 esce il singolo \"Sleepover\" che sponsorizza il suo primo documentario ufficiale \"When The Lights Go Out\".\nNel 2019 \u00e8 tra i protagonisti della serie Netflix \"Il colore delle magnolie\", nel ruolo di Noreen Fitzgibbons.\nBiografia.\nInfanzia.\nJamie Lynn \u00e8 nata il 4 aprile 1991 a McComb, in Mississippi, ed \u00e8 cresciuta a Kentwood, in Louisiana. \u00c8 sorella della nota pop star Britney Spears (1981) e ha un altro fratello maggiore, Bryan (1977). Ancora bambina, si trasfer\u00ec brevemente con i genitori a New York per seguire la carriera della sorella. Ha comunque frequentato le scuole a Kentwood.\nCarriera cinematografica.\nJamie Lynn \u00e8 apparsa nel 2001 in \"Total Britney Live\" e nel 2002 nella pubblicit\u00e0 televisiva della Pepsi. Nello stesso anno \u00e8 comparsa nel film \"Crossroads - Le strade della vita\" interpretando la protagonista da giovane, Lucy, che \u00e8 poi stata interpretata dalla sorella Britney. Per due stagioni Jamie Lynn ha fatto parte del cast dello show \"All That\" su Nickelodeon. Nello show ha interpretato diversi personaggi, tra i quali Thelma Stump, una guardia del corpo di 84 anni che aveva interpretato nel suo provino per entrare a far parte del programma. Ha lasciato la serie nel 2004 per girare \"Zoey 101\", un altro telefilm di Nickelodeon.\nNel 2008 \u00e8 apparsa in un episodio della serie televisiva \"Miss Guided\". La stessa ha lavorato come doppiatrice nel cartone animato \"Unstable Fables: Goldilocks &amp; 3 Bears Show\".\nIl 1\u00ba Luglio 2019, viene annunciato che Jamie Lynn sar\u00e0 una dei protagonisti dello spettacolo firmato Netflix \"Il colore delle magnolie\" basato sulla serie di libri di Sherryl Woods, dove interpreter\u00e0 Noreen Fitzgibbons, una giovane donna che si propone di costruire una nuova vita per se stessa seguendo una serie di scelte.\nMusica.\nNel 2002 incide il brano \"Hey Now (Girls Just Wanna Have Fun)\" con il gruppo Triple Image, una cover modificata della canzone \"Girls Just Want to Have Fun\" di Cyndi Lauper. Nel 2005 incide il brano \"Follow Me\" come colonna sonora di \"Zoey 101\". La canzone \u00e8 stata scritta dalla sorella Britney Spears e da Emily Bob: ha ottenuto molto successo ed \u00e8 inclusa nell'album \"Zoey 101 Music Mix\".\nNel 2013 ha cantato assieme alla sorella Britney, nel brano \"Chillin' With You\" e, sempre nello stesso anno, pubblica il suo singolo di debutto \"How Could I Want More\". Nel maggio 2014 fa uscire il suo primo EP \"The Journey\" che contiene 5 canzoni. L'EP fu promosso attraverso una serie di concerti attraverso gli Stati Uniti o grazie ad apparizioni radiofoniche e alle fiere o festival del Country.\nNel 2016 esce il singolo \"Sleepover\" presentato il 9 Giugno a Nashville durante il \"Sleepover Fan Party\" e dove la Spears ed il pubblico indossarono il pigiama durante tutta la serata. In concomitanza con l'uscita del singolo, venne presentato il 26 Gennaio sul canale TLC, il primo documentario ufficiale di Jamie Lynn Spears \"When The Lights Go Out\", che ripercorre i momenti pi\u00f9 importanti della sua vita: dall'infanzia al telefilm \"Zoey101\", dal debutto della sorella alla gravidanza, fino alla carriera musicale. Il documentario finisce con uno dei concerti di Jamie Lynn al Grand Ole Opry, dove viene presentata a sorpresa dalla sorella Britney e dal fratello Bryan. Il 9 ottobre 2016 fu premiata come autrice agli NSAI Awards ed il 2 Novembre 2016 ai BMI Awards, sempre come autrice, per aver scritto il brano \"I Got a Boy\" di Jana Kramer.\nIl 30 aprile 2017 sale sul palco dei Radio Disney Music Awards Per omaggiare sua sorella Britney Spears con un Medley dei suoi successi insieme a Kelsea Ballerini, Hailie Steinfield e Sofia Carson, introducendo anche sua sorella sul palco per ricevere l'icon Award. Il 6 maggio 2017, dopo essere stata scelta dal noto marchio di bevande energetiche Monster Energy per fare da madrina ed inviata durante le gare di fuoristrada, nasce il brano \"Roots\", il cui video viene registrato durante il concerto tenuto al Nascar Circuit di Bristol dopo una gara automobilistica.\nVita privata.\nIl 18 dicembre 2007 venne annunciato che Jamie Lynn, allora sedicenne, era incinta di 12 settimane e che aveva deciso di tenere e crescere il bambino in Louisiana. Jamie Lynn ha dichiarato che il padre della bambina era Casey Aldridge, il suo primo fidanzato. Secondo le leggi della California, all'inizio sembravano esserci problemi legali per la differenza d'et\u00e0 tra i due, in quanto Jamie Lynn non aveva ancora compiuto 18 anni, mentre Casey ne aveva 20 e poteva venire accusato di stupro. Il Dipartimento del Mississippi ha per\u00f2 confermato che Casey Aldridge \u00e8 nato il 29 aprile 1989, rivelando cos\u00ec che la differenza d'et\u00e0 \u00e8 di soli due anni e non di tre. In California \u00e8 infatti illegale per un adulto avere un rapporto con una persona sotto i 18 anni, ma solo se il minorenne ha pi\u00f9 di tre anni in meno dell'adulto. Nell'aprile 2008 venne reso noto il fidanzamento ufficiale tra Jamie Lynn Spears e Casey Aldridge.\nIl 19 giugno 2008, Jamie Lynn d\u00e0 alla luce una bambina, Maddie Briann, presso il Mississippi Southwest Regional Medical Center di McComb, nel Mississippi. Nel 2010 annuncia la rottura del fidanzamento con Aldridge. Nel febbraio 2017 la figlia Maddie viene ricoverata d'urgenza all'ospedale di New Orleans a causa di un grave incidente, dove cadde accidentalmente in un corso d'acqua vicino a casa con un mini fuoristrada e rimanendo sott'acqua per diverso tempo. L'incidente costrinse Maddie al coma ma dopo alcuni giorni fu dichiarata fuori pericolo.\nNel marzo 2013, Jamie Lynn annuncia il fidanzamento ufficiale con l'imprenditore Jamie Watson. Il 14 marzo 2014, la coppia si \u00e8 sposata a New Orleans. L'11 aprile 2018 nasce la seconda figlia di Jamie Lynn, Ivey Joan Watson.\nDoppiatrici Italiane.\nNelle versioni in italiano dei suoi film, Jamie Lynn Spears \u00e8 stata doppiata da:"}
{"id": "633311", "revid": "1935652", "url": "https://it.wikipedia.org/wiki?curid=633311", "title": "Amico Agnifili", "text": "Fu vescovo dell'Aquila e venne creato cardinale da papa Paolo II nel concistoro del 18 settembre 1467. Le sue spoglie sono conservate nella cattedrale aquilana, in un sepolcro monumentale realizzato ad opera di Silvestro dell'Aquila.\nBiografia.\nNacque a Rocca di Mezzo, in Abruzzo, da un'umile famiglia di pastori. Le notizie sulla sua vita sono assai scarne: secondo alcune fonti, la sua famiglia era denominata Coletta di Cecco, mentre solo in seguito adott\u00f2 l'appellativo Agnifili (da \"Agniphilo\", ossia \u00abamico degli angeli\u00bb), forse per mascherare le modeste origini. Insieme al cognome, Amico si dot\u00f2 inoltre di uno stemma araldico raffigurante un libro sormontato da un agnello; di questo stemma \u00e8 visibile ancora oggi una versione murata sul portale della casa natale in Largo dell'Annicola a Rocca di Mezzo.\nCominci\u00f2 gli studi all'Aquila; all'et\u00e0 di quindici anni, si trasfer\u00ec a Bologna presso l'Alma Mater Studiorum, dove fu allievo del giureconsulto Giovanni da Saliceto e, il 13 agosto 1426, consegu\u00ec la laurea in diritto canonico. In questo periodo ebbe anche modo di conoscere il futuro cardinale Domenico Capranica, nonch\u00e9 i futuri pontefici Enea Silvio Piccolomini (papa Pio II) e Pietro Barbo (papa Paolo II), l'amicizia dei quali gli consent\u00ec di far carriera nell'amministrazione pontificia. Pubblic\u00f2 inoltre la sua prima opera, \"Consilium\", conservata oggi presso la Biblioteca Apostolica Vaticana.\nTornato in Abruzzo, divent\u00f2 canonico del Duomo dell'Aquila e poi arciprete di San Paolo di Barete. Su indicazione del Capranica divenne inoltre canonico in Santa Maria Maggiore a Roma.\nDopo la morte di Giacomo Donadei, su proposta di san Giovanni da Capestrano, il 23 maggio 1431 fu eletto vescovo dell'Aquila con cerimonia presso la chiesa di Santa Maria del Ponte; in quella occasione si dot\u00f2 del cognome Agnifili. Nel capoluogo abruzzese, l'Agnifili si prodig\u00f2 per restaurare la disciplina nell'arcidiocesi. Nel tentativo di pacificare due fazioni in guerra fra loro, invit\u00f2 san Bernardino da Siena a predicare all'Aquila, dove il santo mor\u00ec nel 1444; dopo una prima sepoltura nella chiesa di San Francesco a Palazzo, sostenne la realizzazione di una nuova basilica destinata ad ospitarne le spoglie e presiedette al suo processo di canonizzazione.\nFu particolarmente attivo, con san Giacomo della Marca e il gi\u00e0 citato san Giovanni da Capestrano, in ambito sociale, promuovendo la realizzazione dell'Ospedale maggiore (1447) e l'istituzione del monte di Piet\u00e0 (1468). Inoltre intervenne sul Duomo, soprattutto in seguito al sisma del 1461, ampliando la struttura e impreziosendola con opere di grande raffinatezza, tra cui una \"croce processionale\" ad opera di Nicola da Guardiagrele. A Rocca di Mezzo fece restaurare la chiesa di Santa Maria ad Nives dopo i saccheggi delle truppe di Braccio da Montone.\nDurante l'episcopato aquilano, in virt\u00f9 della sua fama, ebbe numerosi incarichi politici: nel 1433 fu legato pontificio all'incoronazione imperiale di Sigismondo di Lussemburgo e nel 1439 prese parte al Concilio di Firenze. Inoltre, fu nominato governatore della Provincia del Patrimonio (1440), rettore della citt\u00e0 di Viterbo (1441), governatore di Spoleto (1447), \"Custode del Conclave\" del 1447 e quindi governatore di Orvieto (1447-1451), citt\u00e0 che aveva ridotto all'obbedienza e aveva recuperato allo Stato della Chiesa.\nAll'elezione di papa Paolo II, suo allievo a Bologna, questo lo innalz\u00f2 al cardinalato nel concistoro del 18 settembre 1467. Ricevette il titolo cardinalizio di Santa Balbina e, il 13 ottobre 1469, opt\u00f2 per quello di Santa Maria in Trastevere. Alla morte di Paolo II fu candidato a papa ricevendo, nel conclave del 3 agosto 1471 cui partecip\u00f2, quattro voti contro i nove del futuro pontefice Francesco della Rovere.\nIl 31 marzo 1472 abdic\u00f2 dalla carica di vescovo dell'Aquila in favore del nipote Francesco, noto referendario della Segnatura a Roma e governatore di Rieti e Terni. Alla morte improvvisa di Francesco, dal 20 agosto 1476 torn\u00f2 nuovamente ad occupare la sede vescovile per un brevissimo lasso di tempo.\nL'Agnifili mor\u00ec, difatti, il 9 novembre dello stesso anno, venendo sepolto nella Cattedrale dei Santi Massimo e Giorgio, in un sepolcro monumentale realizzato da Silvestro dell'Aquila tra il 1476 ed il 1480.\nAlla sua memoria \u00e8 dedicato il Museo d'arte sacra di Rocca di Mezzo.\nGenealogia episcopale.\nLa genealogia episcopale \u00e8:"}
{"id": "633313", "revid": "767487", "url": "https://it.wikipedia.org/wiki?curid=633313", "title": "Kafka (gruppo musicale)", "text": "I Kafka sono stati un gruppo hardcore punk italiano formatosi nel novembre del 1994 a Genova e scioltosi nel 2006."}
{"id": "633315", "revid": "33277", "url": "https://it.wikipedia.org/wiki?curid=633315", "title": "Amico Agnifilo della Rocca", "text": ""}
{"id": "633316", "revid": "1953061", "url": "https://it.wikipedia.org/wiki?curid=633316", "title": "Huddersfield", "text": "Huddersfield \u00e8 un\u2019antica citt\u00e0 di mercato del Regno Unito sede del borgo metropolitano di Kirklees, nella contea inglese del West Yorkshire.\nSi trova a met\u00e0 strada fra Leeds e Manchester, e ad appena 16\u00a0km a sud di Bradford.\n\u00c8 vicino alla confluenza di due fiumi: Colne ed Holme (nella valle omonima).\nSecondo il censimento del 2001 conta una popolazione residente di 146.234 abitanti.\nLa citt\u00e0 \u00e8 nota per il suo ruolo nella rivoluzione industriale e per lo sport: ivi nacque infatti, nel 1895, la lega degli scissionisti del rugby, che reclamavano compensi per le ore sottratte dal gioco al lavoro: la nuova disciplina, chiamata \"rugby league\", divenne nota in italiano come \"rugby a 13\".\nLa squadra di calcio \u00e8 l'Huddersfield Town Football Club, fondata nel 1908 e promossa, dopo 45 anni di assenza, in Premier League al termine dell'ultima stagione 2016/17.\n\u00c8 anche sede universitaria ed importante centro di architettura vittoriana. La stazione ferroviaria, in Piazza San Giorgio, ha la seconda facciata pi\u00f9 bella d'Inghilterra dopo quella della Stazione di London St Pancras ed ha ricevuto il premio Europa Nostra per l'architettura.\nIl borgo, fondato dai Sassoni, \u00e8 oggi una ricca citt\u00e0 famosa per l'industria tessile.\nLa posizione geografica di Huddersfield consente di raggiungere facilmente il Lake District, la Scozia e citt\u00e0 storiche quali York e Chester.\nHuddersfield \u00e8 una tipica citt\u00e0 britannica, profondamente caratterizzata dalle forti tradizioni dei suoi abitanti.\nNel teatro di questa citt\u00e0 fu messo in scena per la prima volta, l'8 luglio del 1929, il dramma pirandelliano Lazzaro.\nA Huddersfield nel 1916 \u00e8 nato il politico e anteriore primo ministro del Regno Unito Harold Wilson."}
{"id": "633317", "revid": "1456895", "url": "https://it.wikipedia.org/wiki?curid=633317", "title": "Vincenzo Linares", "text": "Fond\u00f2 nel 1834 il settimanale \"Il Vapore\", cui collaborarono alcuni tra i maggiori intellettuali palermitani dell'epoca.\nIl periodico cess\u00f2 le pubblicazioni nel 1837 in concomitanza con lo scoppio a Palermo dell'epidemia di colera che diede a Linares l'ispirazione per il romanzo \"Maria e Giorgio, ossia Il cholera a Palermo\", con evidente richiamo alla peste manzoniana: apparso nel 1838 presso lo Stab. di F. Lao, il romanzo \u00e8 stato ripubblicato nel 2020 da I Buoni Cugini Editori, nella collana \u00abGli Introvabili\u00bb, a cura di Rosario Marco Atria e Ivo Tiberio Ginevra. \nLinares fu, inoltre, biografo di illustri personaggi siciliani tra i quali il botanico Antonino Bivona Bernardi e il fisico Domenico Scin\u00e0, entrambi deceduti durante l'epidemia. \nSi interess\u00f2 anche di costumi e tradizioni popolari come testimoniano le sue \"Novelle popolari di argomento siciliano\" e soprattutto \"L'avvelenatrice\", che riscosse notevole successo.\nIl botanico Filippo Parlatore, suo intimo amico, gli dedic\u00f2 la \"Romulea linaresii\". Al suo nome \u00e8 intestato il Liceo Classico della citt\u00e0 natale. "}
{"id": "633322", "revid": "138499", "url": "https://it.wikipedia.org/wiki?curid=633322", "title": "La rovina della casa degli Usher", "text": ""}
{"id": "633325", "revid": "804", "url": "https://it.wikipedia.org/wiki?curid=633325", "title": "Tarball", "text": ""}
{"id": "633326", "revid": "57342", "url": "https://it.wikipedia.org/wiki?curid=633326", "title": "Gilberto Pontecorvo", "text": ""}
{"id": "633328", "revid": "2014155", "url": "https://it.wikipedia.org/wiki?curid=633328", "title": "Carlo di Valois-Orl\u00e9ans", "text": "Biografia.\nCarlo nacque da Luigi, duca d'Orl\u00e9ans, e Valentina Visconti, figlia di Gian Galeazzo Visconti, duca di Milano. Il padre Luigi mor\u00ec nel 1407, assassinato su ordine di Giovanni di Borgogna. La madre, che mor\u00ec durante l'anno successivo, lasci\u00f2 in eredit\u00e0 al figlio la contea di Asti. Carlo eredit\u00f2 dal padre anche la guida della fazione degli armagnacchi, che erano in guerra con i borgognoni per la supremazia in Francia durante il regno di Carlo VI. Nel frattempo era in corso la guerra dei cent'anni e Carlo fu uno dei molti nobili francesi ferito nella battaglia di Azincourt, combattuta il 25 ottobre 1415.\nCatturato e portato in Inghilterra come ostaggio, rimase in prigione per i successivi venticinque anni. Tradendo le norme belliche medievali, non gli fu consentita la libert\u00e0 in cambio di un riscatto economico, poich\u00e9 gli inglesi parteggiavano per i borgognoni. \u00c8 durante questi venticinque anni che Carlo scrisse molte delle sue poesie, tra cui \"La Foresta della lunga attesa\", che prendeva spunto dal periodo di prigionia.\nFu infine liberato nel 1440, grazie alla collaborazione del fratellastro Jean de Dunois e di Isabella de Aviz, consorte di Filippo III di Borgogna, che nel frattempo aveva messo fine alla guerra civile in Francia. Per confermare la fine delle ostilit\u00e0 con i borgognoni, Carlo prese in moglie Maria di Cl\u00e8ves, nipote di Giovanni di Borgogna. In questa occasione fu fatto Cavaliere dell'Ordine del Toson d'oro.\nNel 1447 mor\u00ec lo zio Filippo Maria Visconti, che non aveva eredi. Gian Galeazzo Visconti, primo duca di Milano e padre di Filippo Maria e di sua madre Valentina, aveva stabilito che in mancanza di discendenza maschile, la linea di successione dovesse essere quella della figlia, ma i cittadini di Milano proclamarono la repubblica ambrosiana. Carlo diede quindi ordine a Rinaldo di Dresnay, che governava Asti in sua vece, di invadere le terre milanesi. Le truppe franco-astigiane, tuttavia, dopo aver saccheggiato i piccoli borghi di Annone e Felizzano, furono sconfitte a Bosco Marengo da Bartolomeo Colleoni, sottoposto di Francesco Sforza.\nIn seguito il duca si dedic\u00f2 al ruolo di mecenate delle arti fino alla morte, avvenuta nel 1465. Suo figlio Luigi XII di Valois-Orl\u00e9ans fu incoronato re di Francia nel 1498.\nMatrimoni e figli.\nCarlo si spos\u00f2 tre volte. La sua prima moglie Isabella di Valois (figlia di Carlo VI di Francia e vedova di Riccardo II d'Inghilterra), che spos\u00f2 a Compi\u00e8gne nel 1406, mor\u00ec durante un parto. La loro figlia:\nIn seguito egli spos\u00f2 Bonne di Armagnac, figlia di Bernardo VII, conte di Armagnac, nel 1410. Bonne mor\u00ec prima del ritorno del marito dalla prigionia.\nAl suo ritorno in Francia nel 1440, Carlo spos\u00f2 a Saint-Omer Maria di Cl\u00e8ves (figlia di Adolfo I di Kleve), dalla quale ebbe tre figli:"}
{"id": "633331", "revid": "404338", "url": "https://it.wikipedia.org/wiki?curid=633331", "title": "P0", "text": ""}
{"id": "633332", "revid": "599013", "url": "https://it.wikipedia.org/wiki?curid=633332", "title": "P1", "text": ""}
{"id": "633339", "revid": "123597915", "url": "https://it.wikipedia.org/wiki?curid=633339", "title": "P2 (disambigua)", "text": ""}
{"id": "633342", "revid": "1305772", "url": "https://it.wikipedia.org/wiki?curid=633342", "title": "P5", "text": ""}
{"id": "633343", "revid": "729019", "url": "https://it.wikipedia.org/wiki?curid=633343", "title": "Battaglia di Montgisard", "text": "La battaglia di Montgisard fu combattuta tra re Baldovino IV di Gerusalemme ed il sultano Saladino il 25 novembre 1177.\nNel 1177 il regno aveva stabilito una alleanza con l'Impero Bizantino per scagliare un attacco navale contro l'Egitto; Filippo d'Alsazia, Conte delle Fiandre, arriv\u00f2 agli inizi dell'anno con la speranza di organizzare l'attacco ma il piano fu abbandonato.\nNel frattempo Saladino aveva progettato la sua invasione del regno di Gerusalemme dall'Egitto. Venendo a conoscenza dei piani di Saladino, Baldovino IV lasci\u00f2 Gerusalemme con 500 cavalieri per tentare la difesa di Ascalona, ma venne bloccato sul posto da Saladino, forte di 30.000 uomini. Insieme a Baldovino si trovava Rinaldo di Ch\u00e2tillon, il quale era stato appena liberato dalla sua prigionia ad Aleppo nel 1176. Rinaldo era un acerrimo nemico di Saladino. I Cavalieri Templari cercarono di prestare soccorso a Baldovino ma vennero presi d'assedio a Gaza.\nSaladino giustizi\u00f2 i suoi prigionieri cristiani e continu\u00f2 la sua marcia verso Gerusalemme, pensando che Baldovino non avrebbe osato seguirlo con cos\u00ec pochi uomini. Cos\u00ec conquist\u00f2 Ramla e prese d'assedio Lidda e Arsuf, ma poich\u00e9 non considerava pi\u00f9 Baldovino come una minaccia, permise al suo esercito di diffondersi a raggio lungo una vasta area, per razziare e riposare. Nel frattempo, sia Baldovino che i Templari riuscirono a liberarsi dai rispettivi assedi, e marciarono lungo la costa, nella speranza di intercettare Saladino prima che raggiungesse Gerusalemme.\nLe forze congiunte di Baldovino e dei Templari ammontavano a circa 500 cavalieri di Baldovino, 80 cavalieri Templari e poche migliaia di unit\u00e0 di fanteria. Essi si scontrarono con Saladino a Montgisard, nei pressi di Ramla, cogliendolo del tutto di sorpresa.\nNonostante ci\u00f2, nel vedere lo sterminato esercito musulmano, i cristiani restarono pietrificati. La reazione di Baldovino \u00e8 nota per essere stata immortalata nel dipinto di Charles Philippe Larivi\u00e8re la \"Battaglia di Ascalona\".\nBaldovino smont\u00f2 da cavallo e fece chiamare il vescovo di Betlemme affinch\u00e9 gli portasse la reliquia della Vera Croce che aveva in consegna.\nIl re allora si prostr\u00f2 di fronte alla sacra reliquia invocando l'aiuto divino per la vittoria.\nDopo essersi rialzato, esort\u00f2 i suoi uomini ad avanzare e caricare.\nI musulmani furono messi in rotta. Molti vennero uccisi, e Saladino stesso riusc\u00ec a fuggire solo perch\u00e9 cavalcava un cammello da corsa. La leggenda narra che il giovane re lebbroso guidasse la carica dei cristiani dalla prima linea con l'effigie di San Giorgio di fronte a s\u00e9 e la Vera Croce luminescente come il sole.\nColpito da pesanti piogge e dopo aver perso il 90% del suo esercito, compresa la sua guardia personale servile di mamelucchi, Saladino torn\u00f2 in Egitto, subendo continui attacchi dalle trib\u00f9 di beduini lungo il tragitto. Soltanto un decimo del suo esercito riusc\u00ec a tornare in Egitto con lui. Anni dopo, avrebbe definito quella sconfitta \u201cgrande come una catastrofe\u201d.\nBaldovino tallon\u00f2 Saladino fino nella penisola del Sinai, ma non riusc\u00ec a trarne vantaggio e in seguito Saladino tent\u00f2 un nuovo attacco nel 1179. Segu\u00ec un anno di pace, che i regni crociati non vedevano da molto tempo, e la vittoria assunse presto i contorni della leggenda.\nCredendo che l'aiuto divino avesse in larga parte contribuito al suo trionfo, Baldovino fece erigere un monastero benedettino sul luogo della battaglia, dedicato in onore di Santa Caterina di Alessandria, celebrata proprio il giorno della vittoria.\nNell'arte.\nUn'allusione alla Battaglia di Montgisard si trova nel film \"Le crociate - Kingdom of Heaven\", dove se ne fa riferimento come la battaglia dove Re Baldovino IV aveva sconfitto Saladino all'et\u00e0 di sedici anni.\nUn riferimento alla battaglia si trova anche nel romanzo \"Tempelriddaren\" (ISBN 91-1-300733-5) dello scrittore svedese Jan Guillou, il cui protagonista, Arn Magnusson (de Gothia) \u00e8 il comandante dei Cavalieri Templari nella battaglia di Montgisard."}
{"id": "633344", "revid": "767487", "url": "https://it.wikipedia.org/wiki?curid=633344", "title": "Christian Eigner", "text": "\u00c8 un musicista turnista Ha partecipato in numerose tourn\u00e9e con i Depeche Mode dal 1997, suonando la batteria, collaborando con loro occasionalmente.\nHa infatti scritto, insieme a Dave Gahan, tre canzoni di \"Playing the Angel\" (tra cui il singolo \"Suffer Well\"), tre canzoni di \"Sounds of the Universe\" (tra cui il singolo \"Hole to Feed\"), due canzoni di \"Spirit\" e l'album \"Hourglass\" di Gahan stesso.\nDurante il Tour of the Universe ha inoltre suonato il sintetizzatore nel brano \"Waiting for the Night\", contenuto nell'album Violator. Ha, infine, pubblicato un album da solista, \"Recovery\"."}
{"id": "633345", "revid": "371529", "url": "https://it.wikipedia.org/wiki?curid=633345", "title": "In God We Trust, Inc.", "text": "In God We Trust, Inc. \u00e8 un EP della band statunitense Dead Kennedys pubblicato nel 1981 su etichetta Alternative Tentacles."}
{"id": "633347", "revid": "83141504", "url": "https://it.wikipedia.org/wiki?curid=633347", "title": "Protocollo a mappa di bit", "text": "Il protocollo a mappa di bit si usa nell'ambito delle telecomunicazioni per evitare le collisioni che si generano in fase di contesa di un singolo canale.\nIl funzionamento di questo protocollo si basa sul seguente funzionamento:\nIpotizziamo di avere una rete composta da N stazioni. La stazione 0, ha un frame da inviare, e prima di trasmettere il frame, trasmette un bit di valore 1 durante l'intervallo 0. A sua volta se la stazione 1 deve trasmettere, dovr\u00e0 trasmettere un bit 1 durante l'intervallo 1. Quindi generalmente se ho \"i\" stazioni che hanno dei frame da trasmettere, esse dovranno trasmettere un bit di valore 1 all'intervallo \"i\". \nIn altre parole, avendo 3 stazioni che hanno dei frame da trasmettere ed esse sono la stazione 1,3,7, esse dovranno trasmettere un bit di valore 1, agli intervalli 1,3,7. Fatta questa fase di prenotazione, non ci sar\u00e0 contesa e si eviteranno le collisioni in fase di contesa. Questo tipo di protocollo, prende il nome di protocollo a prenotazione"}
{"id": "633348", "revid": "767487", "url": "https://it.wikipedia.org/wiki?curid=633348", "title": "Giovanni Velluti", "text": "Trova la sua collocazione ideale nel repertorio romantico, soprattutto Fryderyk Chopin, Robert Schumann e Franz Liszt, e anche nei pezzi di colore e virtuosismo \"fin du siecle\" (Moritz Moszkowski, Carl Tausig, Adolf von Henselt, Percy Grainger, Schulz-Evler).\nHa suonato in teatri italiani ed esteri e con cantanti quali, fra gli altri, Daniela Barcellona, Andrea Bocelli, Gianfranco Cecchele, Daniela Dess\u00ec, Kristian Johansson, Carlo Lepore, Manuela Custer, Paolo Bordogna, Roberta Canzian, Stefania Bonfadelli, Manuel Zapata. \nDal 1993 al 2007 \u00e8 stato il pianista accompagnatore di riferimento di Katia Ricciarelli con cui ha effettuato tourn\u00e9e in Europa, Sud America, Medio oriente, Africa.\nNel 2006 ha suonato per la stagione di Rai3 Quirinale in diretta Euroradio (http://rai.it/dl/portali/site/articolo/ContentItem-e74564b4-994c-470a-a357-46836a612a9e.html) e ha poi registrato il medesimo programma con un suo commento parlato per Uninettuno.tv-la tv della conoscenza (https://www.uninettuno.tv/Video.aspx?v=356).\nNel 2009 Ha inciso il CD \"The piano of the Golden Age\" su un pianoforte Erard perfettamente restaurato ().\nNel 2013 ha inciso il CD \"Non solo buffo\" (Ed. Bongiovanni) con il basso Carlo Lepore con cui collabora da quasi 30 anni.\nEsso ha due figlie.Una di queste \u00e8 semplicemente stupenda\nNel 2016 ha fondato con il tenore Alessandro Fantini l'Associazione RomeConcerts per promuovere un nuovo tipo di concerto live, per una rivisitazione in chiave attuale del concerto Accademia (Accademia musicale) di primo '800."}
{"id": "633349", "revid": "869733", "url": "https://it.wikipedia.org/wiki?curid=633349", "title": "Mito della caverna", "text": "Il mito della caverna di Platone \u00e8 uno dei pi\u00f9 conosciuti tra i miti o allegorie o metafore del filosofo ateniese. Il mito \u00e8 raccontato all'inizio del \"libro settimo\" de \"La Repubblica\" (514 b\u00a0\u2013 520 a). Si tratta di uno dei testi universalmente riconosciuti come fondamentali per la storia del pensiero e della cultura occidentale.\nTrama.\nSi immaginino dei prigionieri che siano stati incatenati, fin dalla nascita, nelle profondit\u00e0 di una caverna. Non solo le membra, ma anche testa e collo sono bloccati, in maniera che gli occhi dei malcapitati possano solo fissare il muro dinanzi a loro.\nSi pensi, inoltre, che alle spalle dei prigionieri sia stato acceso un enorme fuoco e che, tra il fuoco ed i prigionieri, corra una strada rialzata. Lungo questa strada \u00e8 stato eretto un muretto lungo il quale alcuni uomini portano forme di vari oggetti, animali, piante e persone. Le forme proietterebbero la propria ombra sul muro e questo attirerebbe l'attenzione dei prigionieri. Se qualcuno degli uomini che trasportano queste forme parlasse, si formerebbe nella caverna un'eco che spingerebbe i prigionieri a pensare che questa voce provenga dalle ombre che vedono passare sul muro.\nMentre un personaggio esterno avrebbe un'idea completa della situazione, i prigionieri, non conoscendo cosa accada realmente alle proprie spalle e non avendo esperienza del mondo esterno (incatenati fin dall'infanzia), sarebbero portati ad interpretare le ombre \"parlanti\" come oggetti, animali, piante e persone reali.\nSi supponga che un prigioniero venga liberato dalle catene e sia costretto a rimanere in piedi, con la faccia rivolta verso l'uscita della caverna: in primo luogo, i suoi occhi sarebbero abbagliati dalla luce del sole ed egli proverebbe dolore. Inoltre, le forme portate dagli uomini lungo il muretto gli sembrerebbero meno reali delle ombre alle quali \u00e8 abituato; persino se gli fossero mostrati quegli oggetti e gli fosse indicata la fonte di luce, il prigioniero rimarrebbe comunque dubbioso e, soffrendo nel fissare il fuoco, preferirebbe volgersi verso le ombre.\nAllo stesso modo, se il malcapitato fosse costretto ad uscire dalla caverna e venisse esposto alla diretta luce del sole, rimarrebbe accecato e non riuscirebbe a vedere alcunch\u00e9. Il prigioniero si troverebbe sicuramente a disagio e s'irriterebbe per essere stato trascinato a viva forza in quel luogo.\nVolendo abituarsi alla nuova situazione, il prigioniero riuscirebbe inizialmente a distinguere soltanto le ombre delle persone e le loro immagini riflesse nell'acqua; solo con il passare del tempo potrebbe sostenere la luce e guardare gli oggetti stessi. Successivamente, egli potrebbe, di notte, volgere lo sguardo al cielo, ammirando i corpi celesti con maggior facilit\u00e0 che di giorno. Infine, il prigioniero liberato sarebbe capace di vedere il sole stesso, invece che il suo riflesso nell'acqua, e capirebbe che:\nResosi conto della situazione, egli vorrebbe senza dubbio tornare nella caverna e liberare i suoi compagni, essendo felice del cambiamento e provando per loro un senso di piet\u00e0: il problema, per\u00f2, sarebbe proprio quello di convincere gli altri prigionieri ad essere liberati. Infatti, dovendo riabituare gli occhi all'ombra, dovrebbe passare del tempo prima che il prigioniero liberato possa vedere distintamente anche nel fondo della caverna; durante questo periodo, molto probabilmente egli sarebbe oggetto di riso da parte dei prigionieri, in quanto sarebbe tornato dall'ascesa con \"gli occhi rovinati\". Inoltre, questa sua temporanea inabilit\u00e0 influirebbe negativamente sulla sua opera di convincimento e, anzi, potrebbe spingere gli altri prigionieri ad ucciderlo, se tentasse di liberarli e portarli verso la luce, in quanto, a loro dire, non varrebbe la pena di subire il dolore dell'accecamento e la fatica della salita per andare ad ammirare le cose da lui descritte.\nInterpretazione.\nParlando semplicemente, Platone si riferisce alla scoperta della realt\u00e0 delle cose che ci circondano: per fare questo, discute sulla natura stessa della realt\u00e0. Dopo aver raccontato il mito, per\u00f2, Platone aggiunge che tutto il ragionamento dietro l'allegoria deve applicarsi a tutto quello di cui si \u00e8 gi\u00e0 discusso nel dialogo: serve, cio\u00e8, ad interpretare le pagine che descrivono la metafora del sole e la teoria della linea.\nIn particolare, Platone paragona il mondo conoscibile, cio\u00e8 gli oggetti che osserviamo attorno a noi, ...\nIl sole che brilla all'esterno della caverna rappresenta l'idea del bene e questo passaggio darebbe facilmente l'impressione che Platone la concepisse come una divinit\u00e0 creativa ed indipendente. Normalmente gli uomini sono tenuti prigionieri, costretti ad osservare delle semplici ombre di forme che non sono neanche dei veri oggetti; essi possono essere trovati soltanto \"fuori della caverna\", cio\u00e8 nel mondo intelligibile delle forme conosciute dalla ragione e non dalla percezione.\nInoltre, dopo aver fatto ritorno dalla contemplazione del divino alle \"cose umane\", l'uomo-filosofo rischia di fare una \"cattiva figura\" se, \nChiaramente Platone si riferisce, tra le righe, al processo che Socrate dovette subire: tutto il mito, infatti, diviene una metafora della vita del filosofo ateniese, che riusc\u00ec a risalire la strada verso la verit\u00e0, ma venne ucciso per aver tentato di portarla agli uomini, incatenati al mondo dell'opinione.\nUn'altra interpretazione mette in parallelo questa allegoria con quella dell'illuminazione. Come prima cosa, l'uomo deve svegliarsi da quel sonno che viene chiamato \"vita\" (equivalente alla liberazione del prigioniero); in seguito egli si rende conto delle finzioni che l'uomo credeva entit\u00e0 reali (le ombre sulla parete della caverna); infine, egli giunge a vedere la verit\u00e0 per quella che \u00e8 realmente (il sole ed il mondo all'esterno della caverna). L'istinto dell'uomo \u00e8 quello di liberare gli altri prigionieri per condividere le sue scoperte, ma questo tentativo \u00e8 inutile, in quanto i prigionieri non possono e non vogliono vedere oltre le rassicuranti ombre ed attaccano il portatore della verit\u00e0.\nUn'ulteriore interpretazione \u00e8 stata fatta dagli idealisti. Nella filosofia di George Berkeley, infatti, viene espresso il concetto che gli uomini non conoscano direttamente ed immediatamente i veri oggetti del mondo: piuttosto, noi conosciamo soltanto l'effetto che la realt\u00e0 esterna ha sulle nostre menti. In altre parole, quando osserviamo un oggetto, noi ne percepiamo solo una copia, una semplice rappresentazione mentale del \"vero\" oggetto della realt\u00e0 esterna.\nSimbolismo.\nOgni aspetto dell'allegoria ha il proprio significato: Platone era fortemente interessato alla politica ed alla sociologia, delle quali si discute, indirettamente, nel mito.\nIn primo luogo, Platone simboleggia con il sole la fonte della \"vera conoscenza\". In seguito aggiunge che i prigionieri incatenati nella caverna rappresentano la maggior parte dell'umanit\u00e0: il filosofo \u00e8 l'uomo liberato, che tenta di portare i suoi compagni verso la conoscenza.\nIl significato del mito \u00e8 duplice: esso pu\u00f2 essere letto, infatti, sia in chiave ontologica, sia gnoseologica.\nLa parte iniziale del mito riprende, infatti, la teoria della linea, gi\u00e0 esposta da Platone nei libri precedenti al settimo: il mito della caverna diventa quindi la descrizione della faticosa salita dell'uomo verso la vera conoscenza. La seguente tabella riassume il parallelismo, evidenziando anche il rapporto dimensionale tra le varie parti del segmento.\nIl mito della caverna nella societ\u00e0 moderna e nei media.\nL'idea della liberazione dell'uomo dalle catene della sua esperienza limitata ed il raggiungimento della pura conoscenza della realt\u00e0 \u00e8 comune a molte culture; anche le scoperte e le invenzioni che rendono tale il mondo moderno possono essere viste come risultato del tentativo dell'uomo di superare i propri limiti per raggiungere ci\u00f2 che \u00e8 \"oltre\" la conoscenza del momento. La letteratura, la scultura, il cinema ed in generale tutte le arti sono ricche di storie di uomini che, sfidando l'ostilit\u00e0 dei contemporanei, si sono \"liberati dalle catene\" dell'opinione arrivando a conoscere la verit\u00e0 e sono poi tornati a riferirla, non sempre guadagnando rispetto ed ammirazione, agli ex compagni di prigionia. Inoltre, nel Novecento il mito della caverna \u00e8 divenuto una metafora che simboleggia quanto i mass media influenzino e dominino l'opinione pubblica, interponendosi tra l'individuo e la notizia, manipolando quest'ultima secondo necessit\u00e0."}
{"id": "633350", "revid": "6066", "url": "https://it.wikipedia.org/wiki?curid=633350", "title": "Gaspare Contarini", "text": ""}
{"id": "633353", "revid": "1486732", "url": "https://it.wikipedia.org/wiki?curid=633353", "title": "Karl Vossler", "text": "Biografia.\nStudioso di tutte le letterature romanze e soprattutto di quella italiana, scrisse importanti studi critici e filologici sugli autori della storia della letteratura italiana tra i quali \"La Divina Commedia\" studiata nella sua genesi e interpretata (\"Die G\u00f6ttliche Kom\u00f6die\", 4 vol., 1907-10, seconda edizione 1925, 1 vol.) alla quale fece seguito, nel 1942, la traduzione completa del poema.\nEbbe contatti con il mondo culturale italiano e i principi estetici di Croce.\nVossler ritenne che l'essenza del linguaggio fosse da ricercare nella creativit\u00e0 dell'espressione individuale alla quale si aggiunge, ma solamente in un secondo tempo, l'accettazione sociale con le sue regole. Per lui prima della grammatica vi era quindi la fase stilistica, e lo studio delle lingue e delle letterature dovevano procedere con uno stretto legame.\nCon questi studi Vossler contribu\u00ec in maniera notevole al rinnovamento della metodologia critica nell'ambito della filologia romanza e pose le basi della critica letteraria stilistica nella prima met\u00e0 del Novecento.\nTra le sue opere di maggiore spicco si ricordano: \nDal 30 novembre 1946 fu socio corrispondente dell'Accademia della Crusca.\nSpos\u00f2 Ester Gnoli, figlia di Domenico Gnoli. La seconda moglie fu Emma Thiersch, a cui \u00e8 dedicata la sua traduzione della \"Divina Commedia\".\nOpere.\nSi fornisce qui un elenco dei saggi critici e filologici del Vossler disponibili in traduzione italiana:\nI lunghi e fecondi rapporti tra Vossler e Croce sono comprovati dall'epistolario, pubblicato postumo a cura di Vittorio De Caprariis col titolo:"}
{"id": "633355", "revid": "1305772", "url": "https://it.wikipedia.org/wiki?curid=633355", "title": "P7", "text": ""}
{"id": "633356", "revid": "287204", "url": "https://it.wikipedia.org/wiki?curid=633356", "title": "Coltivatore diretto", "text": "I coltivatori diretti, secondo la legge italiana, sono una categoria di lavoratori autonomi impegnati nella coltivazione diretta dei terreni agricoli.\nEssi costituiscono, assieme agli imprenditori agricoli e agli imprenditori agricoli professionali, il cosiddetto settore primario dell'economia italiana.\nCaratteristiche.\nPer essere riconosciuti tali e per poter essere iscritti nell'apposita sezione dell'I.N.P.S. essi devono dimostrare di impegnare prevalentemente (almeno il 50%) del proprio tempo lavorativo o della sua famiglia alla coltivazione diretta e manuale dei terreni di cui dispongono (almeno 1.500 ore annue) e di trarre dall'attivit\u00e0 agricola prevalentemente il proprio reddito. \nLa coltivazione dei fondi deve essere svolta con abitualit\u00e0, in costante nel tempo e non occasionale. \n\u00c8 considerato coltivatore diretto il piccolo imprenditore che coltiva un fondo (art. 2083 CC). \nSe in un contratto d'affitto si ha come oggetto la concessione di un fondo per coltivazione diretta, il soggetto che ottiene il fondo in concessione \u00e8 considerato affittuario coltivatore diretto se impiega almeno 1/3 del proprio tempo lavorativo o della sua famiglia alla coltivazione del fondo, come previsto dalla legge 203/82 riguardante le norme per gli affitti di contratti agrari.\nInoltre che siano possessori o che conducano (con contratto di comodato o di affitto) almeno 10.000 m\u00b2 di terreno e che possano dimostrare di avere i mezzi per lavorarlo.\nBibliografia.\nG. Vignoli, \"Il coltivatore diretto\", Societ\u00e0 di studi economici e giuridici dell'agricoltura, Milano-Pavia, 1969."}
{"id": "633358", "revid": "869733", "url": "https://it.wikipedia.org/wiki?curid=633358", "title": "Scomber scombrus", "text": "Lo sgombro (Scomber scombrus), chiamato anche maccarello, scombro o lacerto a seconda delle zone d'Italia, \u00e8 un pesce di mare appartenente alla famiglia Scombridae. \u00c8 un tipico pesce azzurro.\nAl maccarello \u00e8 riconosciuta una notevole importanza dal punto di vista alimentare, sia per l'alimentazione umana che per la produzione di mangimi da allevamento animale, tanto che il suo prelievo riveste un'\"alta importanza commerciale\": per questo motivo, l'allarme destato dalla costante riduzione di alcune popolazioni ha portato alla sua inclusione nella Lista rossa delle specie minacciate curata dalla IUCN-Unione Internazionale per la Conservazione della Natura nella categoria \"a rischio minimo\".\nDistribuzione e habitat.\nQuesta specie \u00e8 diffusa nelle acque costiere del Mediterraneo e del Mar Nero, nonch\u00e9 nel Nord Atlantico, dalle coste marocchine e spagnole fino al Mar di Norvegia. \u00c8 presente anche nelle acque islandesi, groenlandesi e al largo del Canada. Abita le acque fino a 200 metri di profondit\u00e0, svernando in acque profonde e tornando verso le coste nelle stagioni pi\u00f9 calde.\nDescrizione.\nIl corpo \u00e8 allungato e affusolato, con bocca a punta e occhi grandi. Presenta due pinne dorsali, la seconda delle quali \u00e8 seguita da 5 piccole pinne stabilizzatrici sul peduncolo caudale, opposte e simmetriche ad altre 5 pinnette tra la pinna anale e la caudale. La coda \u00e8 fortemente bilobata.La livrea presenta un dorso grigio-bluastro, che sfuma verso i fianchi fino a incontrare il ventre bianco argenteo. Dal dorso partono delle tigrature verticali nere che arrivano all'altezza della linea laterale. Le pinne sono grigio-azzurre. Raggiunge eccezionalmente una lunghezza di 50\u00a0cm e ha una speranza di vita di 17 anni.\nRiproduzione.\nLa deposizione avviene all'interno dei numerosissimi banchi che forma, tra marzo e agosto, a seconda della zona. Le uova, gialle e sferiche (1,2-1,4\u00a0mm di diametro), si schiudono dopo 6-7 giorni. Le larve, alla lunghezza di 6\u00a0mm, assorbono il sacco vitellino e possiedono mandibola gi\u00e0 munita di denti. Gli sgombri sono sessualmente maturi dalla lunghezza di 24\u201330\u00a0cm.\nAlimentazione.\nHa dieta onnivora: si nutre di plancton (anfipodi, copepodi), meduse (tra le quali \"Aglantha digitale\"), piccoli pesci (soprattutto \"Clupea harengus\", \"Sardina pilchardus\", \"Sprattus sprattus\", \"Engraulis encrasicolus\" e \"Gadus morhua\"), uova e larve di pesci, gamberi, vermi e molluschi gasteropodi.\nPer un miglior assorbimento dei nutrienti, l'intestino presenta molteplici ciechi pilorici.\nPesca.\nViene catturato in grandi quantit\u00e0 soprattutto con le reti da circuizione. I pescatori sportivi lo insidiano a traina o a bolentino, con esche sia naturali che artificiali. Date le sue abitudini pelagiche \u00e8 indispensabile l'uso di un'imbarcazione.\nAlimentazione umana.\nLo sgombro \u00e8 uno dei pesci pi\u00f9 utilizzati e apprezzati della dieta mediterranea: \u00e8 raccomandato dai medici per il suo apporto in grassi omega-3, particolarmente adatti per chi \u00e8 affetto da ipercolesterolemia. Oltre che cucinato fresco, lo sgombro viene anche conservato in scatola, eventualmente previa affumicatura, sott'olio, al naturale o anche insaporito con vari ingredienti quali il vino bianco.\nPericoli di estinzione.\nNel corso del XX secolo la pesca di sgombri \u00e8 aumentata sensibilmente, arrivando perfino, nel 1960, al rischio di estinzione della popolazione dell'Atlantico occidentale. Nel corso degli ultimi decenni si stanno approntando azioni e misure per strategie di pesca sostenibile, la cui applicazione \u00e8 causa di attriti tra paesi della Comunit\u00e0 europea, come la Scozia e l'Irlanda, e paesi estranei, come l'Islanda e le Far Oer.\nAllergie alimentari.\nLa presenza di una particolare proteina, la parvalbumina, fa dello sgombro la causa di un'allergia alimentare anche grave."}
{"id": "633359", "revid": "110157", "url": "https://it.wikipedia.org/wiki?curid=633359", "title": "Plastic Surgery Disasters", "text": "Plastic Surgery Disasters \u00e8 il secondo album in studio della Hardcore punk band statunitense Dead Kennedys, pubblicato nel 1982."}
{"id": "633361", "revid": "486946", "url": "https://it.wikipedia.org/wiki?curid=633361", "title": "I.N.P.S.", "text": ""}
{"id": "633367", "revid": "599013", "url": "https://it.wikipedia.org/wiki?curid=633367", "title": "P8", "text": ""}
{"id": "633371", "revid": "201394", "url": "https://it.wikipedia.org/wiki?curid=633371", "title": "Frankenchrist", "text": "Frankenchrist \u00e8 il terzo album in studio della Hardcore punk band statunitense Dead Kennedys, pubblicato nel 1985."}
{"id": "633372", "revid": "1305772", "url": "https://it.wikipedia.org/wiki?curid=633372", "title": "P9", "text": ""}
{"id": "633375", "revid": "834", "url": "https://it.wikipedia.org/wiki?curid=633375", "title": "Picoampere", "text": ""}
{"id": "633377", "revid": "834", "url": "https://it.wikipedia.org/wiki?curid=633377", "title": "Petaampere", "text": ""}
{"id": "633378", "revid": "110157", "url": "https://it.wikipedia.org/wiki?curid=633378", "title": "Bedtime for Democracy", "text": "Bedtime for Democracy \u00e8 il quarto ed ultimo album in studio del gruppo hardcore punk statunitense Dead Kennedys, pubblicato nel 1986 dalla Alternative Tentacles.\nIl disco.\nI temi dell'album, come tutti quelli dei Dead Kennedys, abbracciano diversi campi, tra i quali il conformismo, Ronald Reagan, i militari, e vengono lanciate critiche contro lo stesso movimento punk. Il titolo dell'album fa riferimento ad un film del 1951, \"Bedtime for Bonzo\", che aveva tra i protagonisti proprio Ronald Reagan.\nNella versione originale in vinile il lato A comprendeva i pezzi dal numero 1 al numero 11, ed il lato B i pezzi dal 12 al 21. Il gruppo punk della East Bay, Isocracy, prese spunto dal titolo del disco dei Dead Kennedys per il proprio EP \"Bedtime for Isocracy\", che sar\u00e0 anche l'unico disco prodotto dal gruppo."}
{"id": "633380", "revid": "15128", "url": "https://it.wikipedia.org/wiki?curid=633380", "title": "Sgombro", "text": ""}
{"id": "633382", "revid": "1917960", "url": "https://it.wikipedia.org/wiki?curid=633382", "title": "Classica (rete televisiva)", "text": "Classica \u00e8 un'emittente televisiva italiana interamente dedicata alla musica classica, in onda sul canale 136 della piattaforma Sky Italia. Classica trasmette ininterrottamente ogni giorno 24 ore su 24, con un palinsesto che abbraccia opere liriche, concerti, musica da camera, danza classica e moderna, approfondimenti, documentari, film, speciali, jazz, musica di confine e molto altro ancora.\nStoria.\nNata nel 1997, in onda sulla piattaforma televisiva Sky dal 2004 come canale \"Option\" alla posizione 728. Il 5 dicembre 2012 il canale ha trasmesso \"La traviata\" di Giuseppe Verdi per la prima volta in alta definizione e in diretta dal Teatro di San Carlo di Napoli. Il 14 giugno 2013 va in onda l\"'Aida\" di Giuseppe Verdi in alta definizione e in diretta dall'Arena di Verona. Dal 10 ottobre 2013, il canale televisivo \u00e8 visibile a tutti i clienti Sky, passando definitivamente all'alta definizione e rinnovando il proprio logo e grafiche, riposizionandosi al canale 131; nella stessa data cessa la versione a definizione standard. Il 29 marzo 2014 Classica si \u00e8 trasferito al canale 138. Dal 4 giugno 2018 \u00e8 visibile al canale 136.\nPalinsesto.\nIl palinsesto di Classica prevede ogni sera un nuovo appuntamento alle 21:10:"}
{"id": "633384", "revid": "834", "url": "https://it.wikipedia.org/wiki?curid=633384", "title": "Picobar", "text": ""}
{"id": "633385", "revid": "834", "url": "https://it.wikipedia.org/wiki?curid=633385", "title": "Petabar", "text": ""}
{"id": "633387", "revid": "62015", "url": "https://it.wikipedia.org/wiki?curid=633387", "title": "Sardina", "text": ""}
{"id": "633389", "revid": "371529", "url": "https://it.wikipedia.org/wiki?curid=633389", "title": "Give Me Convenience or Give Me Death", "text": "Give Me Convenience or Give Me Death \u00e8 un album raccolta di brani del gruppo musicale hardcore punk statunitense Dead Kennedys, pubblicato nel 1987."}
{"id": "633390", "revid": "834", "url": "https://it.wikipedia.org/wiki?curid=633390", "title": "Picocoulomb", "text": ""}
{"id": "633392", "revid": "834", "url": "https://it.wikipedia.org/wiki?curid=633392", "title": "Petacoulomb", "text": ""}
{"id": "633393", "revid": "110249736", "url": "https://it.wikipedia.org/wiki?curid=633393", "title": "Concili della plebe", "text": "I concili della plebe (\"concilia plebis\") si costituirono in seguito alla secessione della plebe sul Monte Sacro nel 494 a.C. per rivendicare il proprio diritto di partecipare alla vita politica della \"civitas\". In questa circostanza la plebe si d\u00e0 un'organizzazione: oltre ai \"concilia plebis\", sono creati i tribuni della plebe, gli edili; le delibere della plebe raccolta nell'assemblea convocata dal tribuno della plebe prenderanno il nome di \"plebiscita\" (plebisciti). Da queste assemblee, naturalmente, saranno esclusi i patrizi: la plebe ottiene in questo momento la possibilit\u00e0 di una propria iniziativa politica.\nFunzioni, forma e luoghi di riunione.\nLe assemblee della plebe (concilia plebis) sono ripartite al proprio interno in trib\u00f9 territoriali, 35 in totale di cui 4 urbane e 31 rustiche. Sono convocate, lo si diceva, dal tribuno della plebe, il quale, a sua volta, \u00e8 eletto da questa stessa assemblea.\nI plebisciti, ossia le delibere della plebe, vengono equiparate alle leggi dal 287 a.C. con la \"lex Hortensia\". Oltre alla funzione elettorale (elezione di tribuni ed edili) e legislativa i \"concilia plebis\" svolgono anche funzione giudiziaria. \nIl luogo in cui l'assemblea si riunisce \u00e8 l'Aventino, al di fuori del pomerio, sfera sacrale della citt\u00e0. Per le questioni di ordine giuridico e amministrativo le fonti riportano anche Foro e Campidoglio come luoghi di riunione. Il Campo Marzio \u00e8 adibito per le elezioni alla fine della repubblica. \nModalit\u00e0 di voto comune a tutte le assemblee.\nI cittadini sono chiamati all'interno della propria unit\u00e0 di riferimento a concedere o a negare il loro assenso alla proposta avanzata con il solo s\u00ec o no. L'opzione del singolo \u00e8 computata con quella dei suoi compagni nella trib\u00f9 e la maggioranza delle posizioni diventava quella dell'intera unit\u00e0."}
{"id": "633394", "revid": "30300", "url": "https://it.wikipedia.org/wiki?curid=633394", "title": "Andy Fletcher", "text": ""}
{"id": "633395", "revid": "1305772", "url": "https://it.wikipedia.org/wiki?curid=633395", "title": "Fletch", "text": ""}
{"id": "633397", "revid": "599013", "url": "https://it.wikipedia.org/wiki?curid=633397", "title": "Pf", "text": ""}
{"id": "633399", "revid": "599013", "url": "https://it.wikipedia.org/wiki?curid=633399", "title": "Bracconaggio", "text": "Il bracconaggio, noto anche come caccia di frodo e pesca di frodo, consiste nella caccia e nella pesca svolte in violazione delle normative vigenti.\nStoria.\nNell'antichit\u00e0 la selvaggina era spesso considerata \"res nullius\", cio\u00e8 di propriet\u00e0 di nessuno, ma con la nascita della propriet\u00e0 privata tribale e con il sopraggiungere del Medioevo, la selvaggina divenne un esclusivo patrimonio dei feudatari, dei regnanti e dei loro ospiti. Ci\u00f2 priv\u00f2 il popolo di una delle fonti alimentari, dando vita al bracconaggio. Si suppone che i primi a istituire il sistema delle riserve di caccia siano stati i Franchi, il cui scopo era sia di riservarsi tutta la selvaggina, sia come simbolo del prestigio e della predominanza nei loro possedimenti. Il bracconaggio venne quindi inserito nei codici penali dei regnanti e dei feudatari come furto verso la loro propriet\u00e0.\nCon l'avvento delle leggi moderne sulla caccia a partire dal XX secolo, si \u00e8 sviluppata una maggiore consapevolezza circa i diritti degli animali e la tutela della fauna, diversi Stati del mondo hanno adottato normative in materia.\nCaratteristiche.\nOggi nel bracconaggio rientrano una miriade di atti e azioni, direttamente connesse all'abbattimento, alla cattura o alla detenzione di animali selvatici, in violazione alle norme vigenti:\nAntibracconaggio.\nIn tutte le regioni italiane, sul fronte della lotta al bracconaggio sotto le sue varie forme, risultano attive numerose associazioni, soprattutto di protezione ambientale, che tramite propri volontari o guardie giurate venatorie volontarie, attuano attivit\u00e0 di contrasto al fenomeno. Istituzionalmente, gli organi di polizia sono tutti competenti in ordine ai reati di bracconaggio; tuttavia sono particolarmente impegnati e specializzati, la Polizia provinciale, il Comando unit\u00e0 per la tutela forestale, ambientale e agroalimentare (e in particolare il \"Nucleo Operativo Antibracconaggio\") e i corpi forestali regionali e delle province autonome. Le normative che mirano alla prevenzione e repressione del bracconaggio sono diverse, a partire dalla e alle varie leggi regionali, anche quelle sulla tutela della cosiddetta fauna minore. Specie in relazione all'esercizio della caccia, le regioni e le province possono emanare regolamenti e disposizioni, oltre al calendario venatorio, al fine di disciplinare l'attivit\u00e0 in modo pi\u00f9 appropriato. A tutela di molte specie, sono intervenute nel tempo diverse direttive comunitarie, convenzioni internazionali e decreti del Presidente del Consiglio dei Ministri. Secondo la recente giurisprudenza, chi \u00e8 colto nell'apprensione di fauna selvatica, privo di regolare licenza di caccia \u00e8 passibile, oltre che delle violazioni specifiche previste dalle vigenti normative, anche del delitto di furto aggravato ai sensi degli artt. 624 - 625 c.p. Altre norme del codice penale o in materia di armi e munizioni, possono concorrere in diversi casi di bracconaggio.\nImpatto delle leggi contro il bracconaggio sui popoli indigeni.\nL'applicazione delle leggi sulla fauna selvatica e contro il bracconaggio hanno molto spesso un impatto negativo sulle comunit\u00e0 indigene in tutto il mondo, che dipendono dalla caccia per la propria sopravvivenza. Ad esempio, i Boscimani del Botswana vengono arrestati, torturati e persino uccisi dalle guardie forestali se sorpresi a cacciare, mentre in India molti indigeni sono stati sfrattati illegalmente dalle loro terre nel nome della creazione di riserve naturali per la protezione degli animali (come nel caso delle riserve delle tigri di Kanha e di Similipal).\nGli indigeni, inoltre, vengono spesso accusati falsamente di contribuire al declino della fauna selvatica. In Asia sono i pi\u00f9 colpiti dalle misure per la conservazione della tigre nonostante vi siano studi che dimostrano che nelle aree in cui gli indigeni continuano a vivere vi \u00e8 un numero maggiore di tigri (come emerge, ad esempio, da una ricerca nel Chitwan National Park in Nepal).\nSurvival International, il movimento mondiale per i diritti dei popoli indigeni, denuncia che \u201ci popoli indigeni vengono sfrattati illegalmente dalle loro terre ancestrali nel nome della \u2018conservazione\u2019, ma in realt\u00e0 sanno prendersi cura dei loro ambienti meglio di chiunque altro: sono i migliori conservazionisti. Oggi gli indigeni vengono accusati di \u2018bracconaggio\u2019 perch\u00e9 cacciano per procurarsi il cibo, mentre i collezionisti di trofei sono incoraggiati a uccidere grandi animali in cambio di denaro. Nel marzo 2015 Survival International, insieme a numerose organizzazioni indigene del mondo ed esperti di popoli cacciatori-raccoglitori, ha lanciato un appello per chiedere ai leader mondiali di riconoscere \"il diritto dei popoli indigeni a cacciare per sopravvivere\".\nPesca industriale illegale.\nA livello mondiale con l'incremento moderno dell'industria ittica che si avvale di pescherecci sempre pi\u00f9 grandi attrezzati con tecnologie pi\u00f9 avanzate che permettono di individuare i banchi di pesci e calare enormi reti anche in aree un tempo non pescabili per la presenza di scogli, ha causato gi\u00e0 in alcune zone fenomeni di sovrapesca con esaurimento degli stock ittico. A causa della difficolt\u00e0 di poter controllare il rispetto delle normative di queste attivit\u00e0 in tutti gli oceani sono note macroscopiche illegalit\u00e0 attuate da cosiddetti \"pescherecci pirata\". Oltre ai fenomeni deleteri di natura ambientale la pesca industriale illegale ha impatti sociali devastanti sulle popolazioni rivierasche che vivono da secoli dei frutti della pesca con metodi artigianali, soprattutto nei Paesi pi\u00f9 poveri, rimanendo senza sostentamento alcune di queste popolazioni africane si sono inventate attivit\u00e0 piratesche ai danni delle navi mercantili di passaggio come la pirateria somala."}
{"id": "633400", "revid": "767487", "url": "https://it.wikipedia.org/wiki?curid=633400", "title": "Architettura Clipper", "text": "Clipper \u00e8 un'architettura di microprocessori a 32 bit con un set di istruzioni di tipo RISC sviluppata da Fairchild Semiconductor. Questa architettura non ha mai avuto molto successo e gli unici computer basati su questa architettura sono stati prodotti da Intergraph e da Higt Level Hardware. I primi processori Clipper sono stati sviluppati e prodotti da Fairchild ma, nel 1987 la divisione responsabile del progetto \u00e8 stata venduta a Intergraph che ha continuato lo sviluppo dei processori per i suoi sistemi.\nL'architettura Clipper utilizza un set semplificato di istruzioni rispetto ai processori CISC dell'epoca ma possedeva alcune istruzioni molto complesse rispetto alle architetture RISC dell'epoca. Le istruzioni complesse erano implementate tramite l'utilizzo di istruzioni elementari del processore. In sostanza le istruzioni complesse venivano tradotte tramite una ROM interna in una serie di istruzioni elementari che il processore eseguiva in modo nativo. Questo consentiva al clipper di avere una densit\u00e0 di codice molto pi\u00f9 elevata degli altri processori RISC.\nVersioni.\nIl primo processore Clipper prodotto da Fairchild su il C100 presentato nel 1986. Il modello successivo fu il veloce C300 prodotto da Intergraph nel 1988. L'ultimo modello fu il C400 presentato nel 1990, il processore aveva subito un ridisegno per renderlo molto veloce e per aggiungervi i registri in virgola mobile.\nIntergraph aveva iniziato lo sviluppo del successivo processore Clipper indicato con il codice C5 ma il progetto non fu mai terminato e quindi distribuito. Comunque Intergraph aveva sviluppato alcune nuove tecnologie che aveva brevettato. Questi brevetti e alcuni dei brevetti dei primi Clipper furono utilizzati da Intergraph per iniziare un'azione legale contro Intel e altri costruttori di processori per violazione degli stessi.\nA differenza di altri processori i processori Clipper non risiedevano in un unico integrato ma erano formati da pi\u00f9 integrati collegati da un bus veloce. Il C100 e il C300 erano formati da tre integrati. Il primo integrato conteneva l'unit\u00e0 di calcolo vera e propria, gli altri due integrati contenevano le cache e la MMU (CAMMU). Il primo integrato gestiva i dati mentre il secondo gestiva le istruzioni. Ogni integrato CAMMU conteneva una cache, il translation lookaside buffer e il gestore per la memoria virtuale e protetta. Il C400 invece utilizza quattro integrati. Il processore era diviso in CPU, FPU e due integrati per cache e MMU. All'inizio la CPU e la FPU su integrati separati mentre le cache e la MME erano realizzate con logica discreta, ma in seguito vennero realizzati degli integrati CAMMU.\nSistemi Clipper di Intergraph.\nIntergraph sviluppo diversi sistemi basati sui processori Clipper. Questi sistemi erano principalmente server e workstation. Questi sistemi includevano le linee InterAct, InterServe e InterPro, linee indirizzate principalmente verso il mercato CAD.\nFairchild promosse lo sviluppo del sistema operativo CLIX, una versione del UNIX System V specifica per Clipper. Intergraph adott\u00f2 CLIX per i suoi sistemi basati su clipper e ne continu\u00f2 lo sviluppo, era l'unico sistema operativo disponibile per i sistemi Intergraph. Intergraph inoltre lavor\u00f2 allo sviluppo di una versione di Windows NT per Clipper e sebbene fu fatta una pubblica dimostrazione il progetto fu cancellato e il sistema operativo mai messo in commercio. Intergraph decise di dismettere le linee basate sul Clipper e di vendere sistemi x86 basati su Windows NT."}
{"id": "633401", "revid": "834", "url": "https://it.wikipedia.org/wiki?curid=633401", "title": "Picofarad", "text": ""}
{"id": "633402", "revid": "834", "url": "https://it.wikipedia.org/wiki?curid=633402", "title": "Petafarad", "text": ""}
{"id": "633405", "revid": "110157", "url": "https://it.wikipedia.org/wiki?curid=633405", "title": "Mutiny on the Bay", "text": "Mutiny on the Bay \u00e8 un album live della hardcore punk band californiana Dead Kennedys, tratto da quattro concerti tra il 1982 e il 1986."}
{"id": "633410", "revid": "123739265", "url": "https://it.wikipedia.org/wiki?curid=633410", "title": "Pg", "text": ""}
{"id": "633411", "revid": "327773", "url": "https://it.wikipedia.org/wiki?curid=633411", "title": "Pontefice (storia romana)", "text": "Il pontefice era un sacerdote della Religione romana. \nL'istituzione del collegio dei pontefici, inizialmente e fino al 300 a.C. in numero di cinque, \u00e8 fatta risalire dalla tradizione romana al re Numa Pompilio, successore di Romolo.\nPer quanto concerne la nomina dei pontefici veniva usato il sistema della \"cooptatio\" fino al 104 a.C., quando la legge Domizia introdusse l'elezione popolare.\nOrigine del termine.\nIl termine \"Pontifex\" (=\"pontem facere\") significa in latino \"costruttore di ponti\", il ponte fra l'immanente e il trascendente. Esistono paralleli in altri popoli. Come equivalenti nell'antica Grecia vi era la figura dei \"gephyraei\" (). La similarit\u00e0 tra i due sacerdozi fa pensare che la carica sacerdotale sia molto antica, di origine indo-europea. C'\u00e8 chi ha fatto notare che in epoca antica, in Tessaglia, le immagini degli dei da venerare venivano poste sopra il ponte sul fiume \"Peneus\"; da qui discenderebbe il nome dei sacerdoti preposti al culto. In ambiente latino arcaico rimane il collegamento tra i pontefici ed i ponti: il primo ponte di Roma, il \"Sublicius\", era infatti restaurato a cura del collegio pontificale. Il \"ponte\" \u00e8 comunque un concetto mistico. Anche in epoca cristiana il ponte era il mezzo con il quale si poteva attraversare il fiume, cio\u00e8 la separazione fra la vita e la morte. La zona ad oriente del corso d'acqua era riservata ai vivi e la zona ad occidente ai morti.\nStoria.\nL'accostamento con la tradizione greca potrebbe essere un ulteriore indizio a sostegno dei miti relativi alla fondazione di Roma, che insistono sui contatti avuti tra le popolazioni latine ed alcuni profughi provenienti dalla antica Grecia. Dalla nascita della Repubblica (509 a.C.) e fino al 300 a.C., solo i patrizi poterono far parte di questo collegio; da questa data, dopo un'aspra lotta politica che vide contrapposti i plebei, guidati da Publio Decio Mure, ai patrizi, guidati da Appio Claudio Cieco, vi ebbero accesso anche i plebei, cui furono riservati 4 pontefici del collegio sacerdotale, portato da 5 a 9 membri.\nMolte delle pronunce pontificali sono state tramandate oralmente per molto tempo, fino ad essere inserite, in una sorta di giurisprudenza, nella legge delle XII tavole nel 451-450 a.C..\nSecondo la \"Historia Augusta\", Elagabalo, erede della dinastia dei Severi, nel 218 import\u00f2 da Emesa il culto mitraico del \"Sol Invictus\" e ne fu promotore a Roma, sostituendolo alle divinit\u00e0 tradizionali. Tale divinit\u00e0 era chiamata anche \"Giove e Sole\" (\"fuit autem Heliogabali vel Iovis vel Solis\"). Se vi fu un tentativo di importare questo culto dalla Siria a Roma, tuttavia un culto della divinit\u00e0 solare \u00e8 attestato gi\u00e0 ai tempi della Repubblica romana.\n\"Gens Aurelia\".\nIl culto del dio Sole era praticato dalla \"Gens Aurelia\". A seguito delle sue vittorie in Oriente, Aureliano riform\u00f2 il culto del dio a Roma, elevandolo ad una delle principali divinit\u00e0 del \"Pantheon\" imperiale. Se in precedenza i sacerdoti del dio Sole provenivano dalle classi sociali medio-basse, Aureliano istitu\u00ec un collegio sacerdotale formato da membri dell'\u00e9lite senatoriale, di cui l'imperatore stesso rappresentava la carica pi\u00f9 elevata. La maggior parte dei \"pontifex\" ricopriva anche altre cariche sacerdotali, alcune delle quali precedevano il titolo relativo al culto del sole. \nAureliano fece edificare un tempio per il culto del dio Sole, inaugurato il 25 dicembre 274. Gli altri tre templi si trovavano al Circo Massimo, al colle del Quirinale e a Trastevere, ma il numero \u00e8 probabilmente maggiore. Nel 274 istitu\u00ec al riguardo giochi ed esibizioni sportive, che dovevano avere luogo ogni quattro anni.\nFunzioni e poteri.\nFunzioni religiose.\nIl pontefice era, nella Roma arcaica, una sorta di esperto di tutto il complesso delle cose sacre, pi\u00f9 che un sacerdote (come poi sar\u00e0 in epoca successiva), il cui compito principale era quello di indicare e suggerire, alle autorit\u00e0 e anche ai privati, il modo pi\u00f9 opportuno per adempiere agli obblighi religiosi affinch\u00e9 fosse salvaguardata la \"pax deorum\". \nUna responsabilit\u00e0 di tanto rilievo conferiva al Pontefice un'altissima autorit\u00e0 ed un immenso prestigio all'interno della comunit\u00e0. Poich\u00e9 nella fase primitiva l'organizzazione giuridica era permeata di ispirazione religiosa, al punto da creare una quasi totale mescolanza tra i due ambiti, i pontefici avevano il pieno controllo del culto pubblico e privato e di conseguenza, tramite questo, anche il controllo dell'intera vita pubblica. Il pontefice era quindi anche l'unico interprete dell'ordinamento giuridico in quanto depositario della sapienza giuridica ed in particolare dei formulari del diritto. \nFunzioni giurisprudenziali e giuridiche.\nNon era solo un ermeneuta, ma fungeva da mediatore tra l'ordinamento giuridico esistente e la societ\u00e0. Le delibere dei pontefici non avevano valore di generalit\u00e0 e astrattezza, ma si pronunciavano sul punto di diritto del caso concreto, alla fattispecie contingente (\"interpretatio pontificum\") essendo fonte di giurisprudenza. Con tali attribuzioni il pontefice di fatto, se non di diritto, rappresentava una figura limitativa del potere e dell'autorit\u00e0 del re (che inizialmente era un re-sacerdote), il quale doveva riconoscergli il ruolo preminente di depositario della sapienza giuridica. Anche le prime leggi scritte furono verosimilmente ideate, a partire dal V secolo a. C., come argine contro il potere pontificale. \nTra i compiti del pontefice vi era inoltre quello di regolare il Calendario e di scrivere gli \"Annales Pontificum\" che rappresentavano il catalogo ufficiale di tutti gli avvenimenti dell'anno, redatti in ordine cronologico; venivano compilati su \"Tabulae dealbatae\" e venivano posti davanti alla casa del pontefice massimo. In un secondo tempo, gli Annali vennero raccolti in 80 libri, detti \"Annales Maximi\".\nPresidenza del collegio sacerdotale.\nTra essi era inoltre eletto il \"pontifex maximus\", presidente e rappresentante del collegio, ancora verso la fine della repubblica rivestiva, da un punto di vista formalmente gerarchico, il quinto posto (dopo il \"rex sacrorum\", il sacerdote al quale erano affidate le funzioni religiose compiute un tempo dai re, ed i tre Flamini maggiori: il \"Dialis\", il \"Martialis\" ed il \"Quirinalis\"). \nIl suo potere divenne tale da subordinare, di fatto, quello del \"rex sacrorum\" e da consentirgli giurisdizione sui Flamini e sulle Vestali. Tutto il collegio (come gli altri sacerdoti) aveva diritto alla \"toga praetexta\", ai littori ed alla \"sella curulis\". \nPontefici famosi.\nQuesti sono nomi noti di pontefici (non massimi) di epoca repubblicana:"}
{"id": "633412", "revid": "290948", "url": "https://it.wikipedia.org/wiki?curid=633412", "title": "Picogrammo", "text": ""}
{"id": "633413", "revid": "110157", "url": "https://it.wikipedia.org/wiki?curid=633413", "title": "Live at the Deaf Club", "text": "Live at the Deaf Club \u00e8 un album live della band hardcore punk californiana Dead Kennedys pubblicato nel 2004. La registrazione avvenne al San Francisco Deaf Club il 3 marzo del 1979."}
{"id": "633414", "revid": "834", "url": "https://it.wikipedia.org/wiki?curid=633414", "title": "Petagrammo", "text": ""}
{"id": "633417", "revid": "834", "url": "https://it.wikipedia.org/wiki?curid=633417", "title": "Picohenry", "text": ""}
{"id": "633418", "revid": "33277", "url": "https://it.wikipedia.org/wiki?curid=633418", "title": "Arcidiocesi di Lanciano e Ortona", "text": ""}
{"id": "633419", "revid": "834", "url": "https://it.wikipedia.org/wiki?curid=633419", "title": "Petahenry", "text": ""}
{"id": "633420", "revid": "1431409", "url": "https://it.wikipedia.org/wiki?curid=633420", "title": "Tatiana Dessi", "text": "\u00c8 doppiatrice di molti personaggi dei cartoni animati, tra i quali Peppa Pig.\nHa doppiato anche l'attrice Nia Vardalos nel film \"Il mio grosso grasso matrimonio greco\" e l'attore Justin Berfield nelle prime cinque stagioni della serie tv \"Malcolm\".\nHa vinto un \"Nastro d'argento\" nel 2000 per il suo doppiaggio di Hilary Swank in \"Boys Don't Cry\"."}
{"id": "633423", "revid": "123437461", "url": "https://it.wikipedia.org/wiki?curid=633423", "title": "Non ho l'et\u00e0 (per amarti)/Sei un bravo ragazzo", "text": "Non ho l'et\u00e0 (per amarti)/Sei un bravo ragazzo \u00e8 il secondo singolo di Gigliola Cinquetti, pubblicato dalla CGD nel gennaio 1964. Il lato A \u00e8 stata la canzone vincitrice del Festival di Sanremo 1964 e dell'Eurovision Song Contest 1964, in cui ha rappresentato l'Italia. Entrambi i brani furono arrangiati da Franco Monaldi.\nAccoglienza.\nNonostante la vittoria di \"Non ho l'et\u00e0\" al Festival di Sanremo 1964, il disco fu in testa alle classifiche italiane dei singoli solo per due settimane.\nNelle Fiandre in Belgio arriv\u00f2 in prima posizione, nei Paesi Bassi in seconda ed in Germania Ovest e Norvegia in terza.\nI brani.\nNon ho l'et\u00e0 (per amarti).\nNon ho l'et\u00e0 (per amarti) \u00e8 un brano musicale scritto da Nisa, Mario Panzeri e Gene Colonnello per la musica e dai soli Nisa e Colonnello per il testo; il regolamento della manifestazione prevedeva che ogni compositore potesse portare in gara un solo motivo, pertanto Colonnello scelse di firmare soltanto \"L'inverno cosa fai?\", interpretata da Piero Focaccia e Bobby Rydell. In seguito, tuttavia, il brano fu regolarmente accreditato anche a lui alla SIAE.\nPresentato al Festival di Sanremo 1964 dall'allora sedicenne Gigliola Cinquetti in coppia con la italo-belga Patricia Carli, il brano si impose a sorpresa vincendo la concorrenza di grossi nomi in gara come Claudio Villa, Milva, Gino Paoli e Domenico Modugno.\nA marzo di quell'anno la canzone fu portata dalla stessa Cinquetti al Gran Premio dell\u2019Eurovisione a Copenaghen, riportando un autentico trionfo: l'esecuzione ricevette infatti 49 voti, quasi tre volte tanto quelli del secondo classificato, il britannico Matt Monro; tale proporzione non fu in seguito mai eguagliata da alcun altro vincitore.\nL'impresa diede all'Italia la prima vittoria di sempre nella competizione canora europea.\nSulla scia di tale successo \"Non ho l'et\u00e0\" primeggi\u00f2 in vari Paesi europei.\nGigliola Cinquetti ne incise varie \"cover\" tradotte: \"Luna nel blu\" per il mercato tedesco, \"No tengo edad\" per quello di lingua spagnola, \"Je suis \u00e0 toi\" per quello francese, \"This Is My Prayer\" per gli anglofoni e \"Yumemiru omoi\" in giapponese; per il pubblico islandese, invece, la canzone \"Heyr m\u00edna b\u00e6n\" (\"Ascolta la mia preghiera\") fu una riscrittura completa del testo.\nNello stesso anno del lancio del brano Nancy Cuomo ne incise una propria versione per l'etichetta discografica napoletana KappaO.\nSei un bravo ragazzo.\nSei un bravo ragazzo \u00e8 un brano musicale scritto da Franco Migliacci per il testo e da Enrico Polito per la musica. Non venne inserito in nessun album della Cinquetti."}
{"id": "633424", "revid": "33277", "url": "https://it.wikipedia.org/wiki?curid=633424", "title": "Arcidiocesi di Chieti", "text": ""}
{"id": "633426", "revid": "1983214", "url": "https://it.wikipedia.org/wiki?curid=633426", "title": "Non ho l'et\u00e0", "text": ""}
{"id": "633428", "revid": "599013", "url": "https://it.wikipedia.org/wiki?curid=633428", "title": "Pj", "text": ""}
{"id": "633429", "revid": "834", "url": "https://it.wikipedia.org/wiki?curid=633429", "title": "Picojoule", "text": ""}
{"id": "633431", "revid": "834", "url": "https://it.wikipedia.org/wiki?curid=633431", "title": "Petajoule", "text": ""}
{"id": "633435", "revid": "486946", "url": "https://it.wikipedia.org/wiki?curid=633435", "title": "Non ho l'et\u00e0 (per amarti)", "text": ""}
{"id": "633436", "revid": "834", "url": "https://it.wikipedia.org/wiki?curid=633436", "title": "Picokelvin", "text": ""}
{"id": "633438", "revid": "834", "url": "https://it.wikipedia.org/wiki?curid=633438", "title": "Petakelvin", "text": ""}
{"id": "633440", "revid": "765341", "url": "https://it.wikipedia.org/wiki?curid=633440", "title": "Protonio", "text": "Il protonio \u00e8 un atomo esotico costituito da un protone e da un antiprotone.\nIl gruppo di lavoro di Evandro Lodi Rizzini del CERN \u00e8 per la prima volta riuscito a realizzare in laboratorio una reazione fra materia ed antimateria che ha prodotto questo atomo. Fra i ricercatori vi sono anche alcuni studiosi dell'Istituto Nazionale di Fisica Nucleare (I.N.F.N.).\nIl protonio \u00e8 formato da una struttura relativamente semplice e simmetrica di materia ed antimateria simile sia ad un atomo di idrogeno che a uno di anti-idrogeno.\nQuella che porta al protonio \u00e8 stata la prima reazione chimica conosciuta fra materia ed antimateria: fino ad allora la sola interazione nota era l'annichilazione."}
{"id": "633443", "revid": "599013", "url": "https://it.wikipedia.org/wiki?curid=633443", "title": "Pl", "text": ""}
{"id": "633445", "revid": "834", "url": "https://it.wikipedia.org/wiki?curid=633445", "title": "Petalitro", "text": ""}
{"id": "633448", "revid": "15756", "url": "https://it.wikipedia.org/wiki?curid=633448", "title": "Manuele III di Trebisonda", "text": "Era figlio dell'Imperatore Alessio III di Trebisonda e di Teodora Cantacuzena.\nBiografia.\nManuele divent\u00f2 coimperatore nel 1377, dopo la morte di suo fratello primogenito, Basilico. Lo stesso anno Manuele spos\u00f2 Gulkhan-Eudocia, la vedova di suo fratello pi\u00f9 anziano Andronico. Nel 1395 Manuele si spos\u00f2 per la seconda volta, con Anna Philanthropene, la figlia del re Davide IX di Georgia.\nManuele III Comneno divent\u00f2 imperatore nel 1390. Nel 1391 e nel 1396 conferm\u00f2 i privilegi ai veneziani, comunque i suoi rapporti con i genovesi erano sforzati ed entr\u00f2 in conflitto nel 1416. Tamerlano arriv\u00f2 in Asia minore nel 1402, mentre gli ottomani stavano invadendo la frontiera occidentale dell'Impero di Trebisonda. Tamerlano chiese a Manuele, di attaccare gli ottomani, ma l'esercito di Trebisonda stava combattendo gi\u00e0 contro i latini, e non poteva permettersi di dividere le forze, e l'Imperatore se la cav\u00f2 contribuendo a dare rifornimenti di cibo all'esercito di Tamerlano. La battaglia di Ankara combattuta nel 1402 che come conseguenze vide la sconfitta del sultano Bayezid fu un beneficio per impero di Trebizonda, perch\u00e9 ora l'espansione ottomana non era pi\u00f9 una minaccia.\nQuando Tamerlano lasci\u00f2 l'Asia minore nel 1403, si stacc\u00f2 per un momento dal suo esercito per andare a visitare la citt\u00e0 di Giresun, l'antica Cerasunte, probabilmente era stata devasta da Melissenos e Oinaion. Soltanto le montagne intorno a Giresun avevano impedito ai turchi di avanzare, altrimenti avrebbero rischiato di finire in un'imboscata. Tamerlano ordin\u00f2 a suo figlio Mirza Halil di prendersi cura degli affari dell'Armenia, di Trebisonda e della Georgia, ma con la morte di Tamerlano ad Halil nel 1405 i mongoli si ritirarono dai territori che avevano conquistato.\nI successivi anni del regno di Manuele ebbe molti litigi col figlio Alessio IV di Trebisonda, anche se Manuele lo aveva associato nell'autorit\u00e0 con il titolo di despota. Manuele ebbe per un certo tempo spesso a suo servizio un giovane. Il favore che Manuele aveva per lui, tuttavia, destava la rabbia del aristocrazia di Trebisonda, che si riversava contro il favorito di Manuele. Allo stesso tempo, Alessio, che voleva conquistare il trono, alz\u00f2 la bandierina della sommossa e richiedeva che il favorito fosse bandito. I nobili lo appoggiavano assediando Manuele nella cittadella superiore, infine forzandolo a bandire il favorito dal palazzo. Manuele accett\u00f2, e allora la gente si disperse, ma Alessio, che ancora stava cercando di prendere il trono, fu costretto a riconciliarsi con il padre.\nManuele III mor\u00ec nel marzo del 1417 e gli succedette Alessio IV Comneno.\nL'ambasciatore di Tamerlano, Ruy Gonz\u00e1les de Clavijo, fu ricevuto da Manuele nell'aprile del 1404 e Tamerlano gli aveva mandato a dire:"}
{"id": "633449", "revid": "599013", "url": "https://it.wikipedia.org/wiki?curid=633449", "title": "Pn", "text": ""}
{"id": "633455", "revid": "599013", "url": "https://it.wikipedia.org/wiki?curid=633455", "title": "Rescissione", "text": "Nell'ordinamento italiano, gli artt. 1447 e 1448 del Codice civile prevedono due azioni di rescissione quale rimedio processuale per rimuovere negozi con prestazioni non eque a causa di una patologica formazione del consenso.\nStoria.\nL'istituto rescissorio compare, nell'ordinamento romano, con ogni probabilit\u00e0, intorno al III secolo d.C.; nondimeno la prima traccia scritta di esso compare nel \"Codex Iustinianus\" in due rescritti (C.I. 4.44.2 e 4.44.8), i quali dichiarano di riportare due \"constitutiones\" emesse dagli imperatori Diocleziano e Massimiano; la prima di queste emessa a favore di tal Aurelio Lupo.\nIl frammento del rescritto \u00e8 catalogato sotto la rubrica \"De rescindenda venditione\":\n\"Com queritur qualiter consulatur decepto in venditione est ita breviter distinguendum quia aut est deceptus ultra dimidiam iusti pretii aut infra\".\nAltri autori ritengono che il fondamento storico dell'art. 1448 citato sia di origini medioevali e risalga alla \"in integrum restitutio\" che, nello stesso tempo, serviva due scopi opposti:\nUna ricostruzione storiografica della rescissione deve farsi in modo necessariamente frammentato, in quanto solo dall'analisi dei singoli documenti si pu\u00f2 risalire agli episodi in cui venivano realmente perseguiti i due scopi in maniera simultanea.\nDurante il periodo dell'Alto Medioevo, infatti, non c'erano organi giurisdizionali che tutelassero gli interessi dei soggetti privati; inoltre, era pressoch\u00e9 assente la circolazione degli immobili, e in pi\u00f9 l'economia era strettamente connessa a istanze di indole istituzionale.\nGli organi dinanzi ai quali si discuteva di contratti viziati da \"laesio enormis\" erano consoli cittadini, giudici ecclesiastici, giudici imperiali. Tutti questi organi applicavano (pi\u00f9 o meno) la costituzione impediale accolta nel \"Codex Iustinianeus\", dove era richiamato il frammento del rescritto di Diocleziano.\nLa ratio del rimedio rescissorio.\nCoerentemente con gli ideali dell'illuminismo una prima trattazione scientifica della rescissione si rinviene nelle opere di R.J. Pothier (ma qualche interessante considerazione gi\u00e0 in C. Thomasius, \"Tractatio iuridica de aequitate cerebrina Legis II Cod. de Rescindenda Venditione eiusque usu practico\", in \"Dissertationum academicarum\", III, Halae Magderburgicae, 1777, p.\u00a0621). Secondo l'illustre autore francese:\nDunque in origine si giustifica il rimedio come fondato sull'ignoranza della parte lesa circa il valore del bene compravenduto. In altri termini l'azione veniva ricondotta all'area dei vizi del consenso e in particolare, diremmo oggi, a quella dell'errore sul valore.\nIl code Civil e il nostro abrogato del 1865 non codificano l'azione in modo difforme da quanto contenuto nel codice giustinianeo.\nUna radicale modifica \u00e8 invece introdotta con il codice attuale (1942). La dottrina avvertiva, gi\u00e0 da tempo, la necessit\u00e0 di far emergere la patologia sottesa all'azione, atteso che sino a quel momento il rimedio veniva accordato per il sol requisito dell'iniquit\u00e0 delle prestazioni. Si impose, in commissione redigente, un orientamento secondo cui l'azione sarebbe dovuta diventare il rimedio civilistico avverso i contratti usurari diversi dai negozi di finanziamento (per i quali veniva invece prevista la disposizione di cui all'art. 1815).\nCos\u00ec da un lato nell'attuale art. 1448 c.c. venne trasfuso l'abrogato art. 1529, menzionando esplicitamente lo stato di bisogno e l'approfittamento (elementi gi\u00e0 presenti nel testo allora in vigore per l'art. 644 del codice penale); dall'altro nell'art. 1447 c.c. si riassunsero alcune norme pertinenti al diritto della navigazione.\nIl risultato fu l'introduzione di un rimedio contrattuale fondato su un'alterazione dell'equilibrio economico del contratto quale prodotto di una patologica formazione dell'accordo.\nAlla stregua di un'analisi economica del diritto pu\u00f2 anche dirsi che il contratto \u00e8 un'operazione economica fondata sul concetto aristotelico della cosiddetta \"giustizia commutativa\": lo scambio di prestazioni avviene dopo il procedimento di formazione della volont\u00e0 ed \u00e8 formalizzato in un rapporto che rispecchia un substrato economico, ispirato al principio di utilit\u00e0 marginale, secondo cui le parti tendono a incontrarsi nel punto pi\u00f9 alto consentito dalle rispettive curve di indifferenza.\n\u00c8 qui che i contraenti raggiungono una soddisfacente distribuzione delle risorse, tale che ciascuno di essi riesce a soddisfare le proprie aspettative e massimizzare le proprie risorse.\nQuando la contrattazione non avviene in condizioni \"normali\", sopravviene la cd. \"giustizia distributiva \", che ha per oggetto il contenuto dell'operazione economica e mira a correggerne l'iniquit\u00e0. E spesso, \u00e8 la stessa Corte costituzionale a fare riferimento alla giustizia distributiva sub specie di \"utilit\u00e0 sociale\" come valore fondamentale dell'economia.\nMa la giustizia distributiva ha molti profili che vanno dall'integrit\u00e0 del consenso contrattuale al comportamento deviante (malafede, scorrettezza), alla funzione concreta dello scambio.\nSenza alcun dubbio l'art. 1447 c.c. non ha offerto buona prova di s\u00e9, atteso che dal 1942 sino a oggi in nessuna sentenza \u00e8 stata pronunciata la rescissione del contratto in forza della norma citata.\nQualche maggior successo pu\u00f2, invece, essere ascritto all'art. 1448 c.c, il quale tuttavia \u00e8 stato, dalla giurisprudenza, esautorato proprio della disciplina dei contratti usurari, per i quali era stato in origine introdotto nel sistema. Per la giurisprudenza, infatti, la contestuale sussistenza del reato d'usura (quando commesso con negozi diversi da quelli di finanziamento), impone l'applicazione del combinato disposto degli artt. 1418, comma 1 c.c. e 644 c.p. con conseguente nullit\u00e0 del contratto medesimo, lasciando all'art. 1448 c.c. la residuale funzione di governare le fattispecie ove il reato non sussiste, vale a dire le ipotesi in cui il soggetto avvantaggiato dall'iniquit\u00e0 era solo a conoscenza del bisogno altrui senza essersene anche approfittato.\nAllo stato, dunque, se il reato d'usura \u00e8 commesso per mezzo di un mutuo o altro negozio di finanziamento, la tutela civilistica per la vittima si rinviene nell'art. 1815 c.c. al quale spetta il compito di convertire il mutuo da oneroso a gratuito (\"id est\": nullit\u00e0 della clausola usuraria); se il reato sottende un negozio usurario di scambio diverso dai negozi di finanziamento, la sorte del contratto-mezzo per il perfezionamento del reato \u00e8 la nullit\u00e0 ex artt. 1418 c.c. e 644 c.p.\nGli elementi costitutivi.\nSono elementi costitutivi della complessa fattispecie rescissoria:\nL'alterazione del sinallagma \u00e8 un'anomalia consistente nella difformit\u00e0 delle prestazioni dagli attuali valori di mercato: la sussistenza di uno stato di pericolo o di bisogno consente a un contraente di ottenere un eccessivo profitto ai danni dell'altro, cio\u00e8 il cd. \"iugulato\" (termine che, intuitivamente, richiama l'atto dello strangolare, del \"prendere per la gola\").\nIl concetto di \"approfittamento\" \u00e8 un concetto ampio: esso consiste nelle determinazione del soggetto avvantaggiato di non voler concludere nessun altro contratto se non quello per s\u00e9 proficuo, e ci\u00f2 unicamente in ragione della sua consapevolezza del bisogno altrui. Tale determinazione deve essere manifestata alla controparte, anche in modo implicito in ragione delle circostanze della contrattazione (cd. \"prendere o lasciare\").\nLo \"stato di bisogno\" consiste nella necessit\u00e0 di procurarsi un determinato bene per sottrarsi a un pi\u00f9 grave pregiudizio (anche di natura non patrimoniale) diverso da quello espresso dalla sola mancanza del bene (non \u00e8 stato di bisogno quello espresso dal collezionista il quale desidera a tutti costi \"il pezzo\" per completare la sua collezione).\nIn ordine alla fattispecie rescissoria bisogna guardare all'illiceit\u00e0 e immoralit\u00e0 del comportamento dello sfruttatore, comportamento che ha condotto a una alterazione economica dello spostamento patrimoniale: in altre parole, la rescissione qui sanziona l'abuso economico, quale effetto di un abuso comportamentale.\nLa sproporzione evoca un'anomalia procedurale nella conclusione del contratto: l'indagine si indirizza quindi verso l'integrit\u00e0 del consenso e alla valutazione delle conseguenze oggettive dell'anomalia.\nVoci correlate.\nContratto (ordinamento italiano)"}
{"id": "633461", "revid": "8596", "url": "https://it.wikipedia.org/wiki?curid=633461", "title": "Matrimonio all'Italiana", "text": ""}
{"id": "633462", "revid": "599013", "url": "https://it.wikipedia.org/wiki?curid=633462", "title": "Pq", "text": ""}
{"id": "633463", "revid": "767487", "url": "https://it.wikipedia.org/wiki?curid=633463", "title": "Alan Wilder", "text": "\u00c8 stato tra i componenti dei Depeche Mode. Successivamente ha creato anche il progetto sperimentale di musica elettronica Recoil nel 1986, come parallelo dei Depeche Mode. All'abbandono di questi ultimi (1995), Wilder si \u00e8 dedicato esclusivamente a Recoil.\nWilder ha prodotto e arrangiato brani anche per i Nitzer Ebb e i Curve.\nNel 2020 \u00e8 stato inserito nella Rock and Roll Hall of Fame come membro dei Depeche Mode.\nEsordi.\nTerzogenito di Albert e Kathleen Wilder, proviene da una famiglia medio-borghese appassionata di musica. Impara a suonare il piano all'et\u00e0 di 7 anni; in seguito anche il flauto, seguendo il volere dei genitori decisi a dare un'educazione musicale classica ai tre figli maschi. Grazie alle sue capacit\u00e0 musicali, fonder\u00e0 alcuni gruppi musicali e parteciper\u00e0 ad altri, come gli Hitmen.\nNel 1979 \u00e8 ospite dei The Korgis nel loro primo album omonimo, in qualit\u00e0 di tastierista e corista nel brano di successo \"If I Had You\", piazzatosi al 13\u00ba posto della UK Singles Chart.\nDepeche Mode.\nDopo la dipartita dal gruppo di Vince Clarke (1981), i Depeche Mode lasciarono un annuncio sul giornale specialistico \"Melody Maker\", abbastanza curioso per una band che aveva ottenuto gi\u00e0 un discreto successo internazionale: \"Cercasi tastierista per un complesso consolidato - astenersi perditempo.\" Fu l'occasione giusta e vincente per Alan Wilder che fu subito notato per le sue non indifferenti doti musicali. Scritturato inizialmente come turnista, divent\u00f2 successivamente a tutti gli effetti un componente ufficiale dei Depeche Mode.\nImpront\u00f2 maggiormente la band sulla musica elettronica, dando un'impronta sonora pi\u00f9 matura alle composizioni di Martin Lee Gore e scrivendo alcuni brani, poi inseriti in alcuni LP o nelle varie B-side: nascono gli album \"A Broken Frame\" (Appare solo nei videoclip dei singoli estratti dall'album, ovvero See You, The Meaning of Love e Leave in Silence, non prese effettivamente parte alla realizzazione dell'album sopracitato), \"Construction Time Again\", \"Some Great Reward\", \"Black Celebration\", \"Music for the Masses\", \"Violator\" e \"Songs of Faith and Devotion\".\nIl 1\u00ba giugno 1995 (il giorno del suo trentaseiesimo compleanno), Alan lascia i Depeche Mode; decisione sofferta e non facile per il musicista, che rilascia un comunicato in cui dichiara di abbandonare ufficialmente il complesso, nel quale non riconosce pi\u00f9 l'entusiasmo e il lavoro di squadra di un tempo, nel momento di maggiore crisi, soprattutto a causa dei problemi con la droga di Dave Gahan.\nAttualmente rimane impegnato nel progetto Recoil.\nIl 17 febbraio 2010, in occasione del concerto di beneficenza dei Depeche Mode al RAH di Londra, Alan \u00e8 tornato ad esibirsi suonando il pianoforte in \"Somebody\", e non ha escluso di ripetere l'esperienza in futuro. Nel 2011, Wilder torna a collaborare con i Depeche Mode realizzando un remix di \"In Chains\" che viene pubblicato come uno degli inediti nella raccolta di remix della band, \"\", successivamente con Daniel Myer \"In\" \"Chains (Myer vs Wilder Deconstruction)\" per l'edizione ITunes."}
{"id": "633464", "revid": "62339", "url": "https://it.wikipedia.org/wiki?curid=633464", "title": "Adelaide Cristina Gaggio", "text": ""}
{"id": "633468", "revid": "30610", "url": "https://it.wikipedia.org/wiki?curid=633468", "title": "Senilit\u00e0 (romanzo)", "text": "Senilit\u00e0 \u00e8 il secondo romanzo di Italo Svevo, pubblicato a Trieste nel 1898. Il protagonista del romanzo \u00e8 Emilio Brentani, un uomo inetto, irresoluto, lacerato tra la brama di amore e piacere e il rimpianto per non averli goduti. Svevo affronta il problema dell'inettitudine, dell'incapacit\u00e0 da parte del protagonista di gestire la propria vita interiore e sentimentale. L'indecisione, l'inerzia con cui Emilio affronta le vicende della sua vita lo portano a chiudersi nei suoi ricordi, in uno stato di torpore o vecchiaia spirituale, al quale allude il titolo \"Senilit\u00e0\".\nNel 1962 ne fu tratto l'omonimo film, diretto da Mauro Bolognini, con Anthony Franciosa, Claudia Cardinale, Betsy Blair, Philippe Leroy.\nGenesi e revisione del romanzo.\nScritto fra il 1896 e il '97 col titolo provvisorio \"Il Carnevale di Emilio\", fu pubblicato con il titolo definitivo sul quotidiano irredentista triestino \u00abL'Indipendente\u00bb come romanzo d'appendice cio\u00e8 collocato in prima pagina nel taglio basso. Usc\u00ec in 79 puntate, pubblicate dal 15 giugno al 16 settembre 1898, ma pieno di refusi. Snobbato dalla critica, venne recensito solo dal quotidiano socialista triestino \u00abIl Lavoratore\u00bb, sul numero del 13 ottobre 1898. Alla fine dello stesso anno apparve con modifiche - e i refusi solo parzialmente corretti - in volume presso l'editore-libraio \"Ettore Vram\", a spese dell'Autore, in mille copie. Nel \"Profilo autobiografico\", apparso postumo nel 1929, Svevo dichiarava: \u00abil libro non fu pensato per essere pubblicato\u00bb, anche perch\u00e9 a Trieste la vicenda raccontata nel romanzo era molto nota. Il manoscritto \u00e8 andato disperso. Al suo apparire, il romanzo non riscosse nessun successo. \nSolo nel 1927, Svevo - desideroso di ripubblicare l'opera ma conscio della necessit\u00e0 di modifiche - ne pubblic\u00f2, dopo i rifiuti dei pi\u00f9 importanti editori italiani (Fratelli Treves, Mondadori, Cappelli; e poi Treves-Zanichelli e Bemporad), una seconda edizione profondamente riveduta, per la quale egli si affid\u00f2 principalmente a Marino de Szombathely e, probabilmente, anche al genero Antonio Fonda Savio.\nStudiando le varianti tra la prima e la seconda edizione, Giacomo Devoto individu\u00f2 \u00abunilateralit\u00e0 e deficienze\u00bb nella revisione, condizionata dalla rassegnazione di Svevo alle critiche ricevute. Pertanto, le correzioni avrebbero comportato un \u00abaumento di letterariet\u00e0, talora preziosa\u00bb.\nTrama.\nEmilio Brentani \u00e8 un impiegato di un'assicurazione: conduce una modesta esistenza in un appartamento di Trieste condiviso con la sorella Amalia, la quale, non avendo molti rapporti con il mondo esterno, si limita principalmente ad accudirlo.\nAccade un giorno che Emilio conosce Angiolina, di cui si innamora, e ci\u00f2 lo porta a trascurare la sorella e l'amico Stefano Balli, che compensa i pochi riconoscimenti artistici con i successi con le donne. Emilio tenta di fare capire ad Angiolina che la relazione tra i due sar\u00e0 subordinata ai doveri di lui, come quello nei confronti della propria famiglia. Non \u00e8 in grado di rendersi conto che in realt\u00e0 sar\u00e0 Angiolina ad avere il coltello dalla parte del manico, ad investire meno sentimenti e a soffrire di meno a causa di questa relazione non ufficiale.\nStefano non crede nell'amore e cerca di convincere Emilio a divertirsi con Angiolina, che ha del resto una pessima fama a Trieste. Emilio finisce invece per aprire il cuore a questa donna, arrivando anche a trascurare gli avvertimenti degli amici: infatti Angiolina non lo ricambia, e anzi inizia a mostrare un certo interesse per un ombrellaio e per lo stesso Stefano Balli. Del resto, come indicato nell\"'incipit\" del romanzo, l'accordo desiderato dal Brentani era quello di un legame senza impegni.\nStefano, dal canto suo, comincia a frequentare casa Brentani con maggiore continuit\u00e0. Per ironia del destino Amalia finisce per innamorarsi di Stefano. Il suo fascino maschile fa quindi colpo su entrambe le protagoniste femminili. Emilio, geloso della sorella, allontana Stefano, mentre Amalia comincia a drogarsi con l'etere, finch\u00e9 non si ammala di polmonite (questo atteggiamento di Amalia nei confronti della vita si avvicina decisamente al suicidio di Alfonso Nitti, protagonista del romanzo d'esordio \"Una vita\"). La malattia la condurr\u00e0 alla morte.\nEmilio smette di frequentare Angiolina, pur amandola, e si allontana da Stefano Balli. Viene poi a sapere che Angiolina \u00e8 fuggita con il cassiere di una banca, per poi recarsi nella capitale dell'Impero, Vienna. Il romanzo si conclude con un'immagine significativa: anni dopo, nel ricordo, Emilio vede le due donne idealizzate secondo i propri desideri e fuse in una singola persona, con l'aspetto dell'amata e il carattere della sorella.\nPersonaggi.\nQuest'opera pu\u00f2 essere definita un \"romanzo quadrangolare\" per la presenza di quattro personaggi e per i rapporti intercorrenti fra di loro. \nTecnica narrativa.\nQuanto alla tecnica narrativa, il narratore \u00e8 esterno (terza persona) con interpretazione ironica delle parole del protagonista. Il punto di vista \u00e8 interno al protagonista e emerge attraverso il discorso indiretto libero. Il tempo segue l'ordine cronologico della vita del protagonista.\nNegativo \u00e8 il parere sulla scrittura da parte di Giuseppe Prezzolini, secondo cui \u00abla lingua italiana di Svevo lascia molto a desiderare (si vedano le prime edizioni di \"Senilit\u00e0\" e de \"La coscienza di Zeno\", non le altre, corrette)\u00bb. Questo va in ogni caso inquadrato nell'ottica di un autore che si serve, nella vita quotidiana, soprattutto del triestino e del tedesco, tanto che nei suoi romanzi la lingua italiana viene talvolta indicata semplicemente come \"il toscano\".\nLettura del romanzo.\nMolto apprezzato da James Joyce, che si prodig\u00f2 per una buona riuscita della seconda edizione, il romanzo si avvicina allo stile dello scrittore irlandese, dato che \u00e8 essenzialmente introspettivo e mira a mettere in luce la vita interiore di Emilio.\n\u00c8 percorso da una certa ironia dell'autore nei confronti della figura principale, Brentani, nel quale Svevo in parte identifica la propria personalit\u00e0. L'inettitudine di Brentani \u00e8 infatti spietatamente messa a nudo dal narratore, che considera il protagonista come persona in un certo senso malata e, infine, senile. Il lettore viene coinvolto in questa complicit\u00e0 con il narratore, e riconosce subito i limiti e l'inadeguatezza di Emilio. Il personaggio di Angiolina \u00e8 opposto a quello del Brentani: lungi da riflessioni esistenziali e da scrupoli di qualsiasi natura, Angiolina sfrutta le occasioni che le si pongono per progredire e godere di vantaggi sempre nuovi. La sua figura si evolve agli occhi di Brentani, il quale cerca dapprima di considerarla come un angelo, cercando di darle l'improbabile soprannome di \"Ange\"; pi\u00f9 tardi, la ragazza verr\u00e0 per\u00f2 chiamata addirittura \"Giolona\" dal Balli a causa della sua statura. Il cambio di nome del personaggio ne mette bene in evidenza la graduale affermazione. Vale il discorso opposto per Amalia, il vero e proprio \"alter ego\" di Emilio, votato a consumarsi lentamente.\nLa morte della sorella lascia intuire che l'esistenza del protagonista \u00e8 in pericolo e che \u00e8 necessaria una presa di coscienza per evitarne un decadimento dei pi\u00f9 vergognosi, come quello riservato al protagonista del romanzo precedente (la morte); un destino cui Emilio finisce per sottrarsi, seppure a stento. La presa di coscienza di cui si avverte la mancanza in \"Senilit\u00e0\" verr\u00e0 esaurientemente descritta nel romanzo successivo, \"La coscienza di Zeno.\"\nIl romanzo, rappresentazione delle contraddizioni e delle frustrazioni dell'intellettuale piccolo-borghese, vede i personaggi divisi fra \"lottatori\" e \"contemplatori\", in base al modello in cui il filosofo Schopenhauer aveva diviso l'umanit\u00e0. Secondo quanto scrive il filosofo di Danzica, i \"lottatori\" combattono per l'affermazione di s\u00e9 e si oppongono con forza ed audacia alla Volont\u00e0 che governa ciecamente la vita; i \"contemplatori\" invece sono inetti a vivere, deboli e \"malati\", rinunciano alla lotta e si rifugiano nella malinconia. Stefano, energico, aggressivo e donnaiolo, ed Angiolina, sensuale e priva di regole morali, sono due \"lottatori\"; Emilio, caratterizzato da inettitudine morale e prudenza verso il piacere (senilit\u00e0, inerzia mentale e sentimentale), ed Amalia, con desiderio impotente di trasgressione, sono \"contemplatori\"."}
{"id": "633469", "revid": "834", "url": "https://it.wikipedia.org/wiki?curid=633469", "title": "Microprocessori", "text": ""}
{"id": "633472", "revid": "154639", "url": "https://it.wikipedia.org/wiki?curid=633472", "title": "Costruttivismo (filosofia)", "text": "Il costruttivismo \u00e8 una posizione filosofica ed epistemologica che considera la rappresentazione della realt\u00e0, e quindi il mondo in cui viviamo, come il risultato dell'attivit\u00e0 costruttrice delle nostre strutture cognitive, assumendo una prospettiva spesso relativistica e soggettivista.\nSeppur molti costruttivisti, di matrice pi\u00f9 razionalista, affermino l'esistenza di una realt\u00e0 oggettiva e fisica e di alcuni principi morali, quello che conta ai loro occhi, nell'interazione tra il mondo e i soggetti, \u00e8 solo e unicamente la realt\u00e0 percepita da costoro.\nPrecursori.\nTale teoria ha nei suoi precursori diversi pensatori: da Eraclito agli stoici (come Epitteto, per cui non conta la realt\u00e0 ma la nostra immagine di essa, insistendo cos\u00ec sulla necessit\u00e0 di costruirsi comunque una realt\u00e0 soddisfacente), dai sofisti (specialmente Protagora e Gorgia, con il loro relativismo gnoseologico ed etico) fino ad alcuni esistenzialisti talvolta portatori di relativismo o costruttori di un'etica personale, come Husserl, Nietzsche, Stirner, Schopenhauer (\"Il mondo come volont\u00e0 e rappresentazione\"), Camus, Sartre (con il suo soggettivismo) e Heidegger, e, in oriente, il buddhismo e il taoismo, senza escludere Henri Bergson, Karl Popper e Giambattista Vico.\nOrigini ed evoluzione.\nLe origini del costruttivismo, come di tutte le correnti filosofiche soggettiviste, sono molto antiche. Tra i precursori troviamo in Occidente la scuola sofista (V secolo a.C.) dagli esiti relativistici, la quale, come tramandatoci da Platone nel \"Teeteto\", afferma con Protagora: Ancor prima (a partire dal VI secolo a.C.) in Oriente si sviluppa il pensiero buddista che fonda la saggezza sul principio di vacuit\u00e0, secondo il quale i fenomeni non hanno esistenza intrinseca (oggettiva), ma sono solo convenzioni e apparenze nominali (velo di maya), che occorre eliminare del tutto fin quando si approder\u00e0 al nulla, che per\u00f2 non sar\u00e0 pi\u00f9 il nulla dei fenomeni illusori e relativi della \"maya\", ma un nulla causato dalla perdita totale della coscienza e dell'io individuale che si smarrisce nel Nirvana.\nVi sono anche dei rapporti con lo strutturalismo e anche taluni aspetti della fisica quantistica e della teoria della relativit\u00e0 generale, nonch\u00e9 della psicoanalisi (Freud, Jung) e dei suoi derivati (come il surrealismo), hanno influenzato il pensiero costruttivista.\nTeoria generale.\nLa vita \u00e8 un processo cognitivo: vivere significa conoscere e conoscere significa vivere. \u00c8 attraverso il processo cognitivo, che nasce dall'esperienza individuale, che ogni essere vivente genera il proprio mondo. L'esperienza vissuta \u00e8 il punto di partenza di ogni conoscenza e l'uomo compie le proprie esperienze attraverso il proprio corpo avente struttura determinata. Soggetti diversi rispondono in maniera diversa ad uno stesso stimolo e la risposta sar\u00e0 determinata dal modo in cui l'osservatore \u00e8 strutturato. \u00c8 la struttura dell'osservatore che determina come esso si comporter\u00e0 e non l'informazione ricevuta. L'informazione in s\u00e9 non ha significato se non quello che le attribuisce il sistema con cui interagisce, perci\u00f2 la sua stessa esistenza e la stessa realt\u00e0 oggettiva possono essere \u00abmesse tra parentesi\u00bb, secondo un'espressione utilizzata da Husserl.\nTutte quelle propriet\u00e0 che si credeva facessero parte delle cose, si rivelano cos\u00ec propriet\u00e0 dell'osservatore, per cui l'oggettivit\u00e0 che conta non \u00e8 quella esterna e indipendente dal soggetto, ma quella data dall'obiettivo (mentale) verso cui si dirige ogni atto intenzionale del pensiero.\nGli esiti di questa concezione sono diversi. Da un lato, se ogni soggetto costruisce la propria realt\u00e0 quale i suoi sensi gli presentano (soggettivismo), e se questa realt\u00e0 \u00e8 mutevole nel tempo e nello spazio in ragione dello stato in cui egli stesso e l'oggetto osservato si trovano, si aprirebbero le porte del relativismo, in base al quale non esisterebbe pi\u00f9 alcuna vera differenza tra ci\u00f2 che si conosce e ci\u00f2 che \u00e8, dato che ogni essere senziente ha il proprio mondo personale (il principio di non contraddizione viene a decadere).\nD'altro lato, non mancano posizioni critiche nei confronti del relativismo stesso, che rilevano come esso cada in una palese contraddizione in termini quando pretende di negare ogni possibilit\u00e0 di conoscenza oggettiva da un punto di vista oggettivo, o di affermare la relativit\u00e0 del tutto facendone una tesi assoluta. Husserl, ad esempio, contestando lo psicologismo, sosteneva che le leggi della logica esprimono una necessit\u00e0 assoluta, su cui si basa la possibilit\u00e0 stessa del conoscere e del pensare.\nSviluppo.\nIl costruttivismo cos\u00ec definito, per vari cambiamenti sul piano culturale, filosofico e della ricerca tecnologica, nasce come un nuovo quadro teorico negli anni '70 e 80. Esso scaturisce dal crollo dell'idea che la conoscenza possa essere oggettivamente appresa.\nNasce soprattutto come esigenza di abbandonare un cognitivismo H. I. P. (Human Information Processing) che non ha mai del tutto rinunciato ad alcune componenti meccanicistiche proprie del comportamentismo.\nGnoseologia.\nI concetti principali che caratterizzano l'attuale costruttivismo sono i seguenti:\nIn primo piano viene posta la \"costruzione del significato\" sottolineando il carattere attivo, polisemico, non predeterminabile di tale attivit\u00e0.\nLa teoria della conoscenza (gnoseologia) dei costruttivisti postula che il conoscere sia:\nNel costruttivismo si assume che la formazione sia un'esperienza situata in uno specifico contesto: il soggetto, spinto dai propri interessi, costruisce attivamente una propria concezione della realt\u00e0 attraverso un processo di integrazione di molteplici prospettive offerte.\nDidattica.\nIl costruttivismo recupera alcuni concetti del positivismo e del neopositivismo: la conoscenza come costruzione attiva del soggetto, \u00e8 un concetto presente in gran parte della ricerca di questo secolo. Dewey, Piaget e Vygotskij possono essere considerati costruttivisti. L'apprendimento non \u00e8 visto solo come un'attivit\u00e0 personale, ma come il risultato di una dimensione collettiva d'interpretazione della realt\u00e0. La nuova conoscenza si costruisce non solo in base a ci\u00f2 che \u00e8 stato acquisito in passate esperienze ma anche e soprattutto attraverso la condivisione e negoziazione di significati espressi da una \"comunit\u00e0 di interpreti\".\nEsso \u00e8 anche un nuovo quadro di riferimento \"learning centered\" che pone, cio\u00e8, il soggetto che apprende al centro del processo formativo, in alternativa ad un approccio educativo teaching centered, basato sulla centralit\u00e0 dell'insegnante, unico e indiscusso detentore di un sapere universale, astratto e indipendente dal contesto di riferimento.\nCritici.\nUn critico del costruttivismo \u00e8 stato il filosofo statunitense Paul Artin Boghossian. Al costruttivismo si oppongono anche il neopositivismo classico, il neoidealismo, l'oggettivismo e spesso il giusnaturalismo, oltre che le filosofie assolutiste e anti-relativiste, che pongono un Assoluto come punto di verit\u00e0 immodificabile, che sia religioso (come nella filosofia cattolica) o laico (come nella filosofia della libert\u00e0 di von Hayek, che per altri versi \u00e8 per\u00f2 affine a Popper).\nCampi di applicazione.\nIl costruttivismo, oltre che nella filosofia generale, ha prodotto contributi principalmente nella forma epistemologica, nella psicologia (specialmente la psicologia sistemica, la psicoterapia strategica e quella cognitivo-comportamentale, con influssi di quella Ericksoniana, nonch\u00e9 nella disciplina non riconosciuta della programmazione neuro linguistica) e nella sociologia (costruttivismo sociale e costruzionismo) oltre che in matematica e in cibernetica, linguistica e arte (da non confondere con il costruttivismo artistico sorto nel 1913, che rappresenta un movimento a s\u00e9 stante) e finanche in scienza politica.\nPsicologia.\nNotevoli applicazioni sono derivate dalle teorie costruttiviste in psicologia, dove la realt\u00e0 pu\u00f2 essere \"piegata\" a fini terapeutici e autoterapeutici (un esempio \u00e8 l'utilizzo della fallacia argomentativa). Nell'ambito della matrice epistemologica costruttivista, viene messa in discussione la possibilit\u00e0 di una conoscenza \"oggettiva\", in quanto sapere totale che rappresenti, in modo fedele, un ordine esterno indipendente dall'osservatore; la stessa osservazione diretta dei fenomeni non \u00e8 pi\u00f9 considerata fonte privilegiata di conoscenza obiettiva. Un'affermazione che ben riflette i cambiamenti avvenuti nel campo dell'epistemologia moderna da Karl Popper in poi, \u00e8 la seguente proposizione:\nNon esistono fatti \"nudi\", ovvero al di fuori delle teorie. Al contrario, ogni osservazione, \u00e8 ritenuta possibile solo alla luce di teorie, e nessuna conoscenza \u00e8 data dall'ambiente, ma \u00e8 sempre sviluppo di una conoscenza precedente. L'approccio si dice costruttivista in quanto tiene in considerazione il punto di vista di chi osserva, di chi esamina; esso considera il sapere come qualcosa che non pu\u00f2 essere ricevuto in modo passivo (come affezione del mondo esterno) dal soggetto, ma che risulta dalla relazione fra un soggetto attivo e la realt\u00e0. La realt\u00e0, in quanto oggetto della nostra conoscenza, sarebbe dunque creata dal nostro continuo \"fare esperienza\" di essa. La determiniamo dal modo, dai mezzi, dalla nostra disposizione nell'osservarla, conoscerla e comunicarla. Si forma nei processi d'interazione ed attraverso l'attribuzione di significati alla nostra esperienza. In questi processi il linguaggio ha certamente un ruolo fondamentale. La \"costruzione\" si poggia quindi su mappe cognitive che servono agli individui per orientarsi e costruire le proprie interpretazioni. Persino alcuni disturbi mentali non vengono ritenuti tali, ma solo distorsioni eccessive e forme della propria visione del mondo.\nEsponenti principali.\nStudiosi costruttivisti o a vario titolo ispirati ad esso, divisi secondo il loro principale campo di lavoro (Nota: molti di loro sono o furono comunque attivi in pi\u00f9 di un singolo ramo della conoscenza). Per un elenco di filosofi specificamente costruttivisti vedi "}
{"id": "633475", "revid": "287204", "url": "https://it.wikipedia.org/wiki?curid=633475", "title": "Maestro della Dormitio di Terni", "text": "Questo \"Ars Magister\" italiano deve il suo nome al monumentale affresco raffigurante la \"Dormitio Virginis\" (1) , conservato nella chiesa di San Pietro a Terni.\nAlla stessa mano sono da riferire, databili entro gli ultimi due decenni del secolo, la \"Maest\u00e0\", affrescata nella chiesa di San Gregorio di Spoleto (opera datata MCCCLX...), due scomparti di polittico ora nella Collezione Lambert, infine il Trittico conservato a Genova nella Raccolta Viezzoli.\nDa fonti scritte sappiamo che nel 1412 a Spoleto lo stesso artista autore della Dormitio affresc\u00f2 la lunetta esterna della chiesa di San Nicol\u00f2, una \"Madonna col bambino tra i santi Agostino e Nicol\u00f2\".\nCostui si chiamava Francesco di Antonio ed era attivo insieme a Cola di Pietro nella decorazione della chiesa di Santa Maria a Vallo di Nera."}
{"id": "633476", "revid": "599013", "url": "https://it.wikipedia.org/wiki?curid=633476", "title": "Marco Carra (cestista)", "text": "Carriera.\nCresciuto nel vivaio della Pallacanestro Reggiana, \u00e8 soprannominato dai tifosi \"Lupo\". La paternit\u00e0 del soprannome \u00e8 attribuita a Sergio Smer-ieri, all'epoca coach delle giovanili reggiane. Carra debutta in serie A nella stagione 1998-99 con la stessa Pallacanestro Reggiana, squadra in cui milita fino al 2002 quando decide di firmare per Montegranaro, all'epoca formazione di Serie B d'Eccellenza. A Montegranaro resta due anni, dopodich\u00e9 nel 2004 passa alla Juvecaserta.\nNel 2005 fa il suo ritorno alla Pallacanestro Reggiana, giocando per due anni in Serie A: dopo la retrocessione in Legadue degli emiliani, Carra rimane in categoria venendo prestato a Teramo dove \u00e8 riserva di Giuseppe Poeta. Nella stagione 2008-09 vive un'ulteriore annata coi colori biancorossi reggiani, prima di trasferirsi in Serie A Dilettanti ad Omegna. Nella stagione 2011-12 viene ingaggiato dalla Pallacanestro Trieste in Divisione Nazionale A di cui nelle stagioni successive diventer\u00e0 capitano. Il 13 maggio 2015, dopo aver segnato 24 punti nella decisiva gara-5 dei playoff persa contro Brescia 69-55, annuncia il ritiro ufficiale dal basket giocato."}
{"id": "633477", "revid": "287204", "url": "https://it.wikipedia.org/wiki?curid=633477", "title": "Premio Stephen Dedalus", "text": "Il premio letterario Stephen Dedalus \u00e8 un riconoscimento che viene assegnato annualmente a due opere (tre dall'edizione 2009), una di narrativa e una di poesia (e, dal 2009, una di saggistica), edite in Italia nell'anno di riferimento.\nStoria.\nIl premio nasce a Forl\u00ec nell'anno 2005\nModalit\u00e0.\nVengono premiati testi che incidano sul presente e che non siano destinati a restare il caso o la moda di pochi mesi. In questa scelta verranno coinvolti anche i \u2018lettori forti\u2019 (quelli appunto che non si fanno condizionare dalle mode), raggiunti via internet oppure attraverso il circuito delle biblioteche e delle associazioni, e il mondo della scuola, con insegnanti e studenti che potranno creare loro percorsi didattici a partire dalle opere finaliste o vincitrici del premio."}
{"id": "633484", "revid": "228587", "url": "https://it.wikipedia.org/wiki?curid=633484", "title": "Picosiemens", "text": ""}
{"id": "633485", "revid": "228587", "url": "https://it.wikipedia.org/wiki?curid=633485", "title": "Petasiemens", "text": ""}
{"id": "633487", "revid": "14894", "url": "https://it.wikipedia.org/wiki?curid=633487", "title": "Maestro della Dormitio Virginis di Terni", "text": ""}
{"id": "633488", "revid": "287204", "url": "https://it.wikipedia.org/wiki?curid=633488", "title": "Parco nazionale di Marojejy", "text": "Il Parco nazionale di Marojejy (\"Marojezy\" secondo altre dizioni) \u00e8 un'area naturale protetta del Madagascar, situata nella provincia di Antsiranana, a met\u00e0 strada tra Sambava e Andapa.\nLa attrattiva principale del Parco \u00e8 rappresentata dal massiccio di Marojejy, esplorato per la prima volta nel 1948 dal naturalista francese Jean-Henri Humbert. Grazie anche alla opera di sensibilizzazione di Humbert l'area fu dichiarata Riserva Naturale Integrale (RNI) nel 1952; dal 1998 gode dello status di Parco Nazionale.\nIl parco fa parte del complesso delle Foreste pluviali di Atsinanana, patrimonio dell'umanit\u00e0 dell'UNESCO.\nTerritorio.\nHa una superficie di 60.050 ha.\nFlora.\nLa vegetazione del Marojejy varia in funzione dei diversi microclimi presenti alle diverse altitudini ed \u00e8 caratterizzata da una estrema biodiversit\u00e0 con oltre 2.000 specie vegetali tra cui almeno 275 specie di felci, 35 specie di palme, ben 7 delle quali endemiche del massiccio e diverse essenze pregiate tra cui tre specie di palissandro (\"Dalbergia madagascariensis\", \"D.\u00a0baronii\" e \"D.\u00a0louvelii\").\nSi distinguono quattro fasce di vegetazione:\nFauna.\nNel parco vivono 11 differenti specie di lemuri. Tra quelli che \u00e8 pi\u00f9 probabile incontrare vi sono il rarissimo sifaka setoso (\"Propithecus candidus\"), noto localmente come \"simpona\", di cui si stima sopravvivano poco meno di un migliaio di esemplari, il lemure dal ventre rosso (\"Eulemur rubriventer\"), il lemure dalla fronte bianca (\"Eulemur albifrons\") e il maki lanoso (\"Avahi laniger\"). Meno facili da osservare, per le loro abitudini notturne, l'aye-aye (\"Daubentonia madagascariensis\"), il microcebo rosso (\"Microcebus rufus\"), il chirogaleo dalle orecchie pelose (\"Allocebus trichotis\"), il chirogaleo bruno (\"Cheirogaleus major\"), il valuvi forcifero (\"Phaner furcifer\"), il lemure donnola (\"Lepilemur mustelinus\") e l'apalemure grigio (\"Hapalemur griseus\").\nTra gli altri mammiferi presenti vi sono il fossa (\"Cryptoprocta ferox\"), 15\u00a0specie differenti di tenrec e il pipistrello dai piedi a ventosa (\"Myzopoda aurita\").\nMolto ricca l'avifauna, con oltre 100 specie differenti tra le quali l'aquila serpentaria del Madagascar (\"Eutriorchis astur\"), l'astore di Henst (\"Accipiter henstii\"), la falsa nettarinia ventregiallo (\"Neodrepanis hypoxantha\"), il tessitore fiammante (\"Foudia madagascariensis\"), la ghiandaia marina di Crossley (\"Atelornis crossleyi\"), il vanga dall'elmo (\"Euryceros prevostii\"), il vanga dal becco uncinato (\"Vanga curvirostris\"), il vanga di Bernier (\"Oriolia bernieri\"), il drongo crestato (\"Dicrurus forficatus\"), il bulbul corona grigia (\"Xanthomixis cinereiceps\") e il garrulo orecchie gialle (\"Crossleyia xanthophrys\").\nSono state censite 77 specie di rettili, tra cui il boa arboricolo \"Sanzinia madagascariensis\", i camaleonti \"Calumma peyrierasi\" (il cui areale \u00e8 ristretto alle zone di alta quota del massiccio), \"Calumma nasutum\", \"Furcifer pardalis\", \"Brookesia betschi\" e \"Brookesia stumpffi\", i gechi \"Blaesodactylus antongilensis\", \"Ebenavia inunguis\", \"Paroedura gracilis\", \"Phelsuma quadriocellata\" e \"Uroplatus ebenaui\", gli scincidi \"Amphiglossus melanurus\" e \"Trachylepis gravenhorstii\".\nSono inoltre presenti 70 specie di anfibi (\"Boophis\" spp., \"Mantella\" spp., \"Mantidactylus\" spp., \"Cophyla\" spp., \"Plethodontohyla\" spp., \"Rhombophryne\" spp.)."}
{"id": "633491", "revid": "110157", "url": "https://it.wikipedia.org/wiki?curid=633491", "title": "Sporangio", "text": "Lo sporangio \u00e8 la struttura cava pluricellulare, nella quale si formano le spore (se \u00e8 unicellulare, allora si parla di sporocisti). Nel corso dell'evoluzione, si assiste di preferenza alla formazione di sporangi. Di seguito si considerer\u00e0 il concetto di \"sporangio\" nel senso pi\u00f9 ampio. Gruppi di sporangi nelle felci e nei funghi prendono il nome di sori.\nSi chiama sporangio quindi nei funghi e nelle piante (arbusti in generale). Nelle alghe invece sporocisti.\nEsempi.\nLa formazioni di sporangi \u00e8 tipica del mondo vegetale nel senso pi\u00f9 ampio. Il termine stesso non \u00e8 indicativo del tipo di spore contenute all'interno di essi, se mitospore (prodotte per sporulazione, cio\u00e8 divisioni mitotiche che portano a spore con corredo cromosomico pari a quello dell'organismo che le ha generate) o meiospore (prodotte per sporogonia, cio\u00e8 in seguito a meiosi con dimezzamento del corredo cromosomico originario). In ogni caso, si tratta formalmente di endospore, perch\u00e9 contenute all'interno dello sporangio. Le esospore sono invece esposte all'esterno e sono tipiche dei funghi.\nNei funghi ascomiceti, l'asco \u00e8 lo sporangio che contiene le ascospore (che rientrano nella tipologia delle meiospore). Nelle piante superiori, si possono individuare le strutture omologhe agli sporangi (e che potrebbero a buon diritto essere cos\u00ec denominate). Nell'antera, le cellule madri delle microspore originano per meiosi quattro microspore ciascuna, da cui si formano i granuli pollinici. Contenendo delle spore, le antere, o pi\u00f9 precisamente le sacche polliniche che le formano, sono sporangi (microsporangi, perch\u00e9 contengono le microspore)."}
{"id": "633492", "revid": "122504780", "url": "https://it.wikipedia.org/wiki?curid=633492", "title": "PT", "text": ""}
{"id": "633493", "revid": "599013", "url": "https://it.wikipedia.org/wiki?curid=633493", "title": "Campiere", "text": "Il campiere, in Italia, era una guardia campestre ovvero una guardia privata di una tenuta agricola.\nRispondeva del suo operato al gabellotto in primis e indirettamente al proprietario latifondista.\nStoria.\nFigura tipica della Sicilia dell'XIX secolo, invero erano presenti nelle zone agricole di tutta Italia, ma in forma temporanea: uomini di fiducia del proprietario, del mezzadro o dell'affittuario, perlopi\u00f9 disarmati, controllavano, in ronda o da postazioni sopraelevate, le coltivazioni nel periodo prossimo alla raccolta, per prevenire furti, danneggiamenti e incendi dolosi delle messi mature.\nLo scrittore catanese Giovanni Verga menziona i campieri nelle sue opere. L'autore nella novella \"Libert\u00e0\" tratta della rivolta contadina del 1860 a Bronte (Catania). Dalla folla che \"spumeggiava e ondeggiava davanti al casino dei \"galantuomini\"\" si odono queste grida:\" A te prima barone! che hai fatto nerbare la gente dai tuoi campieri!\". Pi\u00f9 oltre Verga aggiunge: \"La baronessa aveva fatto barricare il portone: travi, carri di campagna, botti piene, dietro; e i campieri che sparavano dalle finestre per vender cara la pelle\"."}
{"id": "633494", "revid": "203463", "url": "https://it.wikipedia.org/wiki?curid=633494", "title": "Rocca Sanvitale (Fontanellato)", "text": "La rocca Sanvitale, nota anche come castello di Fontanellato, \u00e8 un maniero d'epoca medievale interamente circondato da fossato colmo d'acqua, che sorge in piazza Matteotti 1 a Fontanellato, in provincia di Parma; al suo interno si trova la Saletta di Diana e Atteone, nota per gli affreschi manieristi del Parmigianino.\nStoria.\nL'originaria fortificazione a difesa del borgo di \"Fontana Lata\" fu eretta a partire dal 1124 per volere del marchese Oberto I Pallavicino, che ottenne il feudo in seguito a uno scambio di terreni con i marchesi Folco e Ugo I d'Este. Nel 1145 Oberto cedette al comune di Piacenza la torre e il suo territorio.\nNel XIV secolo i Visconti si impossessarono della fortezza, che nel 1378 Gian Galeazzo Visconti concedette in beneficio ai guelfi Sanvitale, come compenso per la loro fedelt\u00e0.\nNel 1386 i nuovi feudatari avviarono i lavori di costruzione di un nuovo castello attorno all'antica torre; la cinta muraria fu completata verso il 1400 e nel 1404 il duca di Milano Giovanni Maria Visconti innalz\u00f2 al rango di contea il territorio di Fontanellato, investendone ufficialmente i fratelli Giberto e Gian Martino Sanvitale.\nNel 1482, durante la guerra dei Rossi, la rocca sub\u00ec l'assalto da parte delle truppe rossiane.\nNel 1551, durante la guerra di Parma, il castello fu attaccato dai soldati imperiali, che furono respinti.\nIl castello fu in seguito ampliato e trasformato in elegante dimora nobiliare, ricca di importanti opere d'arte e affreschi; la struttura fu pressoch\u00e9 completata nelle forme attuali nel XVI secolo.\nNei primi anni del XVII secolo la rocca sub\u00ec un attacco da parte dell'esercito spagnolo, che caus\u00f2 il danneggiamento delle fortificazioni; di conseguenza l'ingegnere di corte Smeraldo Smeraldi fu incaricato della sistemazione del fossato, su cui fu edificato un nuovo ponte in muratura in sostituzione dell'antico ponte levatoio.\nNel 1611 il conte Alfonso II Sanvitale fu accusato di aver partecipato alla presunta congiura ai danni del duca Ranuccio I Farnese, che comport\u00f2 la confisca di tutti i suoi beni e la condanna a morte di tutti i nobili coinvolti. Solo dopo alcuni anni suo cugino Alessandro II Sanvitale, in segno di riconoscenza da parte dei Farnese, ebbe il permesso di acquistare dalla Camera Ducale di Parma la rocca di Fontanellato.\nNel 1688 il conte Alessandro III Sanvitale trasform\u00f2 in cappella il livello terreno dell'antico mastio d'accesso, che era stato adibito a legnaia agli inizi del secolo in seguito allo spostamento dell'ingresso nella torre adiacente; fu modificato inoltre il precedente oratorio posto sull'altro lato del cortile centrale, mentre furono ristrutturati alcuni ambienti del primo piano; fu infine realizzato l'attuale grande orologio sulla fronte dell'alta torre, in sostituzione di un altro strumento risalente al XVI secolo.\nAltri piccoli interventi furono eseguiti nel XVIII secolo, quando furono aperte le portefinestre con balconcini in ferro battuto in facciata e sulle torri. \nIntorno al 1830 il conte Luigi Sanvitale fece abbattere alcuni corpi aggiunti in epoca pi\u00f9 recente sul lato sud-ovest, per realizzare sul terrazzo cos\u00ec ricavato un giardino pensile, dedicato alla dea Flora.\nNel 1878 la rocca fu restaurata ripristinando alcuni degli elementi medievali perduti nei secoli; i lavori interessarono in particolare il cortile interno, ove furono risistemati i loggiati e furono aperte alcune finestre in stile neogotico.\nVerso la fine del XIX secolo l'ultimo conte Giovanni Sanvitale fece trasformare la torre sud in camera ottica. Nel 1948 vendette la rocca all'amministrazione comunale di Fontanellato, che in seguito ne avvi\u00f2 i lavori di restauro per adibirla a sede municipale e aprire alcune sale al pubblico.\nNel 1999 furono resi visitabili altri 11 ambienti restaurati del piano terreno, in seguito allo spostamento degli uffici comunali e degli archivi che vi erano collocati.\nDescrizione.\nIl castello, interamente circondato da un fossato alimentato da acqua di risorgiva, si sviluppa su una pianta quadrata attorno a un cortile centrale, con quattro torri angolari, di cui tre cilindriche.\nLa facciata principale, interamente rivestita in laterizio come il resto della struttura, \u00e8 preceduta dal seicentesco ponte in muratura d'accesso, che conduce all'alta torre centrale. Sopra all'ampio portale d'ingresso ad arco a tutto sesto si aprono simmetricamente due portefinestre con balconcino in ferro battuto. In sommit\u00e0 si staglia un grande orologio seicentesco con quadrante interno ed esterno, restaurato nel 1997; l'unica lancetta dorata, arricchita con la raffigurazione centrale del \"Sole\", \u00e8 collegata a tre campane, che scandiscono il passare del tempo secondo un complesso schema; il quadrante esterno indica le 12 ore con numeri romani, le mezze ore con lance e i quarti d'ore con linee. A coronamento si elevano lungo il perimetro della torre e dell'intero castello merlature ghibelline, in parte coperte da tetti.\nAlla sinistra del torrione d'accesso si innalza in aggetto una seconda torre pi\u00f9 piccola, che in origine fungeva da mastio e da ingresso alla rocca; la muratura mostra ancora a met\u00e0 altezza i segni dei merli a coda di rondine accecati e dei bolzoni chiusi del ponte levatoio, che si collegava attraverso il portale centrale ad arco a tutto sesto col primitivo atrio d'ingresso, successivamente trasformato nella cappella di San Carlo.\nAll'estremit\u00e0 meridionale si eleva una piccola torre cilindrica con beccatelli e caditoie, ai margini del giardino pensile; la piccola struttura terrazzata, in origine adibita a prigione su pi\u00f9 livelli, ospita dalla fine del XIX secolo la camera ottica voluta dal conte Giovanni Sanvitale. Accanto a essa si sviluppa dietro alla cortina merlata il giardino pensile ottocentesco, che si apre verso l'esterno attraverso alcune arcate a sesto ribassato ricavate nella muratura. All'estremit\u00e0 ovest si eleva una seconda torre cilindrica, uguale alla precedente.\nAlla destra del torrione d'accesso si erge su tre livelli l'ala nord-est del castello, che culmina sullo spigolo orientale con una torre cilindrica su due piani, arricchita dalla portafinestra con balconcino aperta nel XVIII secolo.\nIl fianco nord-orientale \u00e8 caratterizzato dalla presenza al piano nobile di un'elegante loggia ad arcate a tutto sesto, innalzata su colonnine in pietra e marmo con capitelli; le pareti interne sono decorate con affreschi rinascimentali. All'estremit\u00e0 nord si innalza una torre quadrangolare a un piano solo, coronata da un terrazzo nascosto dalla merlatura, che prosegue lungo tutto il prospetto nord-occidentale.\nDi fronte all'ingresso della rocca si elevano le gotiche Scuderie Sanvitale, innalzate nel XV secolo per motivi difensivi e successivamente trasformate nelle scuderie del castello, in sostituzione di quelle fino ad allora collocate nei sotterranei della rocca.\nL'androne d'accesso \u00e8 coperto da una volta a botte ornata con affreschi risalenti agli inizi del XVI secolo, quando l'ingresso fu spostato dal mastio originario; i decori, riscoperti e parzialmente ridipinti nel 1840, raffigurano una serie di stemmi di famiglie collegate ai Sanvitale.\nCortile interno.\nLa corte interna, interamente rivestita in mattoni, \u00e8 affiancata a nord-est da un porticato quattrocentesco ad arcate a tutto sesto, sostenuto da un colonnato in laterizio con capitelli a cubo scantonato; il piano nobile si apre verso il cortile attraverso un elegante loggiato ad archi retto da sottili colonne in pietra con capitelli corinzi; il livello superiore \u00e8 anch'esso caratterizzato dal loggiato ad arcate a tutto sesto, poggiante su colonnine in mattoni con capitelli a cubo scantonato.\nIl porticato con volte a crociera prosegue anche sul lato nord-ovest, con arcate a sesto ribassato sostenute da massicci pilastri in mattoni con sottili capitelli in cotto; il piano nobile presenta una serie di grandi finestre ad arco ogivale delimitate da ampie cornici in cotto, di stile neogotico, mentre il livello superiore si affaccia con pi\u00f9 piccole aperture ad arco a tutto sesto.\nLe altre fronti, prive di porticato, sono anch'esse caratterizzate al piano nobile dalle ampie finestre binate ad arco ogivale, affiancate da colonnine in pietra con capitelli, realizzate in stile neogotico durante la ristrutturazione ottocentesca.\nLoggiato.\nLa scala quattrocentesca a lato dell'androne, chiusa da una volta a botte, conduce al loggiato del piano nobile, caratterizzato dalla serie di volte a crociera di copertura.\nLe due lunette poste sulle porte dei lati corti opposti sono decorate con affreschi gemelli raffiguranti un \"Putto con festone\", realizzati da Felice Boselli verso la fine del XVII secolo nel teatro innalzato nel 1678 su iniziativa del conte Alessandro III Sanvitale accanto alle scuderie e demolito intorno al 1800 per volere del conte Jacopo; i due dipinti furono allora staccati e posizionati nell'attuale collocazione.\nSale del piano nobile.\nSala delle armi.\nIl loggiato del piano nobile conduce direttamente alla grande Sala delle armi, coperta da una volta a vela lunettata, interamente ornata con affreschi risalenti alla fine XVI secolo; i decori, parzialmente ridipinti nel 1861 da Giovanni Gaibazzi e Giuseppe Bossi, risultano attribuibili a un ignoto pittore emiliano cinquecentesco.\nGli affreschi raffigurano al centro un grande stemma dei Borbone di Francia, circondato da vari intrecci vegetali; altri ovali ai lati inquadrano la \"Temperanza con specchio\" e la \"Fama con stemma dei Sanvitale, Meli Lupi e Gonzaga\"; le 22 lunette sono decorate con le rappresentazioni mitologiche classiche di \"Mercurio con la fiaccola e l'elmo alato\", \"Venere seminuda con amore bendato\", \"Marte\", \"Bacco\", \"Nettuno\", \"Diana\", \"Cerere con le spighe\", \"Vulcano con l'incudine e il martello\", \"Giunone\", \"Giove\", \"Europa con il toro\", \"Minerva\", \"Apollo con la cetra\", le quattro \"Stagioni\", una \"Baccante\", una \"Ninfa con tritone\", una \"Fanciulla con fiaccola\", un \"Re con lo scettro\" e una \"Figura femminile con maschera teatrale\". Al di sotto corre lungo l'intero perimetro un'epigrafe in latino di supplica agli dei dell'Olimpo, che sottolinea la protezione garantita ai Sanvitale dal re di Francia.\nIl camino rinascimentale in pietra \u00e8 decorato sulla cappa con un grande stemma in rilievo dei Sanvitale e dei conti di Somaglia, apposto in seguito al matrimonio tra Luigi Sanvitale e Corona Somaglia Stopazzola avvenuto verso la fine del XVI secolo.\nL'ambiente custodisce una serie di armi, risalenti al XVII, XVIII e XIX secolo; vi si trovano varie daghe, spade, lance, balestre e pistole, oltre a scudi, bandiere e numerosi bastoni da passeggio.\nGli arredi sono costituiti da due pregevoli cassapanche cinquecentesche, arricchite con gli stemmi dei Sanvitale, da alcuni cofanetti lignei coevi e da armadi, tavoli e sedie seicenteschi; un raro forziere ancora funzionante, risalente alla fine del XVI secolo, \u00e8 infine collocato su un lato della sala.\nLoggia.\nLa Sala delle Armi si affaccia sulla loggia del fianco nord-est, decorata su due pareti con affreschi raffiguranti alcuni paesaggi e motivi a grottesche, realizzati intorno al 1590 da Cesare Baglioni; il terzo lato \u00e8 ornato con un fregio in monocromo, risalente agli inizi del XVI secolo.\nI dipinti, oggi parzialmente danneggiati, furono coperti durante la ristrutturazione tardo-ottocentesca della rocca, quando l'ambiente fu trasformato in salotto esterno, e furono riscoperti alla fine del XX secolo.\nSala da pranzo.\nIl secondo ambiente affacciato sulla loggia \u00e8 anch'esso coperto da una volta a vela lunettata, decorata con affreschi risalenti al XIX secolo; i dipinti delle lunette raffigurano numerosi stemmi dei Sanvitale e delle famiglie loro collegate.\nIl grande camino rinascimentale posto tra le due finestre \u00e8 ornato con un fregio scolpito, rappresentante tra i triglifi una serie di volti umani e, alle estremit\u00e0, due teste di leoni; la cappa \u00e8 inoltre decorata con un affresco raffigurante l\"'Albero genealogico dei Sanvitale\", in cui campeggia la scritta \"Virtus ubique refulgit\".\nGli arredi sono costituiti da tre grandi credenze e un tavolo seicenteschi, che espongono una collezione di ceramiche, in buona parte decorate con lo stemma dei conti Sanvitale; i pezzi, di fattura parmigiana, piemontese, lombarda, inglese e tedesca, risalgono prevalentemente al XVIII secolo; in mostra sono posti anche due vasi da farmacia provenienti dall'Antica Spezieria di San Giovanni di Parma.\nAlle pareti sono infine appesi due grandi oli raffiguranti \"Nature morte\", dipinti da Felice Boselli intorno al 1690.\nSala del biliardo.\nIl terzo ambiente aperto sulla loggia \u00e8 coperto da un soffitto quattrocentesco a travi lignee, decorato con gli stemmi di numerose famiglie ospitate nella rocca dai Sanvitale.\nUna parete \u00e8 arricchita da un camino in marmo rosso di Verona, dalle linee semplici.\nGli arredi sono costituiti dal grande tavolo da biliardo centrale ottocentesco, dai coevi divani e dal tavolino in scagliola policroma risalente ai primi anni del XVIII secolo.\nAlle pareti sono infine appesi tre grandi oli, di cui due raffiguranti \"Nature morte\", realizzati da Felice Boselli intorno al 1690, e uno rappresentante una \"Battaglia\", dipinto da Ilario Spolverini nella stessa epoca.\nSala dei cimeli di Maria Luigia.\nAccanto alla Sala del biliardo si apre una saletta dedicata alla duchessa di Parma Maria Luigia, ove sono conservati numerosi ricordi legati alla sovrana raccolti da sua figlia Albertina di Montenuovo, moglie del conte Luigi Sanvitale.\nLe teche mostrano i calchi funebri in gesso del volto e della mano della duchessa e del marito morganatico Adam Albert von Neipperg, padre di Albertina; vi \u00e8 inoltre esposta la scultura raffigurante la \"Mano di Maria Luigia con fiore al polso\", eseguita da Antonio Canova nel 1820.\nTra gli altri oggetti personali della duchessa si trovano alcuni berretti da amazzone, un ombrellino e un paio di scarpine in velluto ricamate in oro; \u00e8 inoltre esposta una collezione di vetri di Murano e cristalli di Boemia risalenti al XVI, XVII, XVIII e XIX secolo.\nLa sala \u00e8 arricchita da un camino settecentesco e da due tavoli coevi, oltre che dai numerosi quadri alle pareti, tra i quali i ritratti di Albertina di Montenuovo, di Guglielmo Alberto di Montenuovo, suo fratello, del re di Roma Napoleone II di Francia, suo fratellastro, e del conte Stefano Sanvitale, nonno di suo marito; sono esposti anche i disegni raffiguranti il professore di corno da caccia Giovanni Puzzi, eseguito da Paolo Toschi, il conte Jacopo Sanvitale, realizzato da Alberto Ziveri, e il conte Stefano Sanvitale, inciso da Antonio Dalc\u00f2.\nSala dei costumi orientali.\nDalla Sala del biliardo si accede anche alla piccola Sala dei costumi orientali, ove sono esposti, tra gli altri, alcuni dipinti tardo-settecenteschi raffiguranti \"Costumi orientali\" e una \"Sacra Famiglia\", realizzata da Giovanni Gaibazzi nel 1861.\nSala da ricevimento.\nAccanto alla Sala dei costumi orientali \u00e8 posta l'elegante Sala da ricevimento, coperta da un pregevole soffitto a travetti lignei, dipinti verso la fine del XVII secolo; poco pi\u00f9 in basso, lungo il perimetro dell'ambiente corre un alto fregio affrescato da Felice Boselli intorno al 1687, raffigurante all'interno di ovali affiancati dai \"Grifi dei Sanvitale\" una serie di \"Fiori e paesaggi\".\nGli arredi sono costituiti da tavoli a muro settecenteschi, divani e sedie in stile Luigi XVI, un clavicembalo dipinto all'interno del coperchio con un \"Paesaggio fluviale\" e un raro scrigno seicentesco istoriato.\nAlle pareti, oltre alle specchiere dorate barocche, sono appesi vari dipinti, tra cui i ritratti di Federico Sanvitale, attribuito a Felice Boselli, di Dorotea Sofia di Neuburg, riferibile a Giovanni Maria delle Piane detto \"il Molinaretto\", di Gianfrancesco Gonzaga, copiato da un originale di Francesco Bonsignori, e di una principessa Gonzaga, di autore ignoto; \u00e8 inoltre esposto un olio raffigurante una \"Veduta della Rocca di Fontanellato\", dipinto da Giuseppe Alinovi nella seconda met\u00e0 del XIX secolo.\nCamera nuziale.\nLa Sala da ricevimento d\u00e0 accesso alla Camera nuziale, coperta da un pregevole soffitto seicentesco a cassettoni lignei, proveniente dal vicino santuario della Beata Vergine del Santo Rosario.\nIl monumentale camino cinquecentesco \u00e8 interamente scolpito con cariatidi, fregi e, al centro, lo stemma dei Sanvitale.\nGli imponenti arredi sono costituiti da un letto seicentesco riccamente intagliato con motivi floreali, putti e stemmi, un coevo armadio con fastigio scolpito, una scrivania con seduta dell'epoca, un settecentesco cassettone intarsiato attribuito a Giovan Battista Galli e alcuni ottocenteschi sgabelli neorinascimentali.\nAlle pareti sono appesi numerosi quadri, tra cui i seicenteschi ritratti della contessa Barbara Sanseverino, della marchesa Marta Tana e dell'abate Carlo Ferrari; a essi si aggiungono un dipinto su rame raffigurante una \"Madonna orante\", realizzato nel 1673 da Tommaso Missiroli, e una seicentesca \"Madonna col Bambino\".\nGalleria degli antenati.\nLa Sala da ricevimento si apre anche sull'ampia Galleria degli antenati, coperta da una lunga volta a botte; le due pareti estreme sono decorate con due frammenti di affreschi raffiguranti \"Giochi di putti\", realizzati nel 1681 da Felice Boselli per il distrutto teatro Sanvitale.\nLa sala \u00e8 arricchita da un grande camino tardo-cinquecentesco e dagli arredi, costituiti da alcuni tavoli seicenteschi, cassettoni e sedie coevi, una cinquecentesca cassapanca intagliata con gli stemmi dei Cantelli Zandemaria e due ottocentesche panche neorinascimentali.\nAlle pareti sono appesi 74 ritratti di membri della famiglia Sanvitale; 49 dei dipinti furono realizzati intorno alla met\u00e0 del XVII secolo da un ignoto pittore, che raffigur\u00f2, talvolta idealmente, tutti i primi conti da Ugo a Ugo III; tra il XVIII e il XX secolo la raccolta fu completata da altri artisti, tra i quali Enrico Bandini, che rappresent\u00f2 Luigi, Gaetano Signorini, che effigi\u00f2 Jacopo, Giovanni Gaibazzi, che ritrasse Alberto, e Latino Barilli, che raffigur\u00f2 l'ultimo conte Giovanni.\nSale del piano terreno.\nSala dei Sanvitale.\nDal porticato sul lato nord-est si accede alla sala adibita a biglietteria, caratterizzata dal camino in pietra risalente alla fine del XVI secolo.\nAlle pareti sono appesi i ritratti di alcuni membri della famiglia Sanvitale, realizzati tra la fine del XVII e la seconda met\u00e0 del XVIII secolo; vi sono esposti due ovali raffiguranti il conte Luigi III e sua moglie Corona Avogadro, dipinti da Giovan Maria delle Piane detto \"il Molinaretto\" intorno al 1700, e la rappresentazione del conte Jacopo Antonio III nelle vesti del pastore Eaco Panellenio, eseguita da Giuseppe Baldrighi tra il 1752 e il 1756.\nSala dei Farnese.\nLa stanza adiacente, coperta da un soffitto a cassettoni lignei dipinti risalente al XVI secolo, \u00e8 arredata con alcuni mobili settecenteschi.\nAlle pareti sono appesi i ritratti degli ultimi membri della famiglia Farnese, tra i quali il duca Odoardo II e sua moglie Dorotea Sofia di Neuburg, effigiati da Felice Boselli, il duca Antonio, raffigurato da Ilario Spolverini nella prima met\u00e0 del XVIII secolo, il duca Francesco, attribuito allo Spolverini, e la duchessa Elisabetta, copia di un dipinto di Giovan Maria delle Piane detto \"il Molinaretto\"; a essi si aggiungono i ritratti del conte Alessandro III Sanvitale, realizzato da Felice Boselli, e di Luisa Elisabetta di Borbone-Francia, copia di un'opera di Jean-\u00c9tienne Liotard.\nSala dei quadri religiosi.\nLa Sala dei Farnese conduce alla Sala dei quadri religiosi, coperta da una serie di volte a crociera quattrocentesche.\nAlle pareti sono appesi vari dipinti a soggetto religioso, tra cui una \"Madonna col Bambino e i Santi Michele, Caterina d'Alessandria, un santo papa e Caterina da Siena\", realizzata alla fine del XVI secolo dal fiammingo Jan Soens, una \"Madonna col Bambino e i Santi Giovanni e Lorenzo\", copia di un'opera di Michelangelo Anselmi, un\"'Ultima Cena\", copia di un quadro di Bartolomeo Schedoni, una \"Madonna col Bambino\", eseguita nel XVII secolo da un ignoto artista toscano, e alcune tele raffiguranti scene bibliche, realizzate nella seconda met\u00e0 del XVIII secolo per la chiesa di San Benedetto a Priorato.\nSala del teatrino.\nL'ambiente successivo conserva al suo interno un pregevole teatrino smontabile per marionette, realizzato in stile neoclassico per Albertina di Montenuovo tra il 1820 e il 1825; il manufatto fu donato dalla contessa all'asilo di Fontanellato, ove fu acquistato dall'amministrazione comunale nel 1959.\nL'opera lignea, costituita da una scatola alta 107\u00a0cm e profonda 91, presenta un arco scenico dipinto con la tecnica del trompe-l'\u0153il, con frontone triangolare in sommit\u00e0. All'interno il sipario in tela, avvolgibile superiormente, \u00e8 decorato con la raffigurazione di un lago con isolotto e tempio classico; si conservano 24 marionette, alte 18\u00a0cm, ancora con gli abiti originali, e 6 scenografie dipinte a tempera su cartoncino.\nSala delle Donne equilibriste.\nL'ambiente successivo, in origine adibito a taverna del castello, \u00e8 coperto da un soffitto a travetti lignei, mentre le pareti sono decorate con affreschi realizzati da un allievo di Cesare Cesariano verso il 1512; i dipinti raffigurano un colonnato con capitelli ionici, collegati tra loro attraverso fili su cui sono distese coppie di figure femminili e a cui sono appesi elmi, spade e altre armi; al di sopra si sviluppa l'alto fregio monocromo, decorato con una serie di amorini e satiri.\nNella sala sono posizionati anche quattro mensoloni scolpiti e un tavolo seicentesco in scagliola policroma, al cui centro \u00e8 raffigurato \"Ercole che uccide l'idra\".\nSala degli Amorini.\nIn appendice alla Sala delle Donne equilibriste sorge la Sala degli Amorini, coperta da una volta a padiglione lunettata, decorata con affreschi cinquecenteschi a grottesche, similari a quelli dell'ambiente precedente; considerata a lungo la cappella originaria della rocca, la stanza nacque probabilmente quale gabinetto alchemico del conte Gian Galeazzo Sanvitale.\nI dipinti proseguono sulle pareti, ove \u00e8 raffigurato un colonnato a sostegno di un architrave che si sviluppa lungo il perimetro della saletta; altri fili con coppie di figure distese collegano i capitelli, mentre superiormente le lunette ospitano ciascuna due amorini. Il fregio riporta l'antifona latina pasquale \"Regina Caeli\".\nSala delle grottesche.\nDalla Sala delle Donne equilibriste si accede alla Sala delle Grottesche, collocata nella torre quadrata posta in corrispondenza dello spigolo settentrionale del castello; l'ambiente \u00e8 coperto da una volta a padiglione lunettata, decorata con affreschi a grottesche realizzati nel 1861 dai pittori Giovanni Gaibazzi e Giuseppe Bossi.\nUna parete ospita un grande dipinto raffigurante le \"Quattro virt\u00f9 cardinali e le tre virt\u00f9 teologali\", dipinto agli inizi del XVIII secolo dal pittore Carlo Preda.\nSala di passaggio.\nLa Sala delle Donne equilibriste d\u00e0 accesso a un piccolo ambiente di passaggio, decorato con affreschi cinquecenteschi similari a quelli della stanza adiacente.\nSaletta di Diana e Atteone.\nLa Sala di passaggio conduce all'ambiente pi\u00f9 conosciuto della rocca, la Saletta di Diana e Atteone, in origine accessibile, scendendo alcuni gradini, dalla Sala delle grottesche.\nLa stanza, coperta da una volta lunettata, fu commissionata dal conte Gian Galeazzo Sanvitale e da sua moglie Paola Gonzaga, ma la sua originaria destinazione \u00e8 sconosciuta: tra le ipotesi discusse dagli studiosi, potrebbe essere nata come sala da bagno, studio privato o luogo di meditazione.\nLa saletta \u00e8 decorata sul soffitto e sulle 14 lunette col ciclo di affreschi relativo al \"mito di Diana e Atteone\", tratto dalle \"Metamorfosi\" di Ovidio; in sommit\u00e0 \u00e8 raffigurato tra putti un fitto pergolato, che lascia spazio nel mezzo alla volta celeste, al cui centro si staglia uno specchio circolare con l'epigrafe \"Respice finem\". Il dipinto manierista, eseguito tra il 1523 e il 1524 dal Parmigianino, \u00e8 considerato uno dei capolavori giovanili dell'artista.\nGiardino di Flora.\nIl porticato nord-ovest conduce al giardino pensile ricavato nel XIX secolo sul terrazzo del lato sud-ovest abbattendo alcuni blocchi di edifici contenenti vani accessori; la spianata, utilizzata quale spazio per il passeggio dei conti Sanvitale, era originariamente coltivata con fiori ed erbe aromatiche.\nRistrutturato interamente nel 2003, lo stretto e lungo spazio verde \u00e8 attraversato da un vialetto centrale in ghiaia, affiancato da aiuole ricche di ortensie, piante di lavanda e altre essenze a fioritura costante in primavera e in estate.\nA fianco della torre sud si innalza un monumentale esemplare di bagolaro, parzialmente crollato il 24 giugno 2019.\nSala delle mappe.\nSul margine occidentale del giardino si ergono alcuni edifici a un piano solo, in origine adibiti a locali di servizio; interamente ristrutturati nei primi anni del XX secolo, contengono oggi l'archivio storico comunale.\nLa Sala delle mappe espone alcune delle 288 carte del XVIII e XIX secolo relative alle propriet\u00e0 dei Sanvitale, regalate nel 1948 al sindaco Pompeo Piazza dall'ultimo conte Giovanni.\nL'ambiente conserva inoltre 30 litografie raffiguranti i \"Castelli del ducato di Parma e Piacenza\", eseguite verso il 1850 dal pittore Alberto Pasini.\nCamera ottica.\nLa torre sud, originariamente pi\u00f9 alta e sviluppata su pi\u00f9 piani per contenere le prigioni del castello, ospita al suo interno l'unica camera ottica ottocentesca ancora funzionante in Italia, accessibile direttamente dal Giardino di Flora.\nL'ambiente circolare, molto buio, accoglie due sistemi di specchi e un prisma posti in corrispondenza delle antiche feritoie, che consentono di riflettere e proiettare nitidamente su tre schermi all'interno del locale l'immagine a 180\u00b0 della piazza antistante la rocca; l'apparecchiatura, voluta dal conte Giovanni Sanvitale alla fine del XIX secolo, nacque come avveniristico gioco di societ\u00e0 dell'epoca.\nLa camera ottica nel 1964 fu scelta come set per alcune sequenze del film \"Prima della rivoluzione\" di Bernardo Bertolucci.\nCappella di San Carlo.\nIl piano terreno dell'originario mastio del castello contiene la cappella dedicata a san Carlo Borromeo, edificata nel 1688 per volere del conte Alessandro III Sanvitale.\nL'ambiente conserva un affresco raffigurante la \"Madonna col Bambino e i Santi Giuseppe, Chiara, Francesco e Giovanni Battista\", eseguito tra il 1609 e il 1610 da Bartolomeo Schedoni nella chiesa dei Cappuccini di Fontevivo e rimosso in seguito alla soppressione napoleonica degli ordini religiosi del 1805.\nL'altare marmoreo, realizzato nel 1688 dallo scultore Alberto Oliva, \u00e8 arricchito dalla pala rappresentante \"San Carlo Borromeo che unge gli appestati\", dipinta alla fine del XVII secolo dal pittore Antonio Nasini.\nLa cappella ospita anche un olio settecentesco raffigurante \"Sant'Ignazio che libera un'indemoniata\" e i tre busti funerari della duchessa Maria Luigia, eseguito da Giuseppe Carpi dopo il 1847, di Mana Sanvitale, scolpito da Tommaso Bandini nel 1843, e del conte Stefano Sanvitale, risalente all'incirca al 1838.\nSala dello stendardo.\nLa grande sala utilizzata quale sede del consiglio comunale tra il 1945 e il 1980 ospita dal 2015 lo stendardo della Beata Vergine di Fontanellato, grande drappo in damasco rosso dipinto a tempera sui due lati e ornato con una frangia sui margini.\nL'oggetto, utilizzato forse quale bandiera di una galea capitanata dal conte Stefano Sanvitale durante la seicentesca guerra di Candia, fu realizzato tra il 1654 e il 1656; in seguito lo stendardo fu esposto per lunghi anni nel Salone delle armi, ma successivamente fu rimosso e conservato in un deposito, prima di essere nuovamente esibito nella cappella di San Carlo. A partire dal 2006 il drappo fu sottoposto a una lunga opera di restauro, terminata nel 2015 con l'esposizione nel nuovo ambiente all'interno di una teca in vetro.\nUn lato della bandiera \u00e8 dipinto con la raffigurazione dell\"'Incoronazione della Vergine di Fontanellato\", in cui compare anche san Carlo Borromeo ai suoi piedi; sulla faccia opposta \u00e8 rappresentato \"Dio Padre con colomba tra angeli e San Giovanni Battista con l'agnello\", accanto alla scritta \"Ecce agnus Dei\". Sul contorno di entrambe le fronti sono posti gli stemmi dei cavalieri di Malta, del gran maestro Giovanni Paolo Lascaris di Ventimiglia e Castellar e dei Sanvitale, oltre a un decoro di piccoli fiori dorati.\nSale del secondo piano.\nSala del loggiato.\nAl secondo piano della rocca, \u00e8 posizionata la grande Sala del loggiato; l'ambiente, coperto da un soffitto a capriate lignee, \u00e8 oggi utilizzato come sede del consiglio comunale di Fontanellato.\nSala dei merli e Sala delle gelosie.\nAltri due locali dell'ultimo livello, chiusi anch'essi da soffitti a capriate lignee, sono utilizzati come sale convegni; mentre la Sala delle gelosie si affaccia sul cortile interno, la Sala dei merli si apre verso la piazza antistante la rocca attraverso i numerosi merli ghibellini coperti.\nSotterranei.\nAl di sotto del castello si sviluppano lunghe gallerie sotterranee, nate come scuderie e acquartieramenti delle truppe, oltre che approdo sul fossato; vi si accedeva originariamente attraverso due scale, di cui una destinata ai cavalli. Nel XVI secolo, venute meno le esigenze difensive della rocca, gli ambienti furono adibiti a cantine e locali di servizio, con pozzo e forno.\nPercorso di visita.\nIl castello \u00e8 aperto al pubblico e fa parte del circuito dei castelli dell'Associazione dei Castelli del Ducato di Parma, Piacenza e Pontremoli rappresentandone anche la sede.\nRisultano visitabili, oltre al cortile interno e al Giardino di Flora, il loggiato del piano nobile, la Sala delle armi, la Sala da pranzo, la Sala del biliardo, la Sala dei cimeli di Maria Luigia, la Sala dei costumi orientali, la Sala da ricevimento, la Camera nuziale, la Galleria degli antenati, la Sala dei Sanvitale, la Sala dei Farnese, la Sala dei quadri religiosi, la Sala del teatrino, la Sala delle Donne equilibriste, la Sala degli Amorini, la Sala delle grottesche, la Sala di passaggio, la Saletta di Diana e Atteone, la Camera ottica e la Sala dello stendardo.\nEventi culturali.\nIl cortile interno, la piazza antistante e l'area intorno al fossato sono sede di varie manifestazioni culturali, gastronomiche e canore, oltre a ospitare mostre e mercatini, tra cui quello mensile dedicato all'antiquariato.\nI presunti fantasmi.\nCome molti castelli, anche la rocca di Fontanellato sembrerebbe ospitare alcuni fantasmi, come confermato anche durante alcuni sopralluoghi effettuati nel 2014.\nSecondo alcune leggende, tra le sale del piano nobile si aggirerebbe lo spirito di Barbara Sanseverino, giustiziata in seguito alla presunta congiura nei confronti del duca Ranuccio I Farnese. La cappella di San Carlo sarebbe invece la dimora eterna dello spettro di Maria Sanvitale, la figlia di Luigi Sanvitale e Albertina di Montenuovo morta all'et\u00e0 di 5 anni."}
{"id": "633495", "revid": "827882", "url": "https://it.wikipedia.org/wiki?curid=633495", "title": "Petatesla", "text": ""}
{"id": "633496", "revid": "1355461", "url": "https://it.wikipedia.org/wiki?curid=633496", "title": "Scala 0", "text": "La scala 0 (zero) \u00e8 la scala di riduzione 1:43,5 nel Regno Unito e Francia, 1:45 nel resto dell'Europa continentale e 1:48 in nord America. \nDescrizione.\nNel modellismo ferroviario \u00e8 una delle scale meno diffuse a causa dello spazio occupato da impianti e materiale rotabile.\nLa distanza tra le due rotaie del binario \u00e8 di , una delle pi\u00f9 diffuse nell'automodellismo statico, che nascono dalla produzione Hornby per accompagnare i modelli ferroviari in tale scala.\nLa sua introduzione risale ai primi anni del XX secolo grazie al costruttore tedesco M\u00e4rklin e il britannico Basset Lowke, ed ha avuto successo fino alla fine della seconda guerra mondiale quando divennero comuni le scale di riduzione maggiori.\nE' presenta una differenza nel fattore di riduzione fra la produzione americana, ove il rapporto \u00e8 di 1:43,5 e quella europea, quest'ultima caratterizzata da un rapporto di riduzione pari a 1:45. Nel modellismo ferroviario italiano, i pi\u00f9 grandi e celebri produttori in scala 0 furono la Lima e la Rivarossi, le cui produzioni \"\" nel 1988."}
{"id": "633497", "revid": "400518", "url": "https://it.wikipedia.org/wiki?curid=633497", "title": "Bracciale agricolo", "text": ""}
{"id": "633498", "revid": "287204", "url": "https://it.wikipedia.org/wiki?curid=633498", "title": "Reposiano", "text": "Biografia.\nReposiano, a giudicare dallo stile e dalla metrica, sarebbe fiorito nel III secolo d.C. Infatti, se la tecnica del verso \u00e8 in generale abbastanza corretta, si riscontrano imprecisioni prosodiche che attestano lo scadimento del senso della quantit\u00e0 verificatosi durante quest'epoca.\n\"La relazione di Venere e Marte\".\nNella sua opera, il vivace epilio in 182 esametri \"De concubitu Martis et Veneris\", Reposiano descrive il tema omerico e la ripresa lucreziana degli amori di Marte e Venere.&lt;br&gt;\nIl poemetto, che si evidenzia come una variazione retorica sul tema omerico, \u00e8 ricco di divagazioni ecfrastiche sullo scenario naturale in cui le due divinit\u00e0 si incontrano per i loro amplessi, anche se Reposiano mira a dare una coloritura morale al suo epillio:\nInoltre, la tendenza sovrabbondante e artificiosa di Reposiano lo porta ad una \"amplificatio\" eccessiva, quasi barocca, che risolve l'epillio in pura descrizione, mentre la narrazione propriamente detta si limita ad una porzione minima e assai sbrigativa.\nSulla traccia narrativa si sviluppano anche qui eleganti descrizioni di maniera, come quella del bosco in cui i due si incontrano, e non si rifugge dall'indugiare anche sull'esaltazione plastica dei due corpi divini, tratto quest'ultimo riconducibile a un tipico gusto del periodo. Le tematiche e lo stile in generale sono analoghi a quelli di Pentadio: senso cosmico dell'amore, rapporto tra l'amore e il rifiorire primaverile della natura, erudizione, eleganza formale."}
{"id": "633500", "revid": "767487", "url": "https://it.wikipedia.org/wiki?curid=633500", "title": "Sporofillo", "text": "Lo sporofillo \u00e8 una foglia che porta gli sporangi.\nCon le pteridofite compaiono i primi organi veri che formano il cormo. Tra essi, la foglia assume caratteristiche tali da diventare l'organo della fotosintesi per eccellenza: vi si concentrano i pigmenti fotosintetici e aumenta la superficie esposta al sole. Quindi, la funzione principale della foglia, dalla quale dipende la sua forma appiattita ed il colore verde, \u00e8 quella di nutrire l'organismo, producendo zuccheri a partire da anidride carbonica e acqua con l'energia della luce. La foglia \u00e8 quindi detta \"trofofillo\" (cio\u00e8 foglia che nutre). Nelle felci, per\u00f2, essa assume anche funzione riproduttiva, poich\u00e9 sulla sua superficie si formano le spore, contenute in sporangi, a loro volta riuniti in gruppi detti sori. Essa diviene allora anche uno sporofillo che, svolgendo anche funzione fotosintetica, \u00e8 meglio chiamato trofosporofillo.\nLa tendenza evolutiva dalle pteridofite in poi \u00e8 quella di attribuire a foglie diverse la funzione nutritiva (trofofilli) e quella riproduttiva (sporofilli). In ultima analisi, nelle piante superiori, gli sporofilli vengono riuniti, insieme ad altre foglie modificate sterili, nel fiore. Per questo, lo stame \u00e8 uno sporofillo (microsporofillo), mentre il pistillo deriva dai cosiddetti carpelli, o foglie carpellari, che sono pure sporofilli (megasporofilli)."}
{"id": "633501", "revid": "599013", "url": "https://it.wikipedia.org/wiki?curid=633501", "title": "Pu", "text": ""}
{"id": "633503", "revid": "28406", "url": "https://it.wikipedia.org/wiki?curid=633503", "title": "Michele I Ducas", "text": ""}
{"id": "633509", "revid": "767487", "url": "https://it.wikipedia.org/wiki?curid=633509", "title": "Live in Leipzig", "text": "Live in Leipzig \u00e8 un album live della black metal band norvegese Mayhem. \u00c8 stato registrato a Lipsia, il 26 novembre 1990 all'Eiskeller Club. L'album non fu pubblicato prima del luglio 1993, poco tempo prima dell'omicidio del chitarrista e fondatore della band, Euronymous.\nOrigine.\nPrima della pubblicazione di questo album dal vivo simile a un bootleg per le sue vicissitudini produttive, i Mayhem avevano pubblicato solo l'EP \"Deathcrush\". Solo un EP, che sebbene ancora risenta delle influenze thrash e death metal, diviene presto una pietra miliare del nascente movimento black. Dopo la pubblicazione di quest'ultimo, la band subisce vari cambi di formazione con l'avvicendamento del batterista Manheim con Hellhammer (ex inserviente di un manicomio), e del vocalist Maniac con il pi\u00f9 cupo Per \"Dead\" Yngve Ohlin, dotato di una timbrica pi\u00f9 bassa e morbosa e proveniente dai Morbid. Il primo \"banco di prova\" per Dead \u00e8 un album dal vivo registrato il 26 novembre 1990 al club \"Eiskeller\" di Lipsia, in Germania.\nDescrizione.\nLe canzoni eseguite durante il concerto provengono dal demo \"Pure Fucking Armageddon\", dall'EP \"Deathcrush\" (1987) e da \"De Mysteriis Dom Sathanas\" (non ancora inciso all'epoca). Varie e molteplici sono le imprecisioni di esecuzione, come l'assolo di chitarra di Euronymous in \"Freezing Moon\" completamente stonato, e la qualit\u00e0 audio molto approssimativa, ma in definitiva la performance della band \u00e8 vigorosa e rispecchia come erano le esibizioni dei Mayhem dell'epoca.\nPer molti anni \u00e8 stato l'unico album ufficiale con Dead alla voce, e per questo ritenuto dagli appassionati di notevole importanza come documento storico. La ristampa del 2018 della Peaceville Records include un booklet di 16 pagine con note interne scritte da Svein Str\u00f8mmen, Jon \"Metalion\" Kristiansen e Fenriz, e interviste a Hellhammer e Necrobutcher. Inoltre, sono incluse anche delle foto e alcune lettere di Euronymous.\nCopertina.\nLa copertina dell'album \u00e8 costituita da una fotografia del cantante Dead truccato con il corpse paint, che impugna un pugnale sacrificale. La copertina della ristampa in LP della Century Media Records del 2012, \u00e8 costituita da una fotografia del cantante Dead truccato con il corpse paint e con un candelabro in mano che emerge minaccioso dall'oscurit\u00e0."}
{"id": "633510", "revid": "78273", "url": "https://it.wikipedia.org/wiki?curid=633510", "title": "Teodoro Comneno Ducas", "text": ""}
{"id": "633512", "revid": "28406", "url": "https://it.wikipedia.org/wiki?curid=633512", "title": "Michele II Ducas", "text": ""}
{"id": "633513", "revid": "28406", "url": "https://it.wikipedia.org/wiki?curid=633513", "title": "Niceforo I Ducas", "text": ""}
{"id": "633514", "revid": "28406", "url": "https://it.wikipedia.org/wiki?curid=633514", "title": "Tommaso Ducas", "text": ""}
{"id": "633517", "revid": "729019", "url": "https://it.wikipedia.org/wiki?curid=633517", "title": "Spedizioni cesariane in Britannia", "text": "Le due spedizioni cesariane in Britannia (55 e 54 a.C.) si inquadrano nell'ambito delle guerre di conquista condotte da Gaio Giulio Cesare in Gallia (odierna Francia) e narrate nel \"De bello Gallico.\" La prima (tarda estate del 55), che non raggiunse grandi risultati, fu pi\u00f9 che altro una spedizione ricognitiva. Le truppe approdarono per mare sulla costa del Kent. La seconda, quella del 54, ebbe maggior successo, mettendo sul trono il re amico Mandubracio e costringendo alla sottomissione il suo rivale, Cassivellauno, anche se il suo territorio non fu sottomesso.\nContesto storico.\nLa Britannia era conosciuta da molto prima dell'arrivo di Cesare, perch\u00e9 produttrice di stagno ed era stata esplorata nel IV secolo a.C. dal geografo greco Pitea di Marsiglia e forse dall'esploratore cartaginese Imilcone nel V secolo a.C. Ma la sua posizione ai margini del mondo conosciuto, nell'Oceano, la rese una terra di grande mistero. Alcuni autori antichi sostenevano che non esistesse, e il viaggio di Pitea era considerato da alcuni un falso.\nNel corso della sua conquista della Gallia, Cesare aveva appreso molte cose sulle isole britanniche e i suoi abitanti:\nLe campagne militari.\nAnno 55 a.C..\nNella tarda estate del 55 Cesare decise di salpare per la Britannia. La partenza fu dalla citt\u00e0 francese di Portus Itius la notte del 25 agosto; prese terra vicino a Walmer l'indomani e rientr\u00f2 il 2 settembre Il generale romano afferma nel suo \"De bello Gallico\" di aver preso questa decisione perch\u00e9, in quasi tutte le guerre contro i galli, questi ultimi avevano ricevuto aiuti dai britanni. Cosa plausibile, anche se in realt\u00e0 questa fu una semplice scusa per coprire una spedizione che aveva scopi pi\u00f9 che altro economici .\nIl romano non riusc\u00ec a ottenere nessuna informazione utile sull'isola, sui suoi abitanti e neppure su dove sbarcare le truppe, ragion per cui mand\u00f2 il tribuno Gaio Voluseno a esplorare la costa, ma senza grandi risultati . Gli ambasciatori di alcuni popoli britannici, avvisati dell'invasione dai mercanti, si presentarono a Cesare, promettendogli di sottomettersi. Per questo il generale romano li mand\u00f2 indietro insieme a Commio, re del popolo gallico degli atrebati, per convincere alla sottomissione quante pi\u00f9 popolazioni possibile.\nRaccolse una flotta a Portus Itius (probabilmente l'attuale Boulogne-sur-Mer) composta da 80 navi per trasportare due legioni (VII legione e X legione) e un non ben precisato numero di navi da guerra, comandate da un questore, mentre da un altro porto dovevano salpare 18 navi con la cavalleria .\nDopo molte difficolt\u00e0 e duri combattimenti contro le forze britanniche radunatesi per opporsi ai romani, gli invasori riuscirono a sbarcare nel Kent, presso l'attuale cittadina di Walmer e a costruire un accampamento, di cui non sono per\u00f2 rimaste tracce. L\u00ec Cesare ricevette gli ambasciatori britannici che gli restituirono Commio, che era stato imprigionato al suo arrivo in Britannia. Le trattative non andarono per\u00f2 a buon fine e i britanni, approfittando delle difficolt\u00e0 di Cesare (le navi con la cavalleria e le provviste erano state bloccate e costrette a tornare in Gallia da una tempesta), attaccarono di nuovo le forze romane. Alla fine, l'armata di Cesare riusc\u00ec a sconfiggere i britanni . Anche un terzo attacco fu vanificato, stavolta grazie alla cavalleria messa insieme all'ultimo momento da Commio tra le popolazioni britanniche filo-romane. Alla fine Cesare, resosi conto che la sua situazione era sempre pi\u00f9 difficile da difendere e gestire, si ritir\u00f2, avendo ricevuto solo pochi ostaggi da un paio di trib\u00f9. In breve, dunque, questa prima campagna militare in Britannia fu un insuccesso. Nonostante ci\u00f2, il Senato romano decret\u00f2 20 giorni di feste pubbliche per celebrare l'impresa quando ricevette il resoconto di Cesare.\nAnno 54 a.C..\nLa seconda invasione fu lanciata l'anno successivo , questa volta con una forza militare ben pi\u00f9 consistente: 5 legioni e 2.000 cavalieri a bordo di oltre 80 navi. La flotta salp\u00f2 ancora una volta da Portus Itius la notte del 6 luglio e prese terra a met\u00e0 mattina del giorno seguente.\nIl sito dello sbarco \u00e8 stato identificato, nel corso di scavi archeologici nel 2017, ad Ebbsfleet, una cittadina del Kent distante 900 metri dal mare, presso Pegwell Bay. Al tempo dello sbarco, la linea costiera era arretrata di circa 1 km rispetto all'attuale e qui si \u00e8 trovata traccia di un campo romano datato al I sec. a.C. e si sono scoperti reperti bellici tipici dei legionari, quali i giavellotti.\nAl momento dello sbarco i Britanni non opposero alcuna resistenza. Cesare, dopo aver lasciato sul lido a guardia della flotta 10 coorti e 300 cavalieri (sotto il comando di un certo Quinto Atrio), marci\u00f2 rapidamente verso l'interno per circa 12 miglia, trovandosi poco distante dal nemico. Lo scontro che ne consegu\u00ec port\u00f2 alla vittoria romana sui Britanni, che si erano arroccati in una posizione pi\u00f9 elevata con la loro cavalleria ed i carri da guerra, in attesa di attaccare le truppe romane a valle. La mattina seguente, mentre Cesare aveva inviato fanti e cavalieri ad inseguire i fuggiaschi nemici, arrivarono presso il campo del generale romano alcuni cavalieri inviati da Quinto Atrio per informarlo che nella precedente notte una grande tempesta aveva danneggiato quasi tutte le navi. Cesare, richiamate le legioni e la cavalleria, torn\u00f2 presso la flotta per constatarne i danni, disporre la riparazione degli scafi meno danneggiati e trarla tutta in secca, costruendo attorno ad essa un vallo di protezione fino al suo ritorno. Al termine delle operazioni raggiunse le legioni che aveva lasciato ad una ventina di km dal lido, scoprendo che, nei dieci giorni in cui si era assentato, si erano radunati attorno al campo romano numerosi armati britanni, sotto l'alto comando di un certo Cassivellauno (che regnava sulle genti a nord del Tamigi).\nI Britanni decisero di attaccare il campo romano all'improvviso, gettandosi fuori dei boschi e sorprendendo i legionari intenti alla costruzione delle fortificazioni.\nIl giorno seguente i Britanni, che sembravano essersi ritirati lontano dal campo romano, decisero di attaccare a sorpresa le tre legioni e la cavalleria che erano state inviate, sotto il comando del legato Gaio Trebonio, a fare provviste. I Romani riuscirono a respingere l'attacco nemico, provocando numerose perdite, tanto da suscitare sgomento nelle truppe di soccorso britanne ed a indurle a ritirarsi. Cesare, venuto a conoscenza dell'accaduto, decise di passare al contrattacco. Condusse con grande rapidit\u00e0 l'esercito in direzione del territorio di Cassivellauno, fino al fiume Tamigi, che pass\u00f2 senza dare il tempo al nemico di rendersi conto di quanto stava accadendo. L'attacco romano fu immediato e condotto con tale rapidit\u00e0 che i Britanni, non potendone sostenere l'impeto, abbandonarono la riva del fiume e si diedero alla fuga.\nFrattanto i Trinovanti, a cui apparteneva un certo Mandubracio, che si era recato da Cesare l'anno prima quando questi era ancora in Gallia, chiesero la restituzione e la protezione del giovane e di loro stessi dal re Cassivellauno. Il generale romano restitu\u00ec il ragazzo in cambio di 40 ostaggi e del frumento necessario per sfamare l'esercito. A questo primo atto di sottomissione ne seguirono a breve tanti altri da parte dei popoli dei Segontiaci, degli Ancaliti, dei Bibroci e dei Cassi.\nDeciso ora a portare a termine la guerra in territorio britanno, sottomettendo il capo di quella coalizione, Cesare, venuto a sapere che poco lontano da lui si trovava una piazzaforte nemica, prosegu\u00ec la marcia e, assediato l\"'oppidum\" nemico, lo conquist\u00f2, trovandovi una grande quantit\u00e0 di bestiame e facendo strage di molti dei suoi abitanti. Si trattava forse della fortezza collinare presso St Albans nel Kent.\nLa risposta di Cassivellauno non si fece attendere. Egli infatti ordin\u00f2 al vicino popolo dei Cantiaci di attaccare il campo navale e le forze romane lasciate da Cesare a presidio della costa. L'aggressione per\u00f2 fall\u00ec e Cassivellauno fu costretto a intavolare trattative di pace con Cesare, tramite la mediazione dell'atrebate Commio. I Britanni furono costretti ad accettare la sottomissione, a pagare un tributo annuale ed a consegnare i primi ostaggi, vietando a Cassivellauno di recare ulteriore danno a Mandubracio ed ai Trinovanti.\nRicevuti gli ostaggi necessari, Cesare fece ritorno al campo navale e, trovate le navi ormai riparate, fece ritorno in Gallia, dove una volta aver assistito all'assemblea dei Galli a Samarobriva (forse l'odierna Amiens), mand\u00f2 le legioni nei quartieri d'inverno.\nConseguenze.\nCesare torn\u00f2 in Gallia senza aver fatto conquiste territoriali in Britannia, limitandosi a crearvi una serie di clientele, che portarono questa terra nella sfera d'influenza di Roma. Da qui scaturirono rapporti commerciali e diplomatici, che apriranno poi la strada alla successiva conquista romana della Britannia e alla costituzione della provincia di Britannia nel 43 d.C.."}
{"id": "633518", "revid": "247222", "url": "https://it.wikipedia.org/wiki?curid=633518", "title": "Nicola Orsini", "text": ""}
{"id": "633520", "revid": "28406", "url": "https://it.wikipedia.org/wiki?curid=633520", "title": "Giovanni Orsini", "text": ""}
{"id": "633527", "revid": "28406", "url": "https://it.wikipedia.org/wiki?curid=633527", "title": "Niceforo II Orsini", "text": ""}
{"id": "633528", "revid": "174925", "url": "https://it.wikipedia.org/wiki?curid=633528", "title": "Imilcone il Navigatore", "text": ""}
{"id": "633529", "revid": "332094", "url": "https://it.wikipedia.org/wiki?curid=633529", "title": "Douglas B-66", "text": ""}
{"id": "633531", "revid": "599013", "url": "https://it.wikipedia.org/wiki?curid=633531", "title": "Pv", "text": ""}
{"id": "633532", "revid": "834", "url": "https://it.wikipedia.org/wiki?curid=633532", "title": "Picovolt", "text": ""}
{"id": "633533", "revid": "322321", "url": "https://it.wikipedia.org/wiki?curid=633533", "title": "Pierluigi Diaco", "text": "Biografia.\nNel 1992 \u00e8 tra i fondatori, con Andrea Scrosati, del Coordinamento Antimafia a Roma, sua citt\u00e0 natale: in quegli stessi anni aderisce a La Rete e scrive un libro a quattro mani con Scrosati sul padre gesuita Ennio Pintacuda, da anni impegnato sul fronte antimafia. Come giornalista esordisce nel 1995, non ancora maggiorenne, su TMC con il programma \"TMC giovani-vecchi\". Nella stagione 1995-1996 conduce il programma \"Generazione X\", anticipato da una polemica sul titolo del programma, usato nella stessa fascia oraria e nella stessa stagione televisiva per un nuovo programma delle reti Mediaset, condotto da Ambra Angiolini. Passato alle reti RAI, conduce vari programmi tra cui \"La cantina\" nel 1997 e \"Maglioni marroni\" nel 1999.\nDal 2003 al 2005 conduce su Sky TG24 il programma di approfondimento \"C'\u00e8 Diaco\". In quest'ultimo anno compare nel videoclip di \"Fai come ti pare\" di Max Pezzali, interpretando la parte del conduttore del faccia a faccia. Successivamente \u00e8 tra gli speaker di RTL 102.5, \u00e8 conduttore per Canale Italia e nel 2008 \u00e8 opinionista a \"Scalo 76\" su Rai 2. Dal 2000 collabora con \"Il Foglio\" di Giuliano Ferrara. Scrive inoltre per TV Stelle, Liberal, \"L'Indipendente\", \"Panorama\" e \"Capital\".\nDal gennaio al febbraio 2010 \u00e8 direttore de \"il Clandestino\", dopo esserne stato vicedirettore dal novembre 2009. Dal 31 maggio al 10 settembre 2010 conduce insieme con Georgia Luzi la nuova edizione di \"Unomattina estate\" su Rai 1. Per l'occasione Aldo Grasso traccia un ritratto di Diaco assai severo, definendolo \u00abblando avventuriero del piccolo schermo [...] giovane ma anche vecchio. Non ha un pensiero, ma finge di averlo\u00bb.\nDal 13 settembre 2010 al 14 febbraio 2011 entra a far parte nel cast di \"Bont\u00e0 loro\" di Maurizio Costanzo, dove svolger\u00e0 anche il ruolo di autore. Dal 7 marzo al 27 maggio 2011 affianca Maurizio Costanzo su Rai 2 in \"Maurizio Costanzo Talk\". Dal 2011 al 2013 \u00e8 opinionista fisso a \"Cos\u00ec \u00e8 la vita\", il segmento di \"Domenica in\" condotto da Lorella Cuccarini. Dal 9 settembre 2013 ogni luned\u00ec dalle 19 alle 21 affianca su RTL 102.5 Maurizio Costanzo e Jolanda Granato al \"Radio Costanzo Show\". Dal gennaio 2014 conduce su RTL 102.5 \"Onorevole Dj - Signoria Vostra\" con il Conte Gal\u00e8 ed Emanuele Filiberto di Savoia.\nNel gennaio 2015 si sospende da ogni incarico presso RTL 102.5 in quanto concorrente della decima edizione del reality show \"L'isola dei famosi\", in onda nell'inverno 2015 su Canale 5, dove viene poi eliminato nel corso della quinta puntata con l'86% dei voti.\nIl 9 giugno 2015 partecipa come concorrente al nuovo quiz preserale di Canale 5 chiamato \"Caduta libera\".\nContinua quindi a collaborare con Maurizio Costanzo in qualit\u00e0 di autore del \"Maurizio Costanzo Show\" e dal 2016 al 2021 presenta, sempre su RTL 102.5, il contenitore di attualit\u00e0 del mattino \"NonStopNews,\" insieme con Fulvio Giuliani e Giusi Legrenzi, e successivamente, Enrico Galletti.\nDal 17 giugno 2019 conduce con le attrici Valeria Graci e Sandra Milo il nuovo format del pomeriggio di Rai1, \"Io e te\". Dal 14 settembre Diaco, sempre affiancato da Milo e Graci, presenta \"Io e te di notte\", versione settimanale e notturna del contenitore estivo. A fine maggio 2020 viene confermata la seconda ed ultima stagione di \"Io e te\", in onda su Rai 1 dal 1\u00ba giugno al 28 agosto 2020. \nIl 12 gennaio 2021 sbarca su Rai 2 in seconda serata con Ti sento.\nIl 10 marzo 2021, dopo 18 anni, lascia RTL 102.5 per passare a Rai Radio 2, dove conduce dal 28 giugno dal luned\u00ec al venerd\u00ec la versione radiofonica di Ti sento.\nVita privata.\nIl 5 novembre 2017 si \u00e8 unito civilmente con Alessio Orsingher, giornalista di \"Tagad\u00e0\" di LA7."}
{"id": "633534", "revid": "834", "url": "https://it.wikipedia.org/wiki?curid=633534", "title": "Petavolt", "text": ""}
{"id": "633538", "revid": "599013", "url": "https://it.wikipedia.org/wiki?curid=633538", "title": "Pw", "text": ""}
{"id": "633539", "revid": "1573940", "url": "https://it.wikipedia.org/wiki?curid=633539", "title": "Propithecus candidus", "text": "Il sifaka candido o sifaka setoso (Propithecus candidus ) \u00e8 un lemure della famiglia degli Indriidae. Come tutti i lemuri, \u00e8 endemico del Madagascar.\nDescrizione.\nSono lemuri di taglia medio-grande: hanno una lunghezza media di 95\u2013105\u00a0cm e un peso di 5-6,5\u00a0kg. La coda \u00e8 lunga 45\u201350\u00a0cm.\nLa caratteristica che li contraddistingue \u00e8 il lungo pelo setoso di color bianco crema.\nIn alcuni individui sono presenti macchie grigio-argentate sul capo, sul dorso e sulle gambe.\nLa faccia \u00e8 glabra e nera, mentre gli occhi sono di color arancio-scuro.\nA differenza del \"P. perrieri\" e del \"P. edwardsi\", in cui l'aspetto dei due sessi non differisce granch\u00e9, i maschi e le femmine di \"P. candidus\" e \"P. diadema\" presentano un certo grado di dimorfismo sessuale cromatico. Possono essere facilmente distinti gli uni dalle altre in base alla colorazione del pelo della parte superiore ventrale del tronco: i maschi adulti esibiscono larghe chiazze brune (\"chest patch\") dovute alle secrezioni di una ghiandola, la cui attivit\u00e0 aumenta nel periodo dell'accoppiamento.\nBiologia.\nI sifaka candidi sono animali diurni e arboricoli. \nSono abili arrampicatori e potenti saltatori, capaci di compiere lunghi balzi da un albero all'altro.\nSono animali sociali, organizzati in gruppi da 2 a 9 esemplari, con un maschio e una femmina dominanti.\nSono erbivori, si nutrono di foglie, fiori e frutti.\nAmano crogiolarsi al sole.\nRiproduzione.\nAl pari degli altri lemuri i \"P. candidus\" sottostanno ad una stretta stagionalit\u00e0 riproduttiva: le femmine sono ricettive per pochi giorni all'anno, in febbraio-marzo. Dopo una gestazione di 4-5 mesi danno alla luce in media un piccolo ogni 2 anni.\nIl piccolo rimarr\u00e0 appeso alla madre sino al gennaio dell'anno successivo.\nClassificazione.\nIn passato il \"P. candidus\" era considerato una sottospecie del \"P. diadema\" (\"P. diadema candidus\").\nDi recente \u00e8 stato riconosciuto come una specie a s\u00e9 stante (Vedi bibliografia: Mayor et al., 2004).\nDistribuzione.\nLa specie \u00e8 endemica del Madagascar nordorientale ove occupa un ristretto areale di circa 2.500\u00a0km2.\nConservazione.\n\u00c8 considerato una delle 25 specie di primati maggiormente in pericolo di estinzione. Si stima che nel suo habitat naturale ne sopravvivano da 100 a 1.000 esemplari. Non esistono esemplari in cattivit\u00e0. In base ai criteri della \"IUCN red list\" \u00e8 considerato in pericolo critico di estinzione.\n\u00c8 possibile osservarlo dentro i precari confini del Parco Nazionale di Marojejy e della Riserva Speciale di Anjanaharibe Sud. Non \u00e8 escluso che alcuni esemplari possano trovarsi in aree di foresta non protetta adiacenti alla riserva Anjanaharibe.\nI predatori principali del P. candidus sono il fossa (\"Cryptoprocta ferox\") e l'uomo (\"Homo sapiens\")."}
{"id": "633540", "revid": "834", "url": "https://it.wikipedia.org/wiki?curid=633540", "title": "Picowatt", "text": ""}
{"id": "633541", "revid": "834", "url": "https://it.wikipedia.org/wiki?curid=633541", "title": "Petawatt", "text": ""}
{"id": "633546", "revid": "287204", "url": "https://it.wikipedia.org/wiki?curid=633546", "title": "Cane da pastore mallorqu\u00edn", "text": "Il cane da pastore mallorqu\u00edn (chiamato anche \"ca de bestiar\" in catalano, \"perro de pastor mallorqu\u00edn\" in spagnolo o \"Majorca shepherd dog\" in inglese) \u00e8 una razza canina originaria della Spagna.\nStoria.\nMolti studiosi ritengono che la razza si sia formata grazie a vari accoppiamenti fra cani castigliani e cani dell'isola di Maiorca, nell'arcipelago delle Baleari. Attualmente la razza possiede un tipico mantello di colore nero, ma solo recentemente si \u00e8 ottenuto questo colore; diverso tempo fa ci sono stati esemplari tigrati, bianchi con macchie tigrate e neri con collare bianco vistoso, attualmente colori non ammessi dallo Standard di razza. Nelle isole Baleari la razza era distinta in due variet\u00e0: la prima a pelo lungo e una seconda a pelo corto. L'inarrestabile sviluppo turistico delle Baleari ha creato molti problemi per la selezione della razza, a causa dei vari accoppiamenti casuali con cani di tipo diverso importati nelle isole dai visitatori. La variet\u00e0 a pelo lungo \u00e8 oggi ormai quasi scomparsa del tutto; infatti oggi si vedono esemplari di questa razza solo pelo corto in manifestazioni. \u00c8 una razza che \u00e8 stata importata al di fuori delle Baleari molto recentemente, infatti fino a pochi anni fa era praticamente sconosciuta al di fuori delle Isole. Nelle sue isole \u00e8 una razza molto apprezzata. La razza \u00e8 stata riconosciuta dalla FCI dell'anno 1980. \u00c8 considerata una delle razze pi\u00f9 rare al mondo.\nDescrizione.\nLa coda ha attaccatura orizzontale e la sua sezione \u00e8 circolare, \u00e8 molto pi\u00f9 grossa alla base. Non deve essere tagliata. La lunghezza deve arrivare come minimo al garretto, senza tuttavia giungere a strisciare per terra. L'unico colore ammesso \u00e8 il nero nelle tonalit\u00e0 \u201cambra-nera\u201d, comune e pece. Il bianco si accetta solo sul petto. La tonalit\u00e0 ambra-nera \u00e8 la pi\u00f9 pregiata. Due sono le variet\u00e0 a livello di pelo, una a pelo corto e una a pelo lungo; se corto \u00e8 aderente alla pelle, con lunghezza variabile da circa 1,5\u00a0cm a 3\u00a0cm sul dorso; se lungo \u00e8 leggermente ondulato. Il sottopelo \u00e8 molto sottile, poco spesso e aderisce perfettamente alla pelle. In entrambe le variet\u00e0, il pelo di copertura deve essere morbido, resistente e abbastanza sottile. Gli occhi sono molto piccoli, un po' a mandorla, n\u00e9 sporgenti e neppure infossati nelle orbite. Non sono troppo distanti tra loro, ma centrali. Lievemente obliqui, vivaci. Di colore dal chiaro allo scuro. Le orecchie sono scostate, di ridotte dimensioni rispetto alla testa, triangolari. La punta arriva all'altezza della ghiandola lacrimale e cio\u00e8, all'angolo dell'occhio vicino al naso, per cui la loro lunghezza \u00e8 quasi uguale a quella del cranio. Non devono mai essere amputate. Risultano un po' spesse e sono attaccate alte. In punta si discostano leggermente dal cranio e presentano una piega. La testa \u00e8 massiccia, senza essere pesante. Gli assi cranio-facciali leggermente divergenti. La lunghezza del muso \u00e8 uguale a quella del cranio. La lunghezza totale della testa \u00e8 uguale a quella del collo. Cranio con profilo subconvesso. Depressione naso-frontale marcata, con inclinazione graduale. Muso largo e forte, non deve essere mai appuntito. Labbra di color nero.\nCarattere.\n\u00c8 decisamente un cane da pastore ma che svolge tranquillamente il lavoro nella guardia e nella difesa. \u00c8 una razza molto apprezzata fin da tempi remoti dai contadini e dai pastori per le sue grandi qualit\u00e0 caratteriali essendo anche molto resistente e rustico. Pu\u00f2 essere considerata, come diverse altre razze, a triplice attitudine. Se oggi \u00e8 una razza riconosciuta lo deve solamente alle sue doti, che ne hanno fatto un buon aiutante dell'uomo. Molto affezionato alle persone che considera amiche e trova nel padrone un leader fedele purch\u00e9 contraccambi la sua fiducia. Un po' diffidente e sospettoso nei confronti degli estranei, da cui cerca sempre di stare lontano, sorvegliano per\u00f2, ogni loro minimo movimento. Razza abbastanza indipendente ed abituata a vivere all'aria aperta sempre.\nCure.\nIl pelo corto (ormai l'unica variet\u00e0 in circolazione) non richiede quasi nessuna cura se non qualche spazzolata di tanto in tanto per togliere lo sporco e eventuali parassiti che si possono essere annidati. La dieta non ha restrizioni."}
{"id": "633547", "revid": "367445", "url": "https://it.wikipedia.org/wiki?curid=633547", "title": "Phalacrocorax carbo", "text": "Il cormorano comune (Phalacrocorax carbo ()) \u00e8 un uccello acquatico della famiglia dei Falacrocoracidi diffuso in tutta l'Eurasia e l'Australasia, nonch\u00e9 nelle regioni nord-orientali dell'America Settentrionale e in quelle settentrionali dell'Africa.\nDescrizione.\nDimensioni.\nMisura 80-100 cm di lunghezza, per un peso di 1810-2810 g (le femmine sono pi\u00f9 piccole dei maschi); l'apertura alare \u00e8 di 130-160 cm.\nAspetto.\nIl cormorano comune, una sorta di corvo dei mari, \u00e8 un uccello di grandi dimensioni, con la testa, il collo e il corpo di colore scuro e un robusto becco a forma di uncino.\nLe penne delle ali, color bronzo, sono bordate di nero e creano un contrasto cromatico col resto del corpo; il piumaggio inferiore \u00e8 quasi interamente nero. I maschi e le femmine adulti si distinguono dai giovani, i quali, nel primo anno di vita, hanno il ventre coperto di piume bianche che formano una grande macchia pi\u00f9 o meno estesa. Durante il secondo anno, questa fascia bianca scompare, ma essi restano comunque riconoscibili per il colore brunastro del piumaggio, che comincia ad assomigliare a quello degli adulti solo durante il terzo anno di vita.\nLa muta degli adulti ha luogo due volte all'anno: da luglio (dopo la stagione della riproduzione) a dicembre per le penne della coda e, prima della nidificazione, da gennaio ad aprile per le piume della testa, del collo e del corpo.\nBen adattato all'ambiente acquatico (mare o acqua dolce) che gli fornisce la maggior parte del cibo, il cormorano gode di una buona capacit\u00e0 visiva sia sott'acqua sia in superficie: il suo occhio infatti \u00e8 provvisto di una membrana nittitante trasparente (una terza palpebra che si sposta dall'angolo interno sull'intero occhio) che funge da maschera subacquea consentendogli una visione eccellente. Il tatto e l'odorato sono invece sensi poco sviluppati in questa specie.\nIl corpo affusolato, le zampe molto arretrate e munite di larghissime membrane interdigitali gli garantiscono una grande agilit\u00e0 negli spostamenti sottomarini, che avvengono a volte a grandi profondit\u00e0 (fino a 9 metri).\nGrazie a un apparato respiratorio ben sviluppato, quest'uccello pu\u00f2 restare un minuto sott'acqua. Non vi rimane pi\u00f9 a lungo perch\u00e9 l'acqua penetra all'interno del piumaggio, che \u00e8 poco impermeabile: infatti la ghiandola uropigea, situata vicino al codrione, che secerne un olio (sebo) protettivo impermeabilizzante, \u00e8 atrofizzata. Il cormorano \u00e8 perci\u00f2 costretto a effettuare lunghe soste posandosi su di un ramo, con le ali ben spiegate per far asciugare penne e piume. Tuttavia la permeabilit\u00e0 del piumaggio costituisce un vantaggio durante l'immersione: infatti l'aria imprigionata tra le barbe delle piume diminuisce a causa dell'umidit\u00e0 e quindi non sospinge pi\u00f9 il corpo verso l'alto.\nIl cormorano \u00e8 un eccellente volatore, capace di coprire lunghe distanze fendendo l'aria con il collo teso. Il decollo dall'acqua \u00e8 invece difficoltoso e appare goffo a causa della posizione molto arretrata delle zampe.\nBiologia.\nI cormorani sono uccelli estremamente sociali. Vivono insieme in colonie che, nel periodo della riproduzione, comprendono parecchie centinaia di coppie. Durante l'inverno poi la tendenza alla coabitazione si accentua ulteriormente e gli uccelli si raggruppano a migliaia lungo i fiumi o sulle grandi distese di acqua ricavandone parecchi vantaggi: maggiore redditivit\u00e0 nella pesca, rinforzo della coesione dei gruppi e sollecitazione dei comportamenti nuziali.\nDi notte i cormorani si riuniscono a centinaia o a migliaia nei luoghi di riposo, i dormitori, costituiti dai grandi alberi che costeggiano i fiumi, formando \u00abgrappoli\u00bb di uccelli che vi si posano a partire dal tramonto fino a notte fonda. Di questo soggiorno resta, alla fine dell'inverno, una traccia ben visibile: la crosta biancastra costituita dalle deiezioni degli uccelli. I cormorani svernano in genere sempre negli stessi luoghi e spesso anche sullo stesso albero, come ha potuto constatare in Vandea l'ornitologo francese Pierre Yesou. Nei Paesi Bassi, i ricercatori Eerden e Zijlstra hanno rilevato che nei dormitori esiste una gerarchia: i maschi adulti hanno una supremazia sulle femmine e sui giovani che non hanno ancora raggiunto la maturit\u00e0 sessuale. Le zone di riposo vengono scelte in base alla sicurezza e alla quiete che esse garantiscono agli uccelli: quando si sentono tranquilli e ben protetti, i cormorani danno inizio alle parate nuziali.\nGrazie alle ali possenti, i cormorani possono compiere ogni giorno spostamenti di parecchie decine di chilometri per raggiungere le zone di alimentazione o i luoghi di riposo e di accoppiamento. Durante il tragitto, gli stormi si dispongono in una formazione a cuneo che ne facilita il volo: un uccello si pone alla testa del gruppo cosicch\u00e9 gli altri possono avanzare nella sua scia compiendo uno sforzo minore. Il ruolo di \u00abguida\u00bb viene assunto a turno e con regolarit\u00e0 da altri esemplari. Passata la stagione della riproduzione, quasi tutta la colonia si mette in viaggio verso il Sud: compir\u00e0 un volo lungo parecchie centinaia di chilometri (anche 2000) per poter raggiungere le zone di svernamento adatte. La maggior parte dei cormorani che svernano in Italia proviene dalle colonie danesi, olandesi e tedesche.\nAlimentazione.\nI pesci costituiscono la base essenziale dell'alimentazione dei cormorani, che passano tuttavia solo il 20% della loro giornata a pescare, di preferenza al mattino e all'inizio del pomeriggio: la ricerca del cibo cessa in genere molto prima del tramonto. Le battute di caccia vengono interrotte da frequenti pause, durante le quali i cormorani si riposano e, fermi su banchi di sabbia o di fango, scogli, dighe, aspettano che le penne si asciughino. Questi uccelli non dedicano molto tempo alla ricerca del cibo perch\u00e9 sono pescatori eccezionali: non sanno lanciarsi in picchiata dall'alto dentro l'acqua, ma afferrano la preda con una rapidit\u00e0 strabiliante. In Camargue, il ricercatore tedesco Hafner ha osservato che le battute di caccia duravano raramente pi\u00f9 di 3 minuti. In 60 secondi, questo uccello riesce a ingurgitare fino a 30 grammi di pesce. Nuotando sulla superficie dell'acqua, vi affonda a pi\u00f9 riprese la testa per scovare le prede. Poi si tuffa per un tempo che va da una trentina di secondi a un minuto sotto l'acqua, dove si sposta tenendo le ali strettamente aderenti al corpo: avanza grazie alla spinta delle zampe e dei piedi che hanno larghe membrane interdigitali. Nello stagno di Etourneau, nella regione meridionale francese della Camargue, Hefner ha osservato nel 1981 due di questi uccelli catturare ciascuno 8 carpe (circa 400 grammi in totale) in 10 immersioni, compiendo tutta l'operazione in non pi\u00f9 di una decina di minuti.\nSe la preda \u00e8 grossa, il cormorano non la ingerisce immediatamente ma la estrae dall'acqua, poi la lancia in aria, quindi la afferra dalla parte della testa (le branchie e le pinne infatti potrebbero aprirsi in gola) e infine la inghiotte; oppure, giunto sulla terraferma, la fa a pezzi con il becco prima di mangiarla. A volte ha bisogno di un po' di tempo per ingurgitare il pesce, se questo \u00e8 di grosse dimensioni. Pu\u00f2 anche capitare che un uccello troppo vorace venga soffocato dall'enorme boccone: sono stati trovati diversi esemplari morti a causa della loro grande ingordigia. Il cormorano si dedica sia alla pesca solitaria, sia a battute di caccia in gruppo quando le prede sono particolarmente abbondanti: allora i pesci vengono circondati e sospinti verso la riva o un'insenatura cos\u00ec da poter essere catturati con maggiore facilit\u00e0.\nIl cormorano \u00e8 un animale pigro: non gli piace perdere troppo tempo per cercare il cibo. Ingurgita tra i 400 e i 700 grammi di pesce al giorno, circa il 15-17% del suo peso, scegliendo in genere le prede pi\u00f9 abbondanti e pi\u00f9 facili da catturare nella sua zona di alimentazione. Gli studi condotti in ambiente marino hanno messo in evidenza che questa specie, pur cibandosi di numerose variet\u00e0 di pesci, preferisce il merluzzo, il nasello, l'anguilla, l'aringa e le sarde. In acqua dolce il cormorano preda persici, pesci gatto, abramidi, lasche, cavedani, savette, tinche, trote e ogni altro pesce disponibile. Nei bacini artificiali, dove il pesce gatto abbonda, \u00e8 questa la preda pi\u00f9 ricercata anche perch\u00e9 facile da catturare.\nImpatto ambientale.\nLa grande voracit\u00e0 e la spiccata predilezione per i bacini d'allevamento del pesce hanno comportato in passato una forte pressione venatoria nei confronti del cormorano. Da tempo \u00e8 specie protetta, tanto che in alcuni stati europei, tra cui l'Italia, si \u00e8 progressivamente manifestata negli ultimi decenni una colonizzazione graduale delle acque interne, a causa della saturazione numerica delle aree umide costiere conseguente al fortissimo incremento delle popolazioni. \u00c8 quindi innegabile che, durante i mesi invernali laddove si concentrino in popolazioni numerose, le abitudini alimentari dei cormorani costituiscano una vera e propria piaga per le riserve ittiche dei corsi d'acqua dolce, in particolare medio-piccoli, sia per il prelievo diretto che per le lacerazioni provocate alla cute dei pesci che sfuggono ai loro attacchi ma muoiono di stenti nei giorni successivi.\nRiproduzione.\nNidificazione.\nLe popolazioni marittime costruiscono il nido, fatto di alghe frammiste a detriti di vario genere, su isolotti rocciosi o nelle scarpate delle falesie, mentre i cormorani che nidificano nell'entroterra allestiscono il loro, fatto di rametti, sugli alberi e a volte nei canneti, a una distanza di 2 o 3 metri (ma anche 10 metri) dal suolo, in prossimit\u00e0 dei fiumi o degli specchi d'acqua in cui si nutrono. I diversi materiali con cui viene preparato il nido vengono raccolti e trasportati dal maschio, mentre la femmina si incarica della costruzione vera e propria; essa perfeziona la sua opera anche dopo la deposizione delle prime uova e vi lavora per tutto il periodo di allevamento dei piccoli. Lo stesso nido viene riutilizzato ogni anno divenendo a volte cos\u00ec voluminoso da raggiungere un metro sia in altezza, sia nel diametro di base; la coppa interna pu\u00f2 essere larga 30-40 centimetri. Vi sono frequenti zuffe tra gli uccelli quando la colonia \u00e8 molto popolata e i nidi sono attaccati l'uno all'altro.\nL'attivit\u00e0 sessuale comincia a volte nel cuore dell'inverno: in quest'epoca infatti hanno luogo i primi riti della parata nuziale, anche se \u00e8 solo alla fine di febbraio, ma soprattutto in marzo e aprile, che l'attivit\u00e0 sessuale \u00e8 pi\u00f9 intensa (i pulcini nasceranno tra aprile e luglio). Una delle manifestazioni pi\u00f9 spettacolari di questo periodo \u00e8 data dalla livrea nuziale: il piumaggio acquisisce sfumature brillanti con riflessi verdastri, color porpora o bronzei, a seconda dell'esposizione ai raggi del sole, con vistose macchie bianche sulle cosce; la livrea nuziale dei cormorani continentali si arricchisce, nello stesso periodo, di piume biancastre sulla testa e sul collo. La veste nuziale \u00e8 effimera: lungo le coste bretoni, per esempio, essa \u00e8 \u00abindossata\u00bb al massimo un mese all'anno, come ha osservato l'ornitologo francese Marion.\nAttratta dai richiami del maschio, la femmina si avvicina al prescelto, che allora ripiega a pi\u00f9 riprese la testa all'indietro ed emette gridi rochi tenendo il becco semiaperto e le ali leggermente penzoloni. La femmina lo imita. Durante l'accoppiamento, il maschio tiene nel becco il collo e il becco della femmina. Poi gli uccelli si fanno reciprocamente toeletta. Durante la stagione degli amori le parate nuziali e gli accoppiamenti si susseguono e possono durare fino all'inizio dell'incubazione delle uova.\nCiclo vitale.\nLe prime uova vengono deposte verso met\u00e0 aprile e le ultime all'inizio del mese di giugno. Ogni femmina depone 3 o 4 uova (raramente 5 o 6), di colore azzurro pallido o verdastro. Lunghe e ovali (63 millimetri di lunghezza e 40 millimetri di larghezza al massimo), pesano in media 55 grammi e vengono deposte, una dopo l'altra, a intervalli di 2-3 giorni. L'incubazione, che dura da 28 a 31 giorni, inizia dalla deposizione del primo uovo: le schiuse risultano cos\u00ec scaglionate nel tempo e l'ultimo nato di una covata pu\u00f2 rompere il guscio una decina di giorni dopo gli altri.\nAlla nascita, i pulcini sono tenere palle di piumino biancastro con un collo sproporzionato. Per una quindicina di giorni le uova sono state covate un po' da un genitore e un po' dall'altro, in quanto i due \"partner\" si alternano nel nido e nella ricerca del cibo. I turni di incubazione hanno durata variabile, tra i suliformi, a seconda dell'ambiente naturale e delle singole specie. Quando uno dei \"partner\" torna al nido per sostituirsi alla cova, spesso effettua una parata di saluto per farsi riconoscere e per rafforzare i legami della coppia. Se il compagno non vuole abbandonare la covata, pu\u00f2 accadere che l'uccello appena arrivato cerchi di spingerlo gentilmente fuori dal nido. Quando un uovo si schiude, il guscio viene tolto dal nido da uno dei due adulti. Una nuova deposizione pu\u00f2 aver luogo, in luglio o in agosto, se le uova della prima covata sono andate distrutte.\nL'allevamento dei giovani mette a dura prova gli adulti, che sono costretti a placare di continuo la fame di una prole molto vorace. Il padre e la madre si alternano coscienziosamente per nutrire ogni pulcino in media due volte al giorno. Quando l'adulto raggiunge la piattaforma del nido, si avvicina al piccolo che vuol sfamare e apre il becco: il pulcino infila allora completamente la testa nel gozzo per prendere il cibo, un impasto biancastro di carne di pesce predigerito.\nIl piccolo \u00e8 in grado di compiere il primo volo quando ha circa 50 giorni, ma ritorna regolarmente al nido per venir nutrito per oltre un mese. Trascorso questo periodo, i giovani cormorani divengono indipendenti. Il piumaggio a questo punto ha assunto un colore bruno scuro, mentre il ventre \u00e8 biancastro: rester\u00e0 cos\u00ec nei primi 3 anni di vita. La maturit\u00e0 sessuale viene raggiunta solo verso i 4-5 anni, molto raramente intorno ai 3 anni. Ci\u00f2 non impedisce al giovane di cercare di accoppiarsi anche prima di avere raggiunto l'et\u00e0 adatta, ma i suoi tentativi sono destinati all'insuccesso.\nUna volta emancipati, i giovani cormorani cominciano a vagabondare, a partire da giugno e luglio, fino a quando avr\u00e0 inizio la migrazione verso il Sud all'arrivo dell'autunno. I cormorani sono erratici fino al raggiungimento della maturit\u00e0 sessuale e, d'estate, si spostano lungo le coste o nelle zone umide dell'interno, a volte molto lontano dal luogo dove sono nati.\nDistribuzione e habitat.\nAnimale soprattutto acquatico, legato per lo pi\u00f9 alle acque a un tempo salate e fresche, il cormorano comune vive in tutti i continenti tranne che nell'America meridionale. Nidifica nell'estremo Nord-est degli Stati Uniti, a Terranova e in Groenlandia; in Europa, dalla Norvegia settentrionale al bacino del Mediterraneo. Nel continente africano abita le coste mediterranee e atlantiche fino in Mauritania ed \u00e8 molto diffuso nell'Africa australe. In Asia, \u00e8 presente fino in India e in Cina; in Giappone, solo l'isola di Honsh\u016b ospita una sua sottospecie. Altrove, lo si incontra nell'Africa orientale e nel Sud-est asiatico. Un'altra sottospecie abita in Australia, Tasmania, Nuova Zelanda e nelle isole Chatham. Le popolazioni nordiche (Europa, America settentrionale, Groenlandia, Islanda) sono le meno sedentarie e migrano, per svernare, fino a oltre il 40\u00ba parallelo. Nel XX secolo questa distribuzione ha subito grandi cambiamenti, soprattutto nelle terre interne, a causa, da un lato, della persecuzione di cui questi uccelli sono stati vittime da parte dei pescatori e, dall'altro, dalla trasformazione di alcuni \"habitat\". Nell'Europa occidentale, il cormorano comune vive soprattutto sulle coste, mentre, pi\u00f9 a est e nei Paesi Bassi, popolazioni nordiche nidificano nelle vicinanze di grandi distese di acque interne. La sola grande colonia di cormorani comuni degna di segnalazione in Germania si trova nella Pomerania occidentale. In Francia, le popolazioni si riproducono sulle isole e le falesie di Normandia, Piccardia e Bretagna, e pi\u00f9 recentemente, ma in modo modesto, all'interno: sul lago di Grand-Lieu (Vandea), in Piccardia e nel Cher. \nUn tempo le colonie nidificanti in Italia si trovavano in Sardegna e Vallesanta (FE), mentre oggi si annoverano nidificazioni in molte aree del territorio nazionale. Luoghi di passo e di svernamento sono ormai tutte le acque interne, le coste, gli stagni costieri, le valli da pesca, ecc., dal livello del mare fino alla media montagna, con particolare concentrazione nel Delta del Po e nelle lagune venete.\nQuesti uccelli, che preferiscono i mari riparati, evitano le acque profonde anche prossime alla terraferma e si allontanano raramente dalle rive: si possono vedere sui laghi, i bacini, i delta, gli estuari, i grandi corsi d'acqua, in genere quando la corrente \u00e8 debole, pi\u00f9 di rado se si tratta di torrenti. I cormorani trascorrono molto tempo a terra, appollaiati su scogli, falesie, banchi di sabbia, sbarramenti naturali e artificiali (dighe), relitti di navi, pali o alberi (preferibilmente i pi\u00f9 spogli). I posatoi hanno in comune la vicinanza con l'acqua e la lontananza da ogni elemento perturbatore. Poich\u00e9 sono animali gregari, i cormorani hanno bisogno di luoghi che garantiscano assoluta sicurezza, siano essi scogli, isolotti o campi con boschetti, oppure alte foreste situate a qualche chilometro dal mare. E l\"'habitat\" prescelto dalle colonie pu\u00f2 anche trovarsi a grande altitudine, visto che questi uccelli possono compiere voli ad alta quota percorrendo lunghe distanze. I ricercatori Ali e Ripley, nel 1968, hanno avvistato degli stormi di cormorani a 3450 metri nel Kashmir e a 2000 metri in Armenia.\nI gabbiani volano spesso nelle vicinanze del cormorano comune perch\u00e9 si nutrono in modo indiretto dei frutti della sua pesca. Infatti, se viene disturbato nel corso della digestione, il cormorano rigurgita facilmente il contenuto del suo stomaco prima di fuggire: le parti della preda meno digeribili, come le spine e le squame, sono avvolte in una specie di sacca di muco rosso prodotto dalle pareti dello stomaco. Ed \u00e8 proprio su questo bocconcino prelibato che i gabbiani si gettano in picchiata. I cormorani comuni vivono anche accanto ad altre specie di cormorani senza che con queste vi sia una vera concorrenza alimentare: infatti le loro prede sono pi\u00f9 grosse e non interessano molto i potenziali rivali. Alcune sottospecie del cormorano comune si installano spesso, per nidificare, vicino a colonie di uccelli d'altre specie, per esempio spatole, garzette e soprattutto aironi cinerini: un esempio \u00e8 dato dalle migliaia di coppie di \"Phalacrocorax carbo maroccanus\" stanziate intorno al banco di Arguin, in Mauritania, un'oasi faunistica di primaria importanza, dove numerose specie convivono a stretto contatto.\nTassonomia.\nAttualmente ne vengono riconosciute cinque sottospecie:\nAlcuni studiosi portano il totale delle sottospecie a sei, in quanto considerano una semplice sottospecie del cormorano comune il cormorano pettobianco (\"Phalacrocorax lucidus\"), diffuso lungo le coste dell'Africa occidentale e meridionale e nell'entroterra dell'Africa orientale."}
{"id": "633548", "revid": "599013", "url": "https://it.wikipedia.org/wiki?curid=633548", "title": "Px", "text": ""}
{"id": "633555", "revid": "1610933", "url": "https://it.wikipedia.org/wiki?curid=633555", "title": "Cormorano", "text": ""}
{"id": "633556", "revid": "1305772", "url": "https://it.wikipedia.org/wiki?curid=633556", "title": "PY", "text": ""}
{"id": "633557", "revid": "599013", "url": "https://it.wikipedia.org/wiki?curid=633557", "title": "Pz", "text": ""}
{"id": "633560", "revid": "122510083", "url": "https://it.wikipedia.org/wiki?curid=633560", "title": "Strage di Piazzale Loreto", "text": "La strage di Piazzale Loreto fu un eccidio nazifascista avvenuto in Italia, il 10 agosto 1944 in Piazzale Loreto a Milano, durante la seconda guerra mondiale.\nQuindici partigiani furono fucilati da militi del gruppo Oberdan della Legione Autonoma Mobile Ettore Muti della RSI, per ordine del comando di sicurezza nazista, e i loro cadaveri vennero esposti al pubblico.\nL'attentato di viale Abruzzi.\nL'8 agosto 1944 elementi ignoti compirono un attentato con due ordigni esplosivi contro un camion tedesco (targato WM 111092) parcheggiato in viale Abruzzi a Milano. In quell'attentato non rimase ucciso alcun soldato tedesco (l'autista Heinz Kuhn, che dormiva nella cabina di guida, riport\u00f2 soltanto lievi ferite) ma provoc\u00f2 la morte di sei cittadini milanesi e il ferimento di altri undici.\nLa fucilazione.\nAll'alba del 10 agosto 1944, a Milano, quindici partigiani vennero prelevati dal carcere di San Vittore e portati in piazzale Loreto, dove furono fucilati da un plotone di esecuzione composto da militi fascisti del gruppo Oberdan della legione \u00abEttore Muti\u00bb guidati dal capitano Pasquale Cardella, che agiva agli ordini del comando tedesco, in particolare del capitano delle SS Theodor Saevecke, noto in seguito come \"boia di Piazzale Loreto\", allora comandante del servizio di sicurezza (SD) di Milano e provincia (AK Mailand).\nNel comunicato del comando della sicurezza nazista, si afferma che la strage fu attuata per un insieme di \u00abatti di sabotaggio\u00bb tra i quali \u00e8 riconoscibile a fatica l'attentato di viale Abruzzi.\nIl comandante dei Gap, Giovanni Pesce, neg\u00f2 sempre che quell'attentato potesse essere stato compiuto da qualche unit\u00e0 partigiana. Certi elementi anomali hanno fatto definire da alcuni l'attentato come controverso: il caporal maggiore Kuhn aveva parcheggiato il mezzo a poca distanza da un'autorimessa in via Natale Battaglia e dall'albergo Titanus, entrambi requisiti dalla Wehrmacht e a disposizione del personale militare nazista. Il bando di Kesselring, invocato dal comunicato e dalle alte gerarchie naziste, prevedeva la fucilazione di dieci italiani per ogni tedesco solo in caso di vittime naziste. Ma nell'attentato di viale Abruzzi, nessun militare tedesco rimase ucciso: morti e feriti gravi erano tutti italiani.\n\u00c8 dunque lecito supporre, come fece il Tribunale Militare di Torino nel processo Saevecke, che la strage di piazzale Loreto sia stata un atto deliberato di terrorismo che aveva lo scopo strategico di stroncare la simpatia popolare per la Resistenza al fine di evitare ogni forma di collaborazione e garantire alle truppe naziste la massima libert\u00e0 di movimento verso il Brennero. Theodor Saevecke, il cui comando si trovava all'Hotel Regina in via Silvio Pellico, sede delle SS, dei servizi di sicurezza (SD) e della Polizia Politica (la Gestapo) e noto luogo di tortura, pretese e ottenne, ci\u00f2 nonostante, la fucilazione sommaria di quindici antifascisti, e compil\u00f2 egli stesso la lista, come testimoniato da Elena Morgante, impiegata nell'ufficio delle SS, cui fu ordinato di batterla a macchina.\nDopo la fucilazione - avvenuta alle 06:10 - a scopo intimidatorio i cadaveri scomposti furono lasciati esposti sotto il sole della calda giornata estiva, coperti di mosche, fino alle ore 20 circa. Un cartello qualificava i partigiani fucilati come \"assassini\".\nI corpi, sorvegliati dai militi della Muti che impedirono anche ai parenti di rendere omaggio ai defunti, furono pubblicamente vilipesi e oltraggiati in tutti i modi dai fascisti e dalle ausiliarie della RSI; inoltre, per intimidire la popolazione e togliere ogni appoggio alla Resistenza, i militi fascisti obbligarono, armi alla mano, i cittadini in transito, a piedi, in bicicletta o sui tram, ad assistere allo \u00abspettacolo\u00bb.\nAppresa la notizia, il partigiano Don Giovanni Barbareschi si rec\u00f2 dall'arcivescovo di Milano, cardinale Alfredo Ildefonso Schuster, pregandolo di andare a impartire la benedizione alle salme, ma il cardinale gli chiese di andare lui stesso, bench\u00e9 ancora diacono. Egli ricompose alla meglio i cadaveri ammucchiati e cerc\u00f2 nelle tasche i messaggi che questi potevano aver scritto, in modo da recapitarli alle famiglie. Riusc\u00ec a compiere questa opera di piet\u00e0 prima che un milite fascista lo cacciasse via. Tre giorni dopo fu ordinato sacerdote. Barbareschi raccont\u00f2 poi che dopo aver pregato in ginocchio davanti alle salme, si volt\u00f2 e vide che tutta la folla presente si era inginocchiata con lui. Quando l'anno successivo i cadaveri di Benito Mussolini, Claretta Petacci e 18 gerarchi fascisti furono esposti nello stesso luogo, Don Barbareschi torn\u00f2 a benedire le salme.\nIl poeta Franco Loi, testimone della tragedia e allora abitante nella vicina via Casoretto, ricorda:\nL'esecuzione e il vilipendio dei cadaveri impressionarono profondamente l'opinione pubblica tanto che il Prefetto di Milano e capo della Provincia Piero Parini nel suo \u00abPro memoria urgente per il duce\u00bb annota \"\u00ab[...] il modo della fucilazione era stato quanto mai irregolare e contrario alle norme. I disgraziati non avevano neppure avuto l'assistenza del sacerdote, che non si nega neppure al pi\u00f9 abbietto assassino. [...] Alle mie rimostranze, i comandanti nazisti hanno risposto tutti allo stesso modo: l'esecuzione era stata un'applicazione del bando del Maresciallo Kesselring [...] L'impressione in citt\u00e0 perdura fortissima e l'ostilit\u00e0 verso i tedeschi \u00e8 molto aumentata. Vi sono stati anche scioperi parziali in alcuni stabilimenti e corre voce che se ne prepari uno domani. [...] Non Vi nascondo che mi sento profondamente a disagio nella mia carica, giacch\u00e9 il modo di procedere dei tedeschi \u00e8 tale da rendere troppo difficile il compito di ogni autorit\u00e0 e determina una crescente avversione da parte della popolazione verso la Repubblica\u00bb.\"\nA seguito del promemoria, Mussolini comunic\u00f2 all'ambasciatore tedesco presso la RSI, Rudolf Rahn, che i metodi utilizzati dai militari tedeschi \u00aberano contrari ai sentimenti degli italiani e ne offendevano la naturale mitezza\u00bb; di fatto per\u00f2 senza impegnarsi concretamente per riportare la giustizia. Meno di un anno dopo, all'alba del 29 aprile 1945, sullo stesso piazzale, i cadaveri di Mussolini, dell'amante Claretta Petacci e di altri 15 fascisti, furono esposti davanti alla folla accorsa alla notizia della morte del duce.\nI responsabili.\nTheodor Saevecke.\nTheodor Saevecke, per la Resistenza milanese: il \"boia di Piazzale Loreto\", fu processato dal Tribunale Militare di Torino e fu condannato all'ergastolo il 9 giugno 1999; tuttavia, malgrado la richiesta della magistratura militare italiana, non fu mai estradato n\u00e9 sub\u00ec mai alcun processo in patria. \n\u00c8 morto nel suo letto, a 93 anni, nel 2004. Come altri criminali nazisti, nel dopoguerra venne arruolato dai servizi segreti statunitensi (nome in codice Cabanio) e pi\u00f9 tardi ricopr\u00ec l'importante incarico di vice responsabile dei servizi di sicurezza della Repubblica Federale Tedesca. \nNel 1963 la Germania Ovest aveva chiesto informazioni sull'attivit\u00e0 criminosa di Saevecke a Milano durante l'occupazione nazista, cui le autorit\u00e0 italiane risposero, dopo aver consultato il fascicolo nascosto nell'armadio della vergogna, con un rapporto del Ministero degli Esteri indirizzato all'omologo Ministero tedesco.\nNell'arte.\nIl dipinto \"Martiri di Piazzale Loreto\".\nAligi Sassu dipinse di getto i \"Martiri di Piazzale Loreto\" (titolo originale \"La guerra civile\"), sotto l'impressione del brutale assassinio. Il quadro del 1944 (olio su tela 150 x 200\u00a0cm) fu esposto per la prima volta alla mostra veneziana del 1952, la Biennale del realismo, dove lo storico dell'arte Giulio Carlo Argan lo not\u00f2 e fece acquisire dalla Galleria nazionale d'arte moderna e contemporanea di Roma, che ancora lo espone. \"Martiri di Piazzale Loreto\" propone una consuetudine della poetica di Sassu, ossia la dialettica tra la resa della realt\u00e0 contemporanea e l'attualizzazione del mito.\nLo stesso artista, partigiano impegnato insieme a De Grada, Grosso e Guttuso, nella sua autobiografia \"Un grido di colore\" (Todaro editore, Lugano, 1998) ricorda: \"Ho dipinto \"I martiri di Piazzale Loreto\" nell'agosto 1944, subito dopo aver visto il ludibrio che la canaglia repubblichina faceva dei corpi dei nostri fratelli. Eppure vi era in me, nel fuoco e nell'ansia che mi agitava, nel cercare di esprimere quello che avevo visto, una grande pace e non odio, ma una tristezza immensa per la lotta fratricida. Da quei corpi sanguinanti e inerti sorgeva un monito: pace, pace\".\nIl monumento in Piazzale Loreto.\nAlla fine della guerra, sul luogo della strage e in memoria dei martiri ivi caduti fu eretto un cippo commemorativo. Tale cippo fu sostituito da un monumento eretto nell'agosto 1960, opera dello scultore Giannino Castiglioni (1884-1971), sito all'angolo tra il piazzale e viale Andrea Doria. Il monumento, sul fronte, reca un bassorilievo che rappresenta un martire sottoposto a esecuzione sull'iconografia di San Sebastiano, sul retro reca la dicitura \u00abALTA/L'ILLUMINATA FRONTE/CADDERO NEL NOME/DELLA LIBERT\u00c0\u00bb cui segue l'elenco dei 15 caduti, la data dell'eccidio, 10 agosto 1944 e i simboli della Repubblica Italiana e del Comune di Milano."}
{"id": "633570", "revid": "2219474", "url": "https://it.wikipedia.org/wiki?curid=633570", "title": "Relationship of Command", "text": "Relationship of Command \u00e8 il terzo album in studio del gruppo statunitense degli At the Drive-In, pubblicato nel 2000 dalla Grand Royal Records. La versione australiana del disco include la bonus track \"Catacombs\". La ristampa della Fearless Records include invece come bonus track i pezzi \"Extracurricular\" e \"Catacombs\". Il pezzo \"Rolodex Propaganda\" ospita alla voce Iggy Pop, che appare anche nell'intro di \"Enfilade\"."}
{"id": "633571", "revid": "1934238", "url": "https://it.wikipedia.org/wiki?curid=633571", "title": "Falco vespertinus", "text": "Il falco cuculo (\"Falco vespertinus\", Linnaeus 1766) \u00e8 un uccello della famiglia dei Falconidae.\nDescrizione.\n\u00c8 un piccolo falco lungo circa 30\u00a0cm, con un'apertura alare di circa 70\u00a0cm.\nIl maschio adulto \u00e8 tutto grigio scuro, ad eccezione di becco, zampe, anello perioculare e ventre rosso corallo. La femmina ha la parte inferiore del corpo arancione e la parte superiore e le ali grigie con barre pi\u00f9 chiare.\nVola di solito alternando planate a volo attivo con rapidi battiti delle ali; spesso resta fermo in aria facendo lo spirito santo come il gheppio, anche se per periodi pi\u00f9 brevi.\nEcologia.\nIl falco cuculo \u00e8 una specie coloniale, nidifica in nidi abbandonati di corvide. Si nutre di insetti, che cattura in volo, e piccoli mammiferi. Attivo di giorno o spesso al crepuscolo.\nDistribuzione e habitat.\nIl falco cuculo \u00e8 un migratore a lungo raggio: si riproduce principalmente in Europa orientale e sverna in Africa meridionale. In Italia nidifica soltanto in Emilia Romagna e Veneto, anche se recentemente \u00e8 stato avvistato nidificare in Puglia presso le campagne vicine alle saline di Margherita di Savoia, in habitat di pianura costituiti da terreni aperti con presenza di alberi, come praterie, pascoli e terreni agricoli con filari alberati.\nSistematica.\nIl falco cuculo \u00e8 monotipico; recentemente una sottospecie \u00e8 stata classificata come una specie a parte."}
{"id": "633572", "revid": "77358", "url": "https://it.wikipedia.org/wiki?curid=633572", "title": "Ni\u017eni novgorod", "text": ""}
{"id": "633574", "revid": "1610933", "url": "https://it.wikipedia.org/wiki?curid=633574", "title": "Falco cuculo", "text": ""}
{"id": "633576", "revid": "1305772", "url": "https://it.wikipedia.org/wiki?curid=633576", "title": "Aec", "text": ""}
{"id": "633578", "revid": "486946", "url": "https://it.wikipedia.org/wiki?curid=633578", "title": "Lista delle trib\u00f9 della Gallia", "text": ""}
{"id": "633579", "revid": "599013", "url": "https://it.wikipedia.org/wiki?curid=633579", "title": "Vincenzo Brusco Onnis", "text": "Biografia.\nDopo essersi laureato in giurisprudenza all'Universit\u00e0 di Cagliari, intraprese la carriera giornalistica e nel 1848 diresse il \"Nazionale\".\nTrasferitosi a Torino, dove lavor\u00f2 qualche anno presso il Ministero della Pubblica Istruzione, nel 1855 scrisse vari articoli di stampo liberale su \"La Democrazia\".\nAvvicinatosi alle idee professate da Giuseppe Mazzini, si trasfer\u00ec prima a Milano, dove fond\u00f2 il foglio repubblicano \"I popoli uniti\", e nel 1860 a Genova. \nDopo aver preso inizialmente parte alla spedizione dei Mille, abbandonando a Talamone a causa delle sue idee intransigenti repubblicane, scrisse nel giornale L'unit\u00e0 italiana, diretto da Maurizio Quadrio, del quale diverr\u00e0 il vicedirettore in seguito al trasferimento del giornale a Milano, nel 1861.\nL'11 febbraio 1874 mor\u00ec la sua unica figlia Lina.\nNel 1869 prese parte a tentativi insurrezionali nell'Italia settentrionale e l'anno seguente fu arrestato a Milano. Tornato in libert\u00e0 per mancanza di prove, nel 1873 fu nuovamente arrestato per istigazione alla rivolta, accusa dalla quale venne in seguito assolto."}
