{"id": "601045", "revid": "436907", "url": "https://it.wikipedia.org/wiki?curid=601045", "title": "Dargen D'Amico", "text": "Autodefinitosi \"cantautorap\", definisce in modo scherzoso il suo genere come \"emo rap\", facendo intendere l'uso di tematiche personali e intimiste nella sua musica.\nBiografia.\nInizi: Sacre Scuole (1999-2000).\nDargen D'Amico, nome d'arte di Jacopo D'Amico, nasce a Milano da genitori originari dell'isola Filicudi nel 1980. Sin da giovane partecip\u00f2 a sfide di freestyle per le strade e nei locali di genere di Milano, con lo pseudonimo Corvo D'Argento (preso dal librogame \"Il mistero del corvo d'argento\") conoscendo Gu\u00e9 Pequeno e Jake La Furia, con i quali ha fondato il gruppo Sacre Scuole, pubblicando nel 1999 l'unico album \"3 MC's al cubo\".\nNel 2001 il gruppo venne sciolto e Gu\u00e9 Pequeno e Jake La Furia fondarono i Club Dogo insieme al produttore Don Joe, pubblicando due anni pi\u00f9 tardi l'album \"Mi fist\", nel quale \u00e8 presente il brano \"Tana 2000\", inciso con D'Amico.\n\"Musica senza musicisti\" e \"Di vizi di forma virt\u00f9\" (2006-2008).\nDopo l'esperienza delle Sacre Scuole, Dargen D'Amico ha intrapreso la carriera solista pubblicando nel 2006 l'album di debutto \"Musica senza musicisti\", pubblicato dalla Giada Mesi, etichetta discografica indipendente da lui fondata.\nNel 2007, Dargen partecipa come compositore e collaboratore a brani dell'album \"Figli del caos\" del gruppo milanese Two Fingerz, uscito su Sony-BMG. L'anno seguente, nel 2008, esce il doppio CD da solista \"Di vizi di forma virt\u00f9\", con tematiche varie. D'Amico parla di lavoro, societ\u00e0, difficolt\u00e0 economiche, e, in diversi pezzi, della sua infanzia. Si comincia anche a notare la forte influenza cantautorale dell'artista milanese, frutto di influenze musicali come Lucio Dalla, Franco Battiato ed Enzo Jannacci.\n\"D'\", \"CD'\" e il progetto Macrobiotics (2010-2011).\nIl 2 giugno 2010 esce per il download digitale l'EP \"D' parte prima\", seguito l'8 ottobre dalla seconda parte dal nome \"D' parte seconda\". Il progetto utilizza il concept dell'amore, visto in diverse sfumature. Musicalmente si nota una vena cantautoriale e l'utilizzo di vocoder e atmosfere electro. Il 1\u00ba aprile 2011 esce il terzo album \"CD\"', la cui lista tracce \u00e8 costituita dai brani originariamente pubblicati nei due EP con l'aggiunta di quattro inediti.\nIntanto, Dargen procede con collaborazioni: a marzo esce il disco dei electro house Crookers, \"Tons of Friends\", nel quale Dargen \u00e8 presente nella versione italiana, cantando con Fabri Fibra il brano \"Festa festa\" e sempre con Fabri Fibra nel brano \"Insensibile\", tratto dal disco \"Controcultura\", uscito il 7 settembre 2010 e in \"Quorum\", nel brano \"Nel mio disco\", prodotto da Roofio. A fine anno collabora a brani del doppio album dei Two Fingerz \"Il disco nuovo/Il disco volante\", uscito a dicembre 2010.\nNei primi mesi del 2011 continua la collaborazione con Fabri Fibra, partecipando al remix ufficiale di \"Tranne te\", rappando una strofa inedita. Il 22 febbraio 2011 esce il video ufficiale del brano, intitolato \"Tranne te e te\".\nInsieme al DJ milanese Nic Sarno, fa uscire sul web a gennaio 2011 l'album \"Balerasteppin\" che si ripropone di creare un nuovo genere musicale, il \"Balerasteppin\", in cui sono ripresi e reinterpretati testi e musica di canzoni pi\u00f9 o meno famose sia italiane che straniere (da Fabrizio De Andr\u00e9 a Loredana Bert\u00e8 e da Rustie a Samo Soundboy), unendo la musica cantautorale con le sonorit\u00e0 della musica elettronica. Il 14 ottobre 2011 il duo pubblica sull'iTunes Store il singolo \"Solo un demo\", il cui relativo videoclip \u00e8 stato pubblicato il 25 ottobre.\nSempre nel 2011 collabora con Marracash e Rancore nel brano \"L'Albatro\", tratto da \"Roccia Music II\", mixtape del rapper milanese che anticipava \"King del rap\". Nello stesso periodo, collabora al disco \"Thori &amp; Rocce\", album dei produttori Don Joe e Shablo uscito nel giugno del 2011, nella traccia \"Guarda bene\", assieme a Chief, Reverendo e Mixup.\n\"Nostalgia istantanea\" e \"Vivere aiuta a non morire\" (2012-2013).\nIl suo quarto album \u00e8 intitolato \"Nostalgia istantanea\" ed \u00e8 stato pubblicato il 1\u00ba giugno 2012. L'album contiene soltanto due brani, la title track e \"Variazioni sul tema nostalgia istantanea\", lunghe rispettivamente 18 e 20 minuti. Le musiche e testi sono stati scritti e composti da D'Amico, con la partecipazione del cantante e pianista napoletano Emiliano Pepe nella composizione della prima traccia. Il 10 agosto 2012 pubblica sul suo canale YouTube il videoclip della title track, in cui viene mostrata la realizzazione di un ritratto di Lucio Dalla, artista che lo ha influenzato e scomparso pochi mesi prima.\nL'8 novembre 2012 D'Amico annuncia la preparazione del quinto album in studio, intitolato \"Vivere aiuta a non morire\", la cui uscita \u00e8 stata fissata per la fine di aprile 2013. Nel post tratto dal suo sito ufficiale, afferma che il primo singolo estratto sarebbe stato \"Un fan in Basilicata (Almeno)\", tuttavia questo brano non \u00e8 mai stato pubblicato come tale ma \u00e8 stato reso disponibile per il download gratuito il 16 aprile. Il 26 febbraio 2013 viene pubblicato il primo singolo dell'album, \"Continua a correre\", realizzato con la collaborazione di Andrea Nardinocchi ed accompagnato dal relativo videoclip due giorni pi\u00f9 tardi. Il 5 marzo esce l'album di Fedez \"Sig. Brainwash - L'arte di accontentare\", nel quale Dargen \u00e8 presente nel brano \"Ragazza sbagliata\". Il 12 marzo 2013 viene pubblicato il secondo singolo \"Siamo tutti uguali\", realizzato con Andrea Volont\u00e8; il relativo videoclip \u00e8 stato pubblicato una settimana pi\u00f9 tardi. Il 26 marzo esce invece il terzo singolo \"L'amore a modo mio\", il quale ha visto la partecipazione di J-Ax; il videoclip \u00e8 uscito tre giorni pi\u00f9 tardi in esclusiva Deejay TV. Il 16 aprile \u00e8 stato pubblicato il videoclip del brano \"Un fan in Basilicata (Almeno)\".\nDal 19 aprile conduce per due settimane il programma radiofonico \"One Two One Two\" su Radio Deejay. Il 30 aprile viene pubblicato l'album \"Vivere aiuta a non morire\", uscito in tre edizioni differenti: standard, digitale sull'iTunes Store (che contiene alcuni brani inediti) e limitata, contenente anch'essa alcuni brani inediti e anche un paio di occhiali da sole ideati dallo stesso Dargen. Tra le varie collaborazioni presenti nell'album, vi \u00e8 quella con Enrico Ruggeri, J-Ax, Andrea Nardinocchi, Fedez, Max Pezzali, Andrea Volont\u00e8, il gruppo Perturbazione, Michele Lily (cantante della Mondo Records di Mondo Marcio) e i Two Fingerz.\nNel 2013 fa parte della giuria di Area Sanremo, il concorso rivolto ai giovani fino ai 36 anni che desiderano partecipare al Festival. Nel 2014 Dargen D'Amico ha partecipato al documentario \"Numero zero - Alle origini del rap italiano\".\n\"D'io\" (2014-2015).\nA partire da ottobre 2014 ha pubblicato settimanalmente alcuni brani inediti, successivamente inseriti in un disco intitolato \"L'ottavia\", quest'ultimo pubblicato il 2 dicembre 2014 esclusivamente su Amazon.com all'interno dell'edizione deluxe del sesto album in studio, intitolato \"D'io\" e uscito il 3 febbraio 2015 dalla Universal Music Group. Ad anticipare la pubblicazione di quest'ultimo album sono stati i singoli \"Amo Milano\" e \"La mia generazione\", rispettivamente pubblicati il 12 dicembre 2014 e il 23 gennaio 2015.\nSuccessivamente \"L'ottavia\" \u00e8 stato reso disponibile separatamente nei formati vinile e download digitale nel 2018.\n\"Variazioni\" (2017).\nIl 31 marzo 2017 esce \"Variazioni\", realizzato in collaborazione con la pianista italiana Isabella Turso. Anticipato dai singoli \"Le squadre\" e \"L'altra\", secondo D'Amico tra gli obiettivi del progetto c'era quello di fare \u00abun disco come si faceva una volta, andando in studio con i musicisti e vedendo nascere, crescere e maturare le canzoni\u00bb, aggiungendo inoltre che l'album \u00abchiude il cerchio con il suo passato musicale\u00bb, iniziato con \"Musica senza musicisti\".\n\"Ondagranda\" e \"Bir Tawil\" (2019-2022).\nNel maggio 2019 \u00e8 uscito l'album \"Ondagranda\", scritto a quattro mani con Emiliano Pepe.\nDa marzo 2020 fa da voce narrante della prima stagione di \"CRTFD Podcast\". A luglio ha preso parte con Fedez al remix del singolo \"Roses\" di Saint Jhn; D'Amico ha raccontato che la versione realizzata inizialmente prevedeva anche un adattamento del ritornello in italiano, tuttavia scartato dall'etichetta discografica. Nel mese di dicembre ha pubblicato il settimo album \"Bir Tawil\", anticipato dai singoli \"La vocina nella testa\", \"Abbastanza\", \"Ma non era vero\" e \"Jacopo\".\nIn occasione del Festival di Sanremo 2021 il rapper ha lavorato come autore dei brani \"Dieci\" di Annalisa e \"Chiamami per nome\" di Francesca Michielin e Fedez. Nel 2022 prende nuovamente parte al Festival di Sanremo, questa volta in veste di concorrente, con il brano \"Dove si balla\", classificatosi nono al termine della manifestazione.\nInfluenze musicali.\nDargen D'Amico menziona tra le sue maggiori influenze Franco Battiato, Enzo Jannacci e Lucio Dalla. In particolare, \u00e8 un grande fan di Dalla, citandolo nel videoclip di \"Nostalgia istantanea\" (in cui viene realizzato un suo dipinto) e nel brano \"Come l'Italia e San Marino\", in cui canta \"Non sar\u00e0 certo un disco a correggere il mondo, Dio non ascolta i gospel. E di certo non sar\u00e0 il mio, se non l'ha cambiato Dalla con \"Come \u00e8 profondo\"\", facendo riferimento all'album dell'artista bolognese intitolato \"Come \u00e8 profondo il mare\"."}
{"id": "601046", "revid": "57342", "url": "https://it.wikipedia.org/wiki?curid=601046", "title": "Funzioni virtuali", "text": ""}
{"id": "601048", "revid": "2043251", "url": "https://it.wikipedia.org/wiki?curid=601048", "title": "San Roberto Bellarmino (titolo cardinalizio)", "text": "Il titolo cardinalizio di San Roberto Bellarmino (in latino: \"Titulus Sancti Roberti Bellarmino ad forum Hungari\u00e6\") \u00e8 stato eretto nel 1969 da papa Paolo VI, in onore del vescovo e dottore della chiesa che fu a sua volta cardinale della chiesa di Roma (del titolo di Santa Maria in Via). Le sue spoglie riposano oggi nella chiesa di Sant'Ignazio di Loyola in Campo Marzio."}
{"id": "601055", "revid": "26891", "url": "https://it.wikipedia.org/wiki?curid=601055", "title": "Classe Type 36A", "text": ""}
{"id": "601062", "revid": "1566286", "url": "https://it.wikipedia.org/wiki?curid=601062", "title": "Lorella De Luca", "text": "Biografia.\nDebutt\u00f2 nel 1955 diretta da Federico Fellini, ne \"Il bidone\". Frequent\u00f2 poi il Centro sperimentale di cinematografia; nel 1956 Dino Risi la lanci\u00f2 con \"Poveri ma belli\". Il successo del film la fece diventare una beniamina del pubblico, cos\u00ec come i film successivi della serie, \"Belle ma povere\" e \"Poveri milionari\".\nSi specializz\u00f2 nel personaggio della giovane ragazza ingenua, una specie di Sandra Dee italiana, riproposta in una serie di commedie di successo: \"Il medico e lo stregone\" (1957) di Mario Monicelli con Vittorio De Sica e Marcello Mastroianni, \"Domenica \u00e8 sempre domenica\" (1958) di Camillo Mastrocinque, \"Primo amore\" (1959) di Mario Camerini e molti altri.\nNel 1958, con Alessandra Panaro, affianc\u00f2 Mario Riva nel popolarissimo quiz televisivo \"Il Musichiere\" nel ruolo della \"cognatina\" e valletta dello spettacolo. Nel 1965, con lo pseudonimo di Hally Hammond, recit\u00f2 in \"Una pistola per Ringo\", diretta da colui che nel 1971 diverr\u00e0 suo marito, Duccio Tessari, e dal quale avr\u00e0 due figlie, una delle quali, Fiorenza Tessari, \u00e8 diventata anch'essa attrice. Successivamente apparve in altri nove film diretti dal marito e di alcuni cur\u00f2 anche la regia della seconda unit\u00e0.\nMor\u00ec a Civitavecchia a 73 anni per un tumore cerebrale che l'aveva resa cieca.\nDoppiatrici italiane.\nNelle versioni in italiano dei suoi film, Lorella De Luca \u00e8 stata doppiata da:\nTelevisione.\nOltre a \"Il Musichiere\", partecip\u00f2 in televisione a due edizioni della rubrica pubblicitaria \"Carosello\":"}
{"id": "601063", "revid": "732240", "url": "https://it.wikipedia.org/wiki?curid=601063", "title": "Battaglia di capo Milazzo", "text": ""}
{"id": "601065", "revid": "26891", "url": "https://it.wikipedia.org/wiki?curid=601065", "title": "Classe Type 36B", "text": ""}
{"id": "601066", "revid": "1542020", "url": "https://it.wikipedia.org/wiki?curid=601066", "title": "Carmelo Imbriani", "text": "Biografia.\nGiocatore.\nCresciuto nel , esordisce in massima serie il 27 febbraio 1994, mandato in campo da Marcello Lippi al 79' della partita Napoli- (1-2). Il debutto da titolare arriva il 14 maggio 1995, quando Vujadin Bo\u0161kov lo schiera a Brescia contro la formazione locale, battuta per 2-1 grazie ai gol di Imbriani e di Massimo Agostini, cui lo stesso centrocampista beneventano fornisce l'assist.\nNella stagione 1995-1996 parte titolare e sigla 2 gol: uno in casa dell' e l'altro a Napoli contro l' (2-1 per gli azzurri). Le sue prestazioni lo fanno notare da Cesare Maldini, che lo fa entrare nel giro della Nazionale Under-21 (seppur non riuscir\u00e0 mai a esordirvi). Trova nuovamente la via del gol verso la fine dello stesso. Poco prima l'inizio della nuova stagione 1996-1997 si trasferisce in prestito alla in Serie C1.\nDopo l'esperienza toscana, l'anno seguente (1997-1998) \u00e8 al , sempre in Serie C1, in una societ\u00e0 che a fine campionato fallisce dopo la retrocessione sul campo della squadra. Tornato alla base nell'estate 1998, lascia la squadra azzurra per approdare nel gennaio 1999 al a titolo definitivo. A Genova l'allenatore Luigi Cagni da seconda punta lo trasforma in esterno di centrocampo, ruolo mai pi\u00f9 abbandonato.\nA fine stagione passa al , sempre in Serie B. In Calabria giocher\u00e0 tre campionati (nel primo anno il Cosenza sfiora la Serie A). Terminata l'avventura cosentina, nell'estate 2002 torna a casa e gioca per il in Serie C1. Seguiranno due abbandoni, per indossare le maglie di e (entrambe nella stagione 2003-2004) e (nella stagione 2005-2006), e due successivi ritorni.\nNel 2006 ritorna a Benevento, con la societ\u00e0 giallorossa nel frattempo fallita per problemi economici e costretta a ripartire dalla Serie C2, della quale Imbriani diviene il capitano. La squadra , appena risalita in Serie C1, ottiene la finale dei play-off per la promozione in Serie B. Dopo la finale di ritorno il centracampista, a 33 anni, decide di ritirarsi e intraprendere la carriera di allenatore.\nIn carriera ha totalizzato complessivamente 32 presenze e 3 reti in Serie A e 70 presenze e una rete in Serie B.\nDopo il ritiro.\nPochi mesi dopo essersi ritirato dall'attivit\u00e0 agonistica diventa il nuovo allenatore degli Allievi Nazionali del Benevento. Il 29 novembre 2011, a seguito dell'esonero di Simonelli viene promosso ad allenatore della prima squadra beneventana, lasciando l'incarico durante il ritiro estivo del 2012 per il sopraggiungere di problemi di salute.\nA ottobre 2012 racconta al quotidiano \"Il Mattino\" di aver dovuto praticare sedute di chemioterapia a causa di vari linfomi, causati dalla malattia di Hodgkin, che avevano attaccato il suo corpo in pi\u00f9 parti fin dall'estate 2012. Muore a Perugia, dove si trovava in cura, nel primo mattino del 15 febbraio 2013; lascia la moglie Valeria e due figli.\nRiconoscimenti postumi.\nIl 13 settembre 2013, in sua memoria gli \u00e8 stato intitolato l'antistadio di Benevento. Nello stesso anno \u00e8 nata l'associazione solidale \"Imbriani non mollare\".\nNel 2019 il suo volto \u00e8 stato ritratto, insieme a quello di altri sportivi campani, sulla facciata laterale di uno dei grattacieli del Centro direzionale di Napoli dallo street-artist Jorit. Con un'altezza di circa 100 metri, \u00e8 il murales pi\u00f9 alto d'Europa."}
{"id": "601069", "revid": "57342", "url": "https://it.wikipedia.org/wiki?curid=601069", "title": "Hally Hammond", "text": ""}
{"id": "601080", "revid": "26891", "url": "https://it.wikipedia.org/wiki?curid=601080", "title": "Classe Z40", "text": ""}
{"id": "601085", "revid": "287204", "url": "https://it.wikipedia.org/wiki?curid=601085", "title": "Uccello del tuono", "text": "Nella mitologia e nel folklore di diverse trib\u00f9 di nativi americani, l'Uccello del Tuono \u00e8 un gigantesco rapace. In Lakota viene detto Wakinyan, unione di \"kinyan\" (\"alato\") e \"wakan\" (\"sacro\"); i Kwakiutl lo chiamavano Hohoq e i Nootka Kw-Uhnx-Wa. Si dice che abbia un'apertura alare pari a due volte la lunghezza di una canoa, e viene identificato con la tempesta: le nubi si addensano perch\u00e9 spinte dal vento creato dalle sue gigantesche ali (i cui movimenti creano il rombo dei tuoni), il lampeggiare sono bagliori dei suoi occhi, e i fulmini sono serpenti luminosi che il \"thunderbird\" porta con s\u00e9 e lascia cadere a terra. Nelle maschere rituali, viene rappresentato come un uccello dal piumaggio multicromatico, con due corna ricurve, e denti nel becco.\nNelle varie culture.\nA seconda delle tradizioni, l'uccello del tuono viene inteso come un mostro individuale o come un'intera specie di creature simili. I Nootka, che lo intendevano come mostro singolo, pensavano che fosse uno dei servi del Grande Spirito, e che fosse un messaggero divino. I Kwakiutl e i Cowichan credevano invece che esistessero molti esemplari di uccello del tuono; pensavano che potessero trasformarsi in esseri umani spingendo indietro il becco (come nell'atto di togliersi una maschera) e togliendosi le piume (come un costume). In forma umana, gli uccelli del tuono talvolta si sposavano con donne umane; per una famiglia di nativi americani, avere sangue d'uccello del tuono era evidentemente un vanto. \nNella tradizione Sioux, nei \"tempi antichi\" i thunderbird avevano distrutto i mostruosi rettili detti Unktehila.\nAvvistamenti moderni.\nAlcuni testimoni hanno sostenuto di aver avvistato l'uccello del tuono in tempi recenti. Un episodio celebre riguarda due cowboy che nell'aprile del 1890, in Arizona, avrebbero ucciso un enorme uccello simile a uno pterodattilo. Della carcassa esisterebbe anche una fotografia, ma non \u00e8 mai stata sottoposta a un esame scientifico. Negli anni sessanta e settanta, altri presunti avvistamenti di un uccello delle dimensioni di un aereo da turismo furono riportati a Washington, nello Utah, e nell'Idaho. In alcuni casi, i presunti avvistamenti sono stati interpretati come possibili descrizioni di condor o di aquile marine.\nInterpretazioni del mito.\nI paleontologi sono in genere propensi a ritenere che i primi esseri umani che giunsero nell'America settentrionale abbiano incontrato gli enormi uccelli della specie \"Teratornis merriami\", oggi estinta. Di conseguenza, il mito dell'uccello del tuono potrebbe corrispondere al lontano ricordo di queste creature, cos\u00ec come altre leggende amerindiane sembrano riferirsi ai mammuth o ad altri grandi animali del Pleistocene."}
{"id": "601087", "revid": "125153211", "url": "https://it.wikipedia.org/wiki?curid=601087", "title": "Luciano Bianciardi", "text": "Contribu\u00ec significativamente al fermento culturale italiano nel dopoguerra, collaborando attivamente con varie case editrici, riviste e quotidiani. La sua opera narrativa \u00e8 caratterizzata da punte di ribellione verso l'\"establishment\" culturale, a cui peraltro apparteneva, e da un'attenta analisi dei costumi sociali nell'Italia del boom economico, tanto che alla finzione narrativa si mescolano spesso brani saggistici che sfociano sovente nella sociologia.\nBiografia.\nL'infanzia e l'adolescenza.\nLa figura della madre non deve essere stata sempre positiva, se Bianciardi la ricorda anche con queste parole: \u00absono stato suo alunno, prima che figlio, per la bellezza di trentadue anni. \u00c8 come avere una \"maestra a vita\", e le maestre a vita non sono comode\u00bb. Adele Guidi, insegnante elementare, esigette infatti sempre dal figlio l'eccellenza negli studi, al punto da rendergli affannosi anche gli anni del liceo. Al contrario il padre, Atide Bianciardi, cassiere alla Banca Toscana, instaur\u00f2 con lui un rapporto di parit\u00e0, arrivando a chiamarlo \"amico\" fin da piccolo (\u00abe ogni volta ne ero orgoglioso\u00bb).\nDa bambino studi\u00f2 violoncello, lingue straniere, e fu gi\u00e0 un lettore accanito: a 8 anni (nel 1930) ricevette il libro che consider\u00f2 sempre il suo preferito e che fu la fonte della sua passione per il Risorgimento, \"I Mille\" di Giuseppe Bandi, storia della spedizione dei Mille raccontata dalla viva voce di un garibaldino.\nFrequent\u00f2 il ginnasio e poi il liceo classico al Carducci-Ricasoli di Grosseto, vivendo per\u00f2 quegli anni di studio, come ricordato sopra, con notevole disagio, all'affannosa rincorsa del riconoscimento di \"primo della classe\", . Nel 1940, dopo la promozione alla terza liceo, tent\u00f2 direttamente l'esame di maturit\u00e0 senza frequentare l'ultimo anno: lo pass\u00f2 in autunno, quando era ormai scoppiata la guerra, e a novembre si iscrisse alla Facolt\u00e0 di Lettere e Filosofia di Pisa ed entr\u00f2 nella Scuola Normale Superiore, dove continu\u00f2 a studiare senza sosta.\nL'universit\u00e0 e la seconda guerra mondiale.\nLa sua breve esperienza universitaria nel Liberalsocialismo rimase una parentesi isolata:\nAlla fine del gennaio 1943 venne arruolato:\nInfatti, dopo un rapido addestramento come allievo ufficiale, Bianciardi venne inviato in Puglia, dove fu testimone, il 22 luglio, di uno dei bombardamenti di Foggia. Dopo l'armistizio di Cassibile si aggreg\u00f2 a un reparto britannico come interprete e risal\u00ec la penisola fino a Forl\u00ec; quindi torn\u00f2 a Grosseto: era l'autunno 1944.\nA novembre partecip\u00f2 al concorso riservato ai reduci per riprendere gli studi alla Normale, e nel febbraio del 1948 si laure\u00f2 in Filosofia con una tesi su John Dewey. Intanto nell'autunno del 1945 si era iscritto al Partito d'Azione: . Quando il partito si sciolse nel 1947, prov\u00f2 una forte delusione, tanto da non iscriversi pi\u00f9 ad alcuna organizzazione politica.\nSi spos\u00f2 con Adria Belardi ad aprile del 1948, e a ottobre dell'anno successivo divent\u00f2 padre per la prima volta, nacque il figlio Ettore:\nL'attivismo culturale e i minatori di Ribolla.\nProfessore di inglese in una scuola media, poi professore di storia e filosofia al liceo che aveva frequentato da giovane, nel 1951 assunse la direzione della Biblioteca Chelliana di Grosseto, bombardata durante il conflitto e ulteriormente danneggiata dall'alluvione del 1944. In questa nuova veste lanci\u00f2 il \"Bibliobus\", un furgone che portava i libri nella campagna, dove altrimenti non sarebbero mai arrivati. Si occup\u00f2 anche di un cineclub, organizz\u00f2 cicli di conferenze e dibattiti, partecip\u00f2 con Carlo Cassola alla creazione del movimento di Unit\u00e0 Popolare e si schier\u00f2 contro la \"Legge truffa\" del 1953. Cominci\u00f2 un periodo di intense collaborazioni, inizialmente sulla stampa locale poi su testate pi\u00f9 importanti, come \"Belfagor\" e \"Avanti!\", nel 1953 su \"Il Mondo\", nel 1954 su \"Il Contemporaneo\".\nInsieme con l'attivit\u00e0 di pubblicista, inizi\u00f2 a interessarsi alle lotte operaie, e soprattutto ai minatori del grossetano: ancora con l'amico Cassola realizz\u00f2 un'inchiesta per \"L'Avanti!\", \"I minatori della Maremma\", pubblicata in volume nel 1956 dall'editore Laterza, in cui polemizzava contro le dure condizioni di vita dei lavoratori e sulla povert\u00e0 delle loro famiglie, che aveva potuto vedere, conoscere e misurare di persona, recandosi spesso con il suo Bibliobus nel paesino di Ribolla. Il rapporto con gli abitanti del paesino fu molto stretto e lo segn\u00f2 profondamente quando il 4 maggio 1954 uno dei pozzi esplose uccidendo 43 lavoratori. Per Bianciardi la tragedia segn\u00f2 la fine di questo periodo della sua vita: accett\u00f2 infatti l'invito a trasferirsi a Milano in giugno per partecipare alla creazione di una nuova casa editrice, la Feltrinelli.\nMilano e la Feltrinelli: le traduzioni e le prime opere.\nNel 1955, mentre cominciava a collaborare con altre testate (\"Nuovi Argomenti\" e \"l'Unit\u00e0\"), Bianciardi divent\u00f2 padre per la seconda volta: nacque Luciana (anche lei figlia di Adria Belardi), che sarebbe stata la prefatrice di alcuni suoi volumi, impegnandosi per il riconoscimento del valore dell'opera del padre, spesso negata dalla critica. Sempre in quell'anno fu raggiunto a Milano dalla compagna Maria Jatosti, e tocc\u00f2 con mano il mito del boom economico, del quale inizi\u00f2 a constatare le contraddizioni.\nL'anno successivo usc\u00ec \"I minatori della Maremma\", l'inchiesta scritta in collaborazione con Cassola sui minatori di Ribolla; intanto per Feltrinelli tradusse in pochi mesi \"Il flagello della svastica\" di Lord Russell di Liverpool, secondo titolo della neonata casa editrice. Giangiacomo Feltrinelli si propose una politica editoriale democratica e di sinistra, ma non esente dalle contraddizioni del \u02balavoro culturale\u02ba, che resero frustrante l'impegno in redazione per Bianciardi. \"Il flagello della svastica\" fu la sua prima traduzione vera e propria: da questo momento tradurre divenne la sua professione, da cui traeva il necessario per vivere. Trov\u00f2 piacere, tra le tante pagine da tradurre, dal lavoro sugli scrittori statunitensi: Jack London, William Faulkner, John Steinbeck e Henry Miller. Di quest'ultimo tradusse con particolare efficacia \"Tropico del Cancro\" e \"Tropico del Capricorno\".\nNel 1956 Bianciardi fu licenziato dalla Feltrinelli per scarso rendimento, ma i rapporti con il vecchio datore di lavoro restarono tutt'altro che logori. Non \u00e8 un caso, dunque, se nel 1957 usc\u00ec per Feltrinelli \"Il lavoro culturale\", primo romanzo di Bianciardi, di impianto scopertamente autobiografico, nel quale si racconta con tenue ironia la formazione di un giovane intellettuale di provincia tra il secondo dopoguerra e gli anni della ricostruzione.\nNel 1958 Bianciardi divent\u00f2 padre per la terza volta: Marcello (figlio di Maria Jatosti) fu il nome del suo secondo figlio maschio.\nNel 1959 pubblic\u00f2 per Bompiani \"L'integrazione\", che vede l'occhio dell'autore scivolare dalla precedente autobiografia in provincia a quella nuova nella grande citt\u00e0, in cui un rigido mondo editoriale e industrializzato confonde completamente il letterato, dietro cui si nasconde ancora una volta l'ironico Bianciardi.\nNel 1960, dedicando come era sua abitudine solo il fine settimana alla sua scrittura, si stacc\u00f2 dalla precedente vena pubblicando un romanzo storico di ambientazione risorgimentale: \"Da Quarto a Torino. Breve storia della spedizione dei Mille\" (Feltrinelli), primo di una serie di romanzi in cui reinterpreta fatti e personaggi dell'Unit\u00e0, contrapponendo agli eventi raccontati dalla storia la realt\u00e0 concreta dei comportamenti degli uomini in carne e ossa, e ribalta nell'Ottocento alcune realt\u00e0 dell'Italia a lui contemporanea.\nIl successo de \"La vita agra\".\nNel 1962 Bianciardi, continuando la sorta di tetralogia iniziata con \"Il lavoro culturale\", pubblic\u00f2 per Rizzoli quello che rimane il suo capolavoro, \"La vita agra\", un romanzo in cui esprime tutta la sua rabbia verso quel mondo e quella societ\u00e0 \"economicamente miracolose\", ottenendo, sorprendentemente, un successo amplissimo sia di critica che di pubblico (5.000 copie in una decina di giorni). Il romanzo rese in pochi mesi Bianciardi uno scrittore famoso che oltretutto incuriosiva per quella storia di un anarchico che voleva far saltare il palazzo della Montecatini.\nLa Rai lo and\u00f2 a intervistare a casa sua, a Milano, in via Domenichino 2; il celebre teleregista dell'epoca Luigi Silori gir\u00f2 un servizio 'cult', nel quale Bianciardi leggeva la pagina che descriveva la sua uscita mattutina per il caff\u00e8 e le sigarette, straniero in quella citt\u00e0, mentre scorrevano immagini straordinarie della Milano degli anni sessanta, accompagnate dalla musica jazz di Giorgio Gaslini e di Charlie Parker Il programma ispir\u00f2 il regista Carlo Lizzani, che nel 1964 diresse Ugo Tognazzi nella trasposizione cinematografica del romanzo, alla cui sceneggiatura partecip\u00f2 lo stesso Bianciardi che nel film appare in un breve cameo.\nSi segnala anche dalle Teche Rai una coeva intervista di Giorgio Bocca a Bianciardi come conoscitore della vita notturna milanese e degli ambienti frequentati dalla mala: in particolare dello sferisterio dove si giocava a pelota, citato anche nel romanzo. Il \"tour\" per la promozione de \"La vita agra\" lo prostr\u00f2 moralmente: la meccanicit\u00e0 della sceneggiata che ogni volta doveva riprodurre per il pubblico fin\u00ec per mortificarlo e Bianciardi si rifugi\u00f2 quindi nuovamente nel lavoro di traduttore.\nLa chiusura in s\u00e9 e le ultime opere.\nRifiut\u00f2 una collaborazione fissa al \"Corriere della Sera\", ma accett\u00f2 di scrivere per \"Il Giorno\", sodalizio che dur\u00f2 fino al 1966. Poi la svolta definitiva: abbandon\u00f2 il genere che gli aveva dato la fama e recuper\u00f2 il Risorgimento con il romanzo \"La battaglia soda\", che usc\u00ec nel 1964 per Rizzoli. Nello stesso anno si trasfer\u00ec a Sant'Anna di Rapallo, in provincia di Genova, dove cominci\u00f2 a chiudersi in s\u00e9 stesso. Fermo nell'intento di non prendere pi\u00f9 in mano il filone dell'\"incazzato\", si dedic\u00f2 a un lavoro meno entusiasmante, come egli stesso ricorda: . Ampli\u00f2 le sue collaborazioni con riviste non intellettuali: \"Kent\", \"Executive\", \"Playmen\", il \"Guerin Sportivo\" e \"ABC\", dove tenne una delle prime rubriche di critica televisiva, \"TeleBianciardi\".\nNel frattempo, nel 1969, usc\u00ec per Rizzoli \"Aprire il fuoco\", con il quale concluse la sua epopea di critica sarcastica del mondo intellettuale in cui visse, in forma pi\u00f9 matura e con un vago presentimento di conclusione. Dello stesso anno sono \"Daghela avanti un passo!\" (pubblicato da Bietti) e \"Viaggio in Barberia\" (edito da Editrice dell'Automobile), quest'ultimo scritto quando l'alcol era gi\u00e0 entrato a far parte della sua vita. Tradusse \"Il piccolo grande uomo\" di Thomas Berger (1964), che Rizzoli pubblic\u00f2 nel 1971.\nNel 1970 torn\u00f2 a Milano, ma la sua dipendenza dall'alcol, ormai grave, lo spense prematuramente a 49 anni non ancora compiuti, il 14 novembre 1971.\nNel 1972 esce postuma la sua ultima opera, \"Garibaldi\" (Arnoldo Mondadori Editore), avvincente biografia del condottiero italiano.\nLa riscoperta.\nDopo un periodo di oblio pressoch\u00e9 totale, nel 1993 la biografia di Pino Corrias, \"Vita agra di un anarchico\", edita da Baldini &amp; Castoldi, ne riport\u00f2 in auge l'opera, notevole per la qualit\u00e0 della scrittura e l'attualissima vena antimoderna.\nUn secondo tentativo critico per salvare l'autore grossetano dall'oblio fu condotto da ISBN Edizioni e da ExCogita (la casa editrice fondata da Luciana Bianciardi, figlia dello scrittore) con la pubblicazione, nel dicembre 2005, del primo volume della sua opera omnia intitolata emblematicamente \"L'Antimeridiano\", in polemica con la rinomata collana \"I Meridiani\" di Mondadori, che propone raccolte dei maggiori autori della letteratura di tutti i tempi. Nel gennaio 2008 un secondo volume raccolse l'intera sua produzione giornalistica.\nArchivio.\nIl \"fondo Bianciardi Luciano\" \u00e8 costituito da materiale documentario ed \u00e8 una raccolta interamente realizzata dalla Fondazione omonima, nata nel 1993 a Grosseto. I libri e le riviste sono stati in gran parte acquistati ricorrendo al mercato antiquario, in piccola misura sono donazioni di parenti, amici, conoscenti e appassionati dell'autore. Del fondo fanno parte anche una piccola serie di materiali fotografici e numerosi materiali audiovisivi.\nOpere.\nRacconti.\nI numerosi racconti di Bianciardi, scritti in un periodo che va dal 1956 fino alla morte e pubblicati su varie riviste e giornali, sono stati raccolti dopo la morte dell'autore ed editi secondo una scelta editoriale prima da Rizzoli, con il titolo \"Il peripatetico e altre storie\" (1976), e poi da Bompiani con il titolo \"La solita zuppa e altre storie\" (1994). I racconti completi, in ordine cronologico di stesura, sono stati pubblicati per la prima volta nel 2005 da Isbn Edizioni ed ExCogita nel volume \"L'Antimeridiano\".\nDiari giovanili.\nI diari giovanili scritti tra il 1939 e il 1946 sono rimasti inediti fino al 2005, quando gli eredi Luciana ed Ettore Bianciardi ne hanno concesso la pubblicazione, e sono stati inseriti nel primo volume dell'opera omnia \"L'Antimeridiano\". Soltanto i tre brani \"Quello strano viaggio (storia quasi metafisica)\", \"Parliamo ancora di me\" e \"Incontro in tre tempi\" erano stati inseriti nella raccolta di racconti del 1994 di Bompiani, \"La solita zuppa e altre storie\", pur non essendo dei veri e propri racconti.\nBianciardi in altre lingue.\nLa lista che segue elenca tutte le edizioni delle opere di Bianciardi tradotte in altre lingue."}
{"id": "601092", "revid": "18397", "url": "https://it.wikipedia.org/wiki?curid=601092", "title": "Resistenza alla corrente elettrica", "text": ""}
{"id": "601093", "revid": "123591963", "url": "https://it.wikipedia.org/wiki?curid=601093", "title": "Pagurus", "text": "Pagurus () \u00e8 un genere appartenente alla famiglia dei Paguridi.\nI paguri sono crostacei con addome ricurvo e molle. Il paguro vive in conchiglie vuote di gasteropodi su cui talvolta attacca spugne o attinie velenose per mimetizzarsi e difendersi. In caso di pericolo esso pu\u00f2 ritirarsi completamente all'interno della conchiglia. La parte terminale della coda del paguro \u00e8 adatta per afferrare fortemente la conchiglia che porta sempre con s\u00e9.\nQuando cresce e le dimensioni della conchiglia non sono pi\u00f9 adatte cerca una nuova conchiglia per potersi proteggere.\nAl mondo ci sono circa cinquemila specie conosciute, la quasi totalit\u00e0 delle quali vive in ambiente acquatico, ma ai tropici ne esistono anche di tipo terrestre.\nTassonomia.\nComprende le seguenti specie:"}
{"id": "601094", "revid": "486946", "url": "https://it.wikipedia.org/wiki?curid=601094", "title": "Classe T22", "text": ""}
{"id": "601104", "revid": "287204", "url": "https://it.wikipedia.org/wiki?curid=601104", "title": "Sturmgeschutz III", "text": ""}
{"id": "601111", "revid": "22475", "url": "https://it.wikipedia.org/wiki?curid=601111", "title": "Lanius senator", "text": "L'averla capirossa (\"Lanius senator\", Linnaeus 1758) \u00e8 un uccello della famiglia dei Laniidae, che \u00e8 possibile osservare in Italia.\nDescrizione.\nL'adulto, come tutte le altre averle, ha una mascherina nera sulla fronte e petto, ventre e fianchi di colore chiaro. \u00c8 riconoscibile per nuca e vertice di colore rosso e dorso nero. Ali nere, con macchie bianche alla base delle primarie e sulle scapole. Coda nera bordata di bianco, sopracoda bianco.\nLa taglia media \u00e8 sui 18\u00a0cm, ed il peso di quasi 38 grammi.\nNidifica da fine aprile a luglio, e completa una sola cova annuale.\nTecnica di caccia come i suoi simili, quindi appostamenti su posatoi non tanto alti da terra, da cui parte e cattura prevalentemente insetti, anche in volo.\nSistematica.\nL'Averla capirossa ha 4 sottospecie conosciute:\nDistribuzione e habitat.\nNidifica nella parte meridionale dell'Europa, dal Portogallo all'Ucraina; lungo le coste mediterranee del Nord Africa, e in Medio Oriente dalla Turchia fino all'Iran.\nIn Italia \u00e8 nidificante in quasi tutta la penisola, tra 0 ed i 500 m s.l.m., in habitat in cui ci siano insediamenti agricoli, ma anche in boschi aperti.\nSverna a sud del Sahara.\nStato di conservazione.\n\u00c8 specie protetta ai sensi della legge 157/92."}
{"id": "601113", "revid": "1725819", "url": "https://it.wikipedia.org/wiki?curid=601113", "title": "UniNettuno University TV", "text": "UniNettuno University TV \u00e8 un'emittente televisiva italiana.\nStoria.\nIl canale venne lanciato sulla televisione satellitare il 10 novembre 1997. Nettuno nasce come consorzio tra universit\u00e0 e aziende per corsi universitari a distanza. Trenta atenei italiani, insieme all'IRI, Confindustria, Telecom Italia e Rai hanno danno vita al progetto, e da quell'anno trasmetteva, 24 ore su 24, lezioni universitarie in collaborazione con il Ministero dell'istruzione, dell'universit\u00e0 e della ricerca e una rete di universit\u00e0 pubbliche.\n\u00c8 stata gestita dalla Rai dal 1997 al 2014: per questo motivo si chiamava inizialmente RaiSat Nettuno, poi divenuto nel 1999 in RaiSat Nettuno Lezioni Universitarie e mutato nel 2003, dopo la scissione in due canali distinti, in Rai Nettuno Sat Uno.\nFin dalla nascita, l'emittente \u00e8 stata visibile gratuitamente in chiaro sul satellite ed era gestita dalla struttura RaiSat che si occupava anche di altre emittenti satellitari, tutte diffuse nel tradizionale standard DVB-S. Persino quando l'offerta RaiSat divenne visibile solo a pagamento sulla piattaforma TELE+, il canale rimase gratuito e pass\u00f2 sotto il controllo diretto della Rai. Nel 2003 venne lanciata una rete satellitare gemella, Rai Nettuno Sat Due, diffusa sullo stesso multiplex televisivo dell'emittente nata nel 1997; tale emittente cess\u00f2 definitivamente le trasmissioni il 1\u00ba febbraio 2009. Nonostante ci\u00f2, il canale principale mantenne lo stesso nome fino al 2014.\nNel 2005, la gestione del canale pass\u00f2 all'ateneo UTIU, acronimo di Universit\u00e0 telematica internazionale \"UniNettuno\". Alcune trasmissioni del canale vennero trasmesse quotidianamente anche da Rai Due per alcune ore durante la fascia notturna, negli anni in cui il canale accademico era coprodotto da Rai e UTIU.\nNonostante l'azienda pubblica abbia cambiato pi\u00f9 volte il proprio logo nel corso degli anni, Rai Nettuno Sat Uno fu l'unico canale a mantenere il logo Rai utilizzato dal 1987 al 2000.\nDurante il mese di aprile del 2014, l'emittente abbandon\u00f2 definitivamente la denominazione Rai, adottando la nuova denominazione UniNettuno University TV. Il canale accademico divent\u00f2 indipendente: non \u00e8 pi\u00f9 coprodotto insieme alla Rai, bens\u00ec dalla sola UTIU. A dimostrazione di ci\u00f2 vi \u00e8 il fatto che nel portale Rai.tv l'emittente accademica non appariva pi\u00f9 tra i canali selezionabili per la diretta streaming sul portale web; inoltre, nel sito ufficiale viene descritta come \"il canale dell'Universit\u00e0 telematica internazionale UniNettuno\" e non pi\u00f9 come il canale di Rai e UTIU, come avveniva in precedenza.\nUniNettuno University TV \u00e8 ricevibile gratuitamente in Europa, Medio Oriente e Nordafrica. Viene memorizzato sul canale 812 della piattaforma Sky Italia (precedentemente era il canale 822) e sul canale 701 della piattaforma Tiv\u00f9sat (precedentemente era privo di LCN)."}
{"id": "601115", "revid": "124012278", "url": "https://it.wikipedia.org/wiki?curid=601115", "title": "Rai Extra", "text": "Rai Extra (in precedenza RaiSat Extra) \u00e8 stato un canale televisivo tematico gratuito italiano edito dalla Rai.\nTrasmetteva il meglio delle autoproduzioni della Rai, mandate in onda pochi giorni prima sulle reti generaliste, unitamente ad alcune produzioni proprie e programmi del passato.\nStoria.\nPeriodo Sky (2003-2009).\nRaiSat Extra nacque dall'esperienza di RaiSat Show.\nSky Italia, quando nacque dalla fusione tra Stream TV e TELE+ Digitale, chiese a RaiSat di creare un nuovo canale che non fosse pi\u00f9 essenzialmente \"TV della Memoria\" ma che unisse il meglio della produzione televisiva Rai a programmi di qualit\u00e0. Il progetto venne affidato a Marco Giudici, direttore di RaiSat Extra fino al 2009.\nCos\u00ec, al canale 120 della piattaforma Sky Italia, nacque RaiSat Extra che, in poco tempo, diventa la rete di punta del gruppo RaiSat, quella pi\u00f9 apprezzata dalla critica anche per le produzioni di qualit\u00e0.\nDigitale terrestre (2009-2010).\nIl canale cambi\u00f2 piattaforma dal 31 luglio 2009, quando il contratto con Sky Italia non venne rinnovato. La Rai lo rese quindi disponibile gratuitamente sul digitale terrestre.\nDa quando il canale divenne disponibile gratuitamente, si verific\u00f2 un leggero cambio di rotta nei palinsesti. Vennero infatti riproposte molte trasmissioni del passato Rai (come, per esempio, \"Mister Fantasy\", \"Studio Uno\" o \"Milleluci\"), non presenti quando il canale si trovava su Sky Italia, destinato quasi esclusivamente alle repliche dei due o tre giorni precedenti. In questo modo, il canale divenne pi\u00f9 simile al vecchio RaiSat Album di Telepi\u00f9.\nLa programmazione dell'estate 2010 \u00e8 stata dedicata anche alla riproposizione di programmi di Serena Dandini tra cui \"Pippo Chennedy Show\" nel pomeriggio, \"Avanzi\" durante la serata e \"L'ottavo nano\" alla notte.\nIl 18 maggio 2010, con il restyling dei loghi Rai, RaiSat Extra sub\u00ec un restyling grafico denominandosi Rai Extra. La gestione fu direttamente a carico della Rai, che assorb\u00ec al suo interno la vecchia RaiSat una volta non rinnovato il contratto con Sky Italia.\nDiffusione.\nRaiSat Extra era inizialmente disponibile a pagamento via satellite con il bouquet Sky Italia (canale 120) e successivamente anche con i pacchetti IPTV TV di Fastweb, Alice Home TV e Infostrada TV.\nIl canale era disponibile sul digitale terrestre italiano, via satellite con il decoder Tiv\u00f9sat, oltre che in flusso continuo su Rai.tv. Dal 26 novembre 2010, alla sua posizione si trova il canale Rai 5.\nSuccessi.\n\"David Letterman Show\".\nTra i programmi di punta, fino al 1\u00ba luglio 2009, c'era il talk show americano \"Late Show with David Letterman\", trasmesso in esclusiva per l'Italia da RaiSat Extra grazie a un accordo tra la Rai e la rete americana CBS fin dal 1999 e arricchito dalla sottotitolazione in lingua italiana. Veniva trasmesso tre volte al giorno: la puntata nuova andava in onda generalmente dopo le 23, per poi essere replicata il giorno successivo.\nA causa del mancato rinnovo da parte della Rai del contratto quinquennale che la legava alla CBS, questo programma (uno di quelli di punta di tutto il gruppo RaiSat), \u00e8 stato soppresso dai palinsesti a partire dal 1\u00ba luglio 2009. L'ultima puntata trasmessa, la sera del 1\u00ba luglio, \u00e8 stata una replica. I diritti del programma sono stati in seguito acquistati da Sky Uno fino al 2011, quando il programma torna in chiaro su Rai 5, erede di RaiSat Extra.\nAltri programmi USA.\nFino al 2008, inoltre, in aggiunta al \"David Letterman Show\", venivano trasmessi anche altri due programmi statunitensi: \"The Tonight Show with Jay Leno\" (rivale del Letterman, in onda sulla rete NBC) e \"60 Minutes\" (rubrica di informazione anch'essa della CBS).\nFiorello.\nNel 2007, RaiSat Extra ha ottenuto altri successi di pubblico e stampa realizzando due produzioni con Fiorello. Si trattava di \"Viva Radio 2 - in TV\" e di \"Fiorello Incantautore\".\nChiusura.\nLe trasmissioni di Rai Extra terminarono dopo una puntata della sitcom \"Piloti\" il 26 novembre 2010 alle 6:30 per lasciare il posto al nuovo canale Rai 5. Da quel momento il logo di Rai Extra ha cominciato ad alternarsi a quello di Rai 5 con un conto alla rovescia in basso a sinistra che segnava l'orario d'inizio delle trasmissioni del nuovo canale.\nI contenuti di Rai Extra sono confluiti in parte sul portale web Rai.tv e in parte sull'emittente televisiva Rai Premium."}
{"id": "601123", "revid": "2225", "url": "https://it.wikipedia.org/wiki?curid=601123", "title": "Red Vs Blue", "text": ""}
{"id": "601124", "revid": "6923", "url": "https://it.wikipedia.org/wiki?curid=601124", "title": "Beffa del monossido di diidrogeno", "text": "La beffa del monossido di diidrogeno (o anche beffa del DHMO) \u00e8 uno scherzo, diffusosi principalmente via Internet, in cui si propagandano i pericoli relativi all'uso del monossido di diidrogeno (nome scientifico dell\u2019acqua) e se ne propone il bando.\nInfatti \"monossido di diidrogeno\" \u00e8 un modo di definire l'acqua secondo le regole di nomenclatura stabilite dallo IUPAC, che tuttavia raccomanda l'uso dei nomi \"water\" (acqua) e \"oxidane\" (ossidano), dato che la molecola dell'acqua \u00e8 formata da un atomo di ossigeno (monossido) e da due atomi di idrogeno (diidrogeno).\nStoria.\nL'origine della burla sul web viene attribuita dal \"Pittsburgh Post-Gazette\" alla cosiddetta \"Coalizione per il bando del monossido di diidrogeno\" (\"Coalition to Ban Dihydrogen Monoxide\"), da un'idea di Craig Jackson a seguito di discussioni su un newsgroup.\nIn questa beffa l'acqua, indicata solamente con la denominazione \"monossido di diidrogeno\", viene indicata come sostanza pericolosa, descrivendo in toni drammatici e allarmistici possibili danni alle persone derivanti dal contatto con questa molecola, quali ad esempio la morte per inalazione, la sua presenza nelle piogge acide, il fatto di formare un liquido incolore, inodore e insapore, l'essere diffuso sulla superficie terrestre in fiumi, laghi e serbatoi, l'aver raggiunto l'Antartide, il contribuire all'effetto serra e all'erosione dei panorami naturali, alla possibilit\u00e0 di ustioni, alla capacit\u00e0 di danneggiare di impianti elettrici e di corrodere i metalli. Viene anche indicata come sostanza in grado di produrre dipendenza e come conseguentemente l'astinenza da essa provochi la morte.\nAlla Conferenza ONU sui cambiamenti climatici 2010, tenutasi a Canc\u00fan nel 2010, alcuni delegati dell'ONU furono convinti a firmare una petizione-burla per la messa al bando del DHMO senza neanche sapere cosa fosse. Anche il duo Penn &amp; Teller a una manifestazione ambientalista ha fatto raccogliere firme per il bando del DHMO, per evidenziare l'ignoranza scientifica di molte persone.\nLa beffa.\nLa caratteristica di tale beffa \u00e8 duplice. Da una parte si enfatizzano gli effetti negativi dell'uso dell'acqua, banalmente conosciuti da chiunque, utilizzando il nome scientifico per confondere gli eventuali lettori. Dall'altra si fa riferimento a teorie del complotto governativo. Essa dimostra come, pur esponendo fatti reali ed anche banali, con un'oculata scelta della terminologia e omettendo opportunamente taluni dettagli rivelatori si possa prospettare una situazione di grande pericolo, grazie alla lettura superficiale del testo, facendo leva sull'emotivit\u00e0 e l'ignoranza dei lettori, spesso fuorviati da forme, patologiche o no, di chemofobia, fenomeno alimentato frequentemente dagli stessi mass media.\nContenuto.\nIl contenuto del sito ha raggiunto forme molto articolate nella spiegazione dei motivi per il bando dell'acqua, chiamata DHMO. Tra i pericoli associati all'uso dell'acqua si segnalano i seguenti:"}
{"id": "601127", "revid": "339392", "url": "https://it.wikipedia.org/wiki?curid=601127", "title": "Rai Edu", "text": ""}
{"id": "601131", "revid": "1573940", "url": "https://it.wikipedia.org/wiki?curid=601131", "title": "Lanius minor", "text": "L'averla minore o averla cenerina (Lanius minor ) \u00e8 un uccello passeriforme della famiglia Laniidae.\nEtimologia.\nIl nome scientifico della specie, \"minor\", deriva dal latino e rappresenta un riferimento alle dimensioni minori di questi uccelli rispetto alla maggior parte delle altre averle con le quali condivide l'areale: il nome comune altro non \u00e8 che la traduzione di quello scientifico e non deve generare confusione con l'affine averla piccola.\nDescrizione.\nDimensioni.\nMisura 19-23 cm di lunghezza, per 41-61.6 g di peso.\nAspetto.\nSi tratta di uccelli dall'aspetto robusto, muniti di grossa testa ovale e allungata, becco robusto e piuttosto corto dall'estremit\u00e0 adunca, ali piuttosto lunghe rispetto alle altre averle, forti zampe artigliate e coda non molto lunga e dall'estremit\u00e0 vagamente romboidale. Nel complesso, l'averla cenerina ricorda molto l'averla maggiore, dalla quale pu\u00f2 essere distinta per la taglia inferiore, la mascherina facciale pi\u00f9 ampia e le sfumature rosate del ventre.\nIl piumaggio si presenta di color grigio cenere su vertice, nuca, dorso, scapolare e codione: gola, petto, ventre, fianchi e sottocoda sono di colore bianco, puro solo su quest'ultimo e sulla prima, mentre negli adulti il petto ed il ventre tendono a presentare sfumature tendenti al rosato. Le ali e la coda sono di colore nero, con la base e la punta di quest'ultima e la base delle remiganti che mostrano uno specchio di colore bianco, pi\u00f9 ampio nelle remiganti primarie e via via meno esteso nelle secondarie: nera \u00e8 anche la mascherina facciale, che dai lati del becco raggiunge l'area periauricolare coprendo anche la fronte.\nCome nelle altre averle, anche l'averla cenerina presenta dimorfismo sessuale, anche se non estremamente accentuato: nelle femmine la mascherina facciale presenta sfumature brune, presenti anche nel grigio dorsale, mentre le sfumature rosa dell'area ventrale sono assai meno accentuate.\nIn entrambi i sessi il becco e le zampe sono di colore nerastro, il primo con base pi\u00f9 chiara, specialmente sulla mandibola inferiore: gli occhi si presentano invece di colore bruno scuro.\nBiologia.\nL'averla cenerina \u00e8 un uccello dalle abitudini di vita diurne generalmente solitarie (sebbene sia possibiile osservarne coppie o persino piccoli gruppi, di consistenza inferiore rispetto alle 5-6 unit\u00e0) e piuttosto territoriale, che delimita un proprio territorio che viene accanitamente difeso da intrusi conspecifici: ci\u00f2 avviene anche durante la migrazione invernale, quando l'estensione dei territori \u00e8 minore e la loro stessa esistenza \u00e8 temporanea.\nQuesti uccelli passano la maggior parte della giornata appollaiati su un posatoio in evidenza all'interno del proprio territorio, allo scopo di poter osservare i dintorni alla ricerca di potenziali intrusi da redarguire o scacciare oppure di potenziali prede di passaggio da attaccare al fine di cibarsene.\nQueste averle comunicano mediante richiami chioccolanti e piuttosto simili a quelli delle gazze: il canto in s\u00e9 \u00e8 invece semplice, cinguettante e ripetitivo, ma l'animale provvede ad arricchirlo con imitazioni dei canti di altre specie di uccelli.\nAlimentazione.\nL'averla cenerina \u00e8 un uccello quasi esclusivamente insettivoro: questi uccelli si cibano infatti essenzialmente di grossi insetti (farfalle e falene, ortotteri, grossi ditteri), ma anche di altri invertebrati quali millepiedi e ragni e, sebbene sporadicamente, anche di piccoli vertebrati. Altrettanto raramente essi si cibano di materiale di origine vegetale, come ciliegie, fichi e bacche.\nQuesti animali cacciano a vista, passando lunghi periodi appollaiati su posatoi dai quali possono godere di una buona visuale sui dintorni: all'apparire di una potenziale preda, l'animale plana su di essa dall'alto o la cattura in volo, dilaniandola col forte becco e ritornando sul proprio posatoio per potersene cibare con calma.\nSebbene come tutte le averle anche questa specie possa impalare il proprio cibo su spine di rovo o filo spinato, tale comportamento nell'averla cenerina \u00e8 osservabile solo raramente, in genere quando il \"surplus\" di cibo \u00e8 eccessivo: verosimilmente, tale caratteristica \u00e8 dovuta al fatto che questa specie vive in simpatria con altre averle pi\u00f9 grandi e aggressive, le quali potrebbero saccheggiare indisturbate le eventuali riserve di cibo.\nRiproduzione.\nSi tratta di uccelli monogami, che cominciano generalmente a riprodursi in maggio: durante la stagione degli amori viene solitamente portata avanti una singola covata, ma qualora la prima vada perduta pu\u00f2 essere iniziato un nuovo evento riproduttivo.\nIl nido, a forma di coppa e piuttosto grossolano, viene costruito da ambedue i sessi, intrecciando rametti e steli di canapicchia, timo selvatico e bambagia e foderando l'interno con ciuffi di pelo e lanugine, radichette, penne e piumino: il nido viene costruito a 4-10 m d'altezza, ubicandolo di preferenza su un albero piuttosto isolato sul limitare di un bosco.\nAll'interno del nido, la femmina depone 5-7 uova di colore azzurrino con sparsa maculatura brunastra concentrata sul polo ottuso: sussiste tuttavia una certa variabilit\u00e0 nella colorazione delle uova, alcune delle quali possono essere di color crema o rosato.\nLe uova vengono covate da ambedue i \"partner\" (con netta prevalenza della femmina) per circa 15 giorni, al termine dei quali schiudono \"pulli\" ciechi ed implumi: essi vengono accuditi ed imbeccati a turno da ambedue i genitori, involandosi gi\u00e0 a circa due settimane dalla schiusa e rendendosi indipendenti immediatamente dopo.\nDistribuzione e habitat.\nL'averla cenerina \u00e8 un uccello migratore, che durante il periodo estivo boreale popola un areale che va dal Piemonte (con popolazioni frammentarie anche pi\u00f9 ad ovest, in Spagna nord-orientale e Francia meridionale) all'Altaj ed all'estremo nord-ovest dell'Uiguristan attraverso la penisola balcanica fino alla Grecia settentrionale, l'Europa orientale a nord fino alla Lituania meridionale, la Russia europea, la Siberia occidentale, il Caucaso, l'Anatolia, il nord del Levante (Libano, Siria settentrionale e nord-occidentale, Kurdistan e Iraq settentrionale) e parte dell'Asia centrale (nord ed est del Kazakistan, Turkmenistan ed Afghanistan settentrionali, Azerbaigian e nord-ovest dell'Iran): con l'approssimarsi della stagione fredda, invece, questi uccelli migrano verso sud raggiungendo i siti di svernamento in Africa meridionale (dal sud dell'Angola al Mozambico sud-occidentale e a sud fino al Sudafrica centrale). Apparentemente, le popolazioni dell'estremit\u00e0 orientale dell'areale occupato dalla specie rimarrebbero almeno parzialmente stanziali, riproducendosi \"in situ\".\nIn Italia, la specie \u00e8 presente in maniera discontinua in tutta la penisola e in Sicilia, con le popolazioni pi\u00f9 consistenti in Pianura Padana e nell'Appennino meridionale.\nL\"'habitat\" di questi uccelli \u00e8 costituito dai terreni aperti con presenza di macchie alberate o cespugliose: in Italia \u00e8 possibile osservarli fino a 900 m di quota.\nTassonomia.\nFino a tempi recenti veniva riconosciuta una sottospecie \"turanicus\" diffusa nella porzione orientale dell'areale occupato dalla specie, grossomodo a est degli Urali: sebbene alcuni autori continuino a riconoscere la sottospecie come valida, le differenze rispetto alla sottospecie nominale sembrerebbero limitarsi solamente alla colorazione pi\u00f9 pallida, sicch\u00e9 si preferisce considerare l'averla cenerina come specie monotipica.\nConservazione.\nSecondo la lista rossa IUCN, questa specie \u00e8 considerata come \"a rischio minimo di estinzione\" (\"Least Concern\").\nIn virt\u00f9 della consistente diminuzione numerica di questi uccelli nel continente europeo nel corso degli ultimi decenni (verosimilmente dovuta a una combinazione di riduzione dell\"'habitat\" e di una sequenza di estati umide con conseguente diminuzione delle prede), l'averla cenerina viene indicata come \"vulnerabile\" nell'appendice I della Direttiva Uccelli della Commissione Europea.\n\u00c8 inoltre specie protetta ai sensi della legge 157/92."}
{"id": "601132", "revid": "1610933", "url": "https://it.wikipedia.org/wiki?curid=601132", "title": "Averla cenerina", "text": ""}
{"id": "601133", "revid": "1610933", "url": "https://it.wikipedia.org/wiki?curid=601133", "title": "Averla capirossa", "text": ""}
{"id": "601135", "revid": "287204", "url": "https://it.wikipedia.org/wiki?curid=601135", "title": "Sarcoscypha austriaca", "text": "\"Sarcoscypha austriaca\" (O. Beck ex Sacc.) Boud.\nDescrizione della specie.\nCorpo fruttifero.\nFino a circa 4 cm di diametro, non molto alto; apoteci a forma di coppa, spesso gregario, a volte forniti di gambo esile e di forma irregolare, colore scarlatto oppure aranciato, pi\u00f9 sbiadito nella parte esterna, colore vivo all'interno.\nCarne.\nElastica e cartilaginea; senza odore e sapore particolare.\nSpore.\nAllungate, ellissoidali, ruvide.&lt;br&gt;\nTrasparenti, bianche in massa, 30 x 10 \u00b5m.\nHabitat.\nCresce nei boschi e nei parchi su terreni ricchi di humus, muschio, legno e fogliame marcescente oppure marciume radicale.&lt;br&gt;\nPredilige legno di salice o di acero.&lt;br&gt;\nNon comune. Fruttifica nel tardo inverno e all'inizio della primavera.\nCommestibilit\u00e0.\n&lt;br&gt;\nNon accertata (sospetto), comunque senza alcun valore alimentare.&lt;br&gt;\nCrudo \u00e8 sicuramente tossico."}
{"id": "601138", "revid": "486946", "url": "https://it.wikipedia.org/wiki?curid=601138", "title": "Contea Down", "text": ""}
{"id": "601143", "revid": "125676310", "url": "https://it.wikipedia.org/wiki?curid=601143", "title": "Nato il quattro luglio (film)", "text": "Nato il quattro luglio (\"Born on the Fourth of July\") \u00e8 un film del 1989 diretto da Oliver Stone. Tratta le vicende vissute da Ron Kovic (ex marine e poi attivista e scrittore impegnato per la pace) in Vietnam e, al ritorno, negli Stati Uniti.\nIl film \u00e8 dedicato alla memoria dell'attivista politico Abbie Hoffman.\nTrama.\nRon Kovic \u00e8 un giovane statunitense nato il 4 luglio 1946, giorno in cui si festeggia l'Indipendenza degli Stati Uniti d'America, proveniente da una famiglia di stampo cattolico e tradizionalista; i suoi interessi ed attivit\u00e0 sono lo sport, la scuola ed una normale vita da ragazzo degli Stati Uniti d'America, ma con profonde convinzioni negli ideali nord-americani e nell'agonismo sportivo ed il suo motto ricorrente \u00e8 \u00abO ami l'America o te ne vai\u00bb.\nNel 1964, all'et\u00e0 di 18 anni, decide di arruolarsi volontario nei Marines degli Stati Uniti e, diventato sergente, viene destinato a partire per la guerra del Vietnam nell'ottobre 1967, spinto da uno spirito di servizio alla patria come i suoi antenati nella guerra d'indipendenza degli Stati Uniti d'America e nelle guerre mondiali. Ma in Vietnam scopre la realt\u00e0 crudele di una guerra che non risparmia donne e bambini, unita al rimorso dell'uccisione per errore del soldato Wilson, avvenuta a seguito di una feroce battaglia in un villaggio pieno di civili massacrati per sbaglio dai marines. Tornato alla base militare, nonostante Kovic ammetta con il maggiore di aver ucciso Wilson, quest'ultimo non lo punisce e lo lascia andare.\nIl 20 gennaio del 1968 Kovic viene ferito gravemente alla spina dorsale, perdendo di conseguenza l'uso delle gambe e diventando impotente. Tornato negli Stati Uniti nel 1969 li scopre cambiati ed affronta il suo difficile reinserimento scoprendo la generale sensazione di inutilit\u00e0 della guerra. Si sente un eroe, ma cos\u00ec non \u00e8 trattato, la guerra non \u00e8 sentita dal Paese e si ritrova a fare i conti con il proprio handicap che non interessa a nessuno e l'unico conforto gli viene dall'amico Timmy, anche lui reduce ferito e con problemi di tossicodipendenza. Incontra di nuovo Donna, la compagna di liceo amata prima della partenza, divenuta attivista del movimento pacifista, la quale lo conduce ad una manifestazione di protesta che si svolge alla Syracuse University, dove, pur non condividendo quanto ode dai relatori, vive per la prima volta in prima persona la repressione violenta della polizia contro gli studenti.\nRientrato a casa inizia a bere, non ha pi\u00f9 fede ed ha scontri sempre pi\u00f9 aspri in famiglia fino a fare diventare la convivenza impossibile, al punto che decide di lasciare la propria casa nel 1970 per recarsi a Villa Dulce, un luogo oltre la frontiera con il Messico dove vive una comunit\u00e0 di reduci che si rivela essere un luogo dove i ragazzi vivono una misera esistenza. L\u00ec fa conoscenza con Charlie, che sta naufragando lentamente tra droga e mescal. Un giorno, dopo un furibondo litigio con Charlie, decide di tornare negli Stati Uniti per impegnarsi affinch\u00e9 altri giovani come lui non soffrano a causa della guerra.\nIl primo passo che compie Ron \u00e8 il confrontarsi con il proprio passato e, recatosi a casa della famiglia di Wilson, confessa quanto \u00e8 successo ed anche se non ne riceve il perdono, intuisce che loro hanno compreso il dramma che ha vissuto e che continua a vivere. Divenuto decisamente attivo nel movimento contro la guerra, nel 1972 a Miami, dopo una marcia di protesta, una delegazione di reduci con lui a capo fa ingresso nella sala dove Richard Nixon sta parlando durante la convention del Partito Repubblicano ma, nonostante siano accreditati, viene impedito loro di parlare e vengono scacciati; egli stesso sfugge all'arresto da parte di un poliziotto infiltrato grazie all'intervento dei compagni.\nAll'esterno della struttura avviene il caos ed i reduci vengono caricati e bastonati dalla polizia, ed anche Ron, nonostante sia paralizzato, subisce l'aggressione da parte degli agenti.\nFeriti e contusi i reduci cercano di riorganizzarsi e Ron, a dispetto delle ferite e della commozione cerebrale che ha subito, raggruppa i manifestanti per tentare di occupare la sala, ma solo dopo altri quattro anni di lotta e la pubblicazione della sua autobiografia riuscir\u00e0 finalmente a parlare alla nazione, durante la convention del Partito Democratico, svoltasi a New York nel 1976.\nProduzione.\nPer la creazione del film, Oliver Stone si \u00e8 liberamente ispirato alla vera storia di Ron Kovic, personaggio realmente esistito, partito volontario per la guerra del Vietnam e ferito in battaglia alla spina dorsale. Torn\u00f2 a casa senza pi\u00f9 l'uso delle gambe e decise di dedicarsi all'attivismo pacifista. Oggi \u00e8 uno scrittore, nel proprio libro, \"Nato il quattro luglio\" (1976), narra la propria vita, descritta dal film omonimo di Stone. Ron Kovic, oltre che ad aver contribuito alla sceneggiatura del film, \u00e8 anche apparso in un breve cameo durante la sfilata di apertura del film come uno dei soldati che sussulta all'esplosione dei petardi. Nel film, seppur con ruoli secondari, parteciparono sia Tom Berenger che Willem Dafoe, attori coi quali Stone lavor\u00f2 in \"Platoon\".\nRiprese.\nStone voleva girare le scene della guerra realmente nel Vietnam, ma dal momento che relazioni tra Vietnam e Stati Uniti erano ancora lontano dalla distensione, decise di girarlo nelle Filippine (dove il regista aveva gi\u00e0 girato \"Platoon\"). Le scene che invece non includono la guerra sono state girate negli Stati Uniti, in particolare a Dallas, nel Texas. Le riprese si sono svolte tra l'ottobre 1988 e il gennaio 1989. Il film usc\u00ec negli Usa il 20 dicembre 1989."}
{"id": "601144", "revid": "2519", "url": "https://it.wikipedia.org/wiki?curid=601144", "title": "Contea Antrim", "text": ""}
{"id": "601148", "revid": "486946", "url": "https://it.wikipedia.org/wiki?curid=601148", "title": "Contea Tyrone", "text": ""}
{"id": "601149", "revid": "544909", "url": "https://it.wikipedia.org/wiki?curid=601149", "title": "Nato il 4 luglio", "text": ""}
{"id": "601150", "revid": "2519", "url": "https://it.wikipedia.org/wiki?curid=601150", "title": "Contea Armagh", "text": ""}
{"id": "601152", "revid": "486946", "url": "https://it.wikipedia.org/wiki?curid=601152", "title": "Contea Fermanagh", "text": ""}
{"id": "601154", "revid": "2519", "url": "https://it.wikipedia.org/wiki?curid=601154", "title": "County Londonderry", "text": ""}
{"id": "601155", "revid": "486946", "url": "https://it.wikipedia.org/wiki?curid=601155", "title": "County Tyrone", "text": ""}
{"id": "601156", "revid": "486946", "url": "https://it.wikipedia.org/wiki?curid=601156", "title": "County Fermanagh", "text": ""}
{"id": "601158", "revid": "486946", "url": "https://it.wikipedia.org/wiki?curid=601158", "title": "County Down", "text": ""}
{"id": "601159", "revid": "2519", "url": "https://it.wikipedia.org/wiki?curid=601159", "title": "County Antrim", "text": ""}
{"id": "601160", "revid": "2519", "url": "https://it.wikipedia.org/wiki?curid=601160", "title": "County Armagh", "text": ""}
{"id": "601164", "revid": "36426", "url": "https://it.wikipedia.org/wiki?curid=601164", "title": "Balistica forense", "text": "La balistica forense \u00e8 una branca della scienza forense che comprende le indagini rivolte alla ricostruzione degli accadimenti relativi ad un delitto in cui sia stato fatto uso di un'arma da fuoco, finalizzata alla definizione delle responsabilit\u00e0 ed alla comminazione della pena.\nStoria.\nLa rigatura, che fece la sua prima comparsa nel XV secolo, \u00e8 il risultato di uno dei processi (ad esempio la brocciatura) per eseguire dei solchi all'interno della canna di un'arma da fuoco in modo da impartire una direzione pi\u00f9 accurata al proiettile. I proiettili sparati da un'arma rigata assumono la forma, le tracce e le impressioni di quella rigatura che diventa cos\u00ec una \u201ccarta d'identit\u00e0\u201d del proiettile.\nI primi risultati di balistica forense risalgono al 1835 quando Alexandre Lacassagne estrasse il proiettile da una vittima di arma da fuoco uccisa in Inghilterra. Una volta divenuta una prova schiacciante, il sospettato dell'omicidio confess\u00f2 il delitto.\nNel 1902 il giudice di un tribunale ordin\u00f2 l'analisi di alcuni bossoli per testare un'arma ipotizzata per essere stata usata sulla scena del crimine. Il perito nominato d'ufficio, Oliver Wendell Holmes, effettu\u00f2 il test su una lastra di vetro e riusc\u00ec a risolvere il caso.\nCalvin Goddard, scienziato ed ex ufficiale dell'esercito, rilev\u00f2 dei dati da tutte le armi da fuoco in modo da sviluppare un database universale, riuscendo a catalogare, con il suo collega, Charles Waite, i risultati di diversi test su diversi materiali. Lo stesso Waite introdusse l'analisi al microscopio per analizzare i bossoli o tracce di questi, comparando almeno due modelli tra loro.\nNel 1925 Goddard scrisse un articolo per la rivista \"Army Ordinance\" intitolato \"Balistica forense\" nel quale descriveva l'uso di tale microscopio ai fini dell'analisi investigativa. Storicamente si suole attribuirgli la scoperta della scienza balistica anche se lui stesso defin\u00ec tale termine non appropriato. Nel 1929 dopo la Strage di San Valentino, il governo degli Stati Uniti d'America decise di istituire il primo laboratorio di polizia scientifica capace di analizzare qualsiasi tipo di bossolo.\nCaratteristiche.\nLa balistica forense \u00e8 basata sul principio che tutte le armi da fuoco hanno delle differenze indelebili dovute al differente meccanismo con cui sono state fabbricate.\nNei casi in cui sia stato fatto uso di un'arma da fuoco, con conseguenti lesioni o morte, una corretta diagnosi medico-legale, pur basata sull'attenta disamina dei dati \u201cdi base\u201d (numero di colpi esplosi, distanza di sparo e posizione reciproca tra feritore e vittima), pu\u00f2 talora rivelarsi incompleta o insufficiente in assenza di una valutazione integrata con i risultati di indagini comunemente ritenute di natura pi\u00f9 squisitamente criminalistica, quali l'esame dell'arma e della sua meccanica, la definizione del numero dei colpi inesplosi nel caricatore, l'identificazione del calibro dei proiettili esplosi, nonch\u00e9 l'interpretazione dei rilievi ambientali e testimoniali.\nSono proprie della balistica forense le indagini per:\nOltre ad esse, nella proposizione di ipotesi ricostruttive dell'evento, deve tenersi debito conto delle non certo secondarie e classiche tematiche medico-legali in tema di:\nLa balistica forense soffre tuttavia di talune difficolt\u00e0 di analisi con particolari tipi di armi dei cui proiettili scorrono attraverso delle patine di plastica che ne impediscono il contatto con la canna. Per questo tipo di armi esistono altre analisi che ne possono rivelare le fonti.\nMetodologia.\nIn America, nel Maryland, \u00e8 stato possibile predisporre degli archivi che registrano tutte le tracce da bossoli. Quando un'arma \u00e8 venduta, la polizia registra le informazioni di fabbrica di quell'arma e l'archivia nel database. La polizia stessa, tuttavia, \u00e8 piuttosto critica su questo metodo in quanto, a suo dire, non sarebbe sufficiente per risolvere ogni singolo caso d'indagine quanto piuttosto a fornire dati statistici alla classe politica per scopi elettorali. Si stima, inoltre, che il rapporto costi/benefici non sia dei migliori e che attualmente tale metodo gravi sulle tasche dei contribuenti per un budget di circa 2,6 milioni di dollari.\nIl Dipartimento di giustizia della California dimostr\u00f2 analoghi scarsi risultati utilizzando 742 pistole in dotazione alla polizia stradale; con un tale limitato database, meno del 70% di casi di analisi dei bossoli ha avuto successo per scoprire la corretta arma da fuoco e meno del 40% utilizzando un diverso set di munizioni.\nProspettive sull'analisi dei proiettili.\nVi sono molte proposte per migliorare la balistica forense ed alcuni giurisdizioni hanno adattato la propria legislazione al riguardo. In California, ad es., \u00e8 stata promulgata la Carta AB 1471 con la quale si richiede a tutte le aziende produttrici di equipaggiare le proprie armi con la tecnologia della microstampa che imprime il numero di serie o il marchio di fabbrica direttamente sulla cartuccia dal percussore che colpisce l'innesco del bossolo in canna.\nUn ricercatore inglese pubblic\u00f2 nel 2008 un rapporto nel quale si affermava che le aziende produttrici solevano ricoprire i propri prodotti con un pulviscolo di ossido di ferro che rimaneva fissato al proiettile anche dopo essere stato sparato. Era possibile anche rilevare tracce di tale pulviscolo sui vestiti indossati dalla vittima o dalle mani delle persone che maneggiavano l'arma. Se le aziende produttrici usavano un'unica mistura di pulviscolo per ogni arma, era possibile identificare rapidamente un bossolo ritrovato sulla scena del crimine, con il necessario equipaggio adatto alla rilevazione.\nAnalisi degli elementi.\nStriature.\nQuando un proiettile \u00e8 sparato attraverso la canna dell'arma da fuoco, la direzione della spirale all'interno della canna produce dei solchi cd. \u201cstriature\u201d nel proiettile. Ci\u00f2 pu\u00f2 essere dimostrato con armi di una particolare categoria o con particolari caratteristiche di un'arma.\nLe caratteristiche di categoria dipendono dal tipo di rigatura, che varia da fabbricazione e dalla forma dei solchi; la Colt, ad esempio, impiega un \" left-hand twist\", mentre la Smith &amp; Wesson utilizza un \"right-hand twist\"; una recente produzione del M16 rifle porta un \" 1 in 7 inch twist\", mentre la AR-15 o la M16 rifle portano un \"1 in 9 inch twist\". Le armi da poligono di tiro possono denotare delle rigature che sono difficili da rilevare in una particolare canna.\nLe caratteristiche di un'arma dipendono dalle imperfezioni nel processo di rigatura, ma anche dall'usura dell'arma e possono mutare nel corso del tempo. I criminali o chi lavora nei servizi di sicurezza, talvolta, pu\u00f2 essere tentato di sofisticare le caratteristiche di un'arma per renderne pi\u00f9 difficile l'identificazione.\nCane della pistola.\nTracce sul bossolo possono ricondurre al modello del tamburo o del cane della pistola. Per una serie di ragioni, i bossoli sono pi\u00f9 facilmente analizzabili dei proiettili. Innanzitutto perch\u00e9 la parte dell'arma che produce le tracce sul bossolo \u00e8 meno soggetta all'usura e, secondariamente, i proiettili si deformano pi\u00f9 facilmente all'impatto, distruggendo parte delle tracce che servono all'analisi.\nResidui dello sparo.\nI residui dello sparo sono composti principalmente da particelle alla cui composizione chimica contribuiscono la carica di innesco, la carica da lancio, il bossolo, il proiettile e le superfici interne dell'arma da fuoco. Nel 1979 Wolten et al. proposero una classificazione dei residui dello sparo basata sull'analisi mediante microscopia elettronica a scansione. Tale analisi consente di esaminare la morfologia e la composizione elementale delle particelle prodotte dall'esplosione di una cartuccia per arma da fuoco. Alcune classi di particelle furono definite da Wolten et al. \u201ccharacteristic\u201d, tra cui quelle contenenti piombo, antimonio e bario o quelle contenenti antimonio e bario.\nWallace and McQuillan pubblicarono una nuova classificazione bel 1984, chiamando \u201cunique\u201d le particelle contenenti piombo, antimonio e bario e quelle contenenti antimonio e bario.\nNella ultima versione della guida ASTM \"Standard Guide for GSR analysis by Scanning Electron Microscopy/Energy Dispersive X-ray Spectrometry\" le particelle contenenti piombo, antimonio e bario, che rispondono a determinati criteri morfologici e rispettano alcune regole sugli altri elementi chimici ammessi, sono definite \"characteristic\".\nIl miglior approccio interpretativo, secondo Dalby et al., \u00e8 fondato sul confronto tra residui di origine incognita, ad esempio prelevati sulle mani di un sospettato, e quelli di origine certa prelevati dal bossolo, dall'arma, dalla vittima o dal proiettile. Tale approccio, denominato \"case by case\", fu proposto da Romolo e Margot nel 2001 e fu introdotto successivamente nella guida ASTM."}
{"id": "601166", "revid": "287204", "url": "https://it.wikipedia.org/wiki?curid=601166", "title": "Distretto di Nov\u00e9 Z\u00e1mky", "text": "Il distretto di Nov\u00e9 Z\u00e1mky (in slovacco: \"okres Nov\u00e9 Z\u00e1mky\") \u00e8 un distretto della regione di Nitra, nella Slovacchia occidentale.\nFino al 1918, l'area dell'attuale distretto era divisa tra diversi comitati del Regno d'Ungheria: una grande area nel nord formava parte del comitato di Nitra; una zona nel sud tra Dvory nad \u017ditavou e Strekov formava parte del comitato di Kom\u00e1rno; una zona nel nord-est intorno a Ve\u013ek\u00e9 Lovce era parte di quello di Bars e una piccola area intorno a Salka era parte del comitato di Hont.\nPopolazione.\nIl distretto \u00e8 diviso in due aree piuttosto distinte: nella parte settentrionale la popolazione \u00e8 prevalentemente di origine slovacca, mentre nella parte meridionale \u00e8 prevalentemente di origine ungherese.\nSuddivisione amministrativa.\nIl distretto \u00e8 composto da 3 citt\u00e0 e 59 comuni:"}
{"id": "601168", "revid": "287204", "url": "https://it.wikipedia.org/wiki?curid=601168", "title": "Distretto di Nove Zamky", "text": ""}
{"id": "601172", "revid": "436907", "url": "https://it.wikipedia.org/wiki?curid=601172", "title": "Tutto in un concerto", "text": "Tutto in un concerto \u00e8 il primo album dal vivo del cantautore italiano Gigi D'Alessio, pubblicato il 10 novembre 1998 dalla RCA Records e dalla BMG Ricordi."}
{"id": "601178", "revid": "767487", "url": "https://it.wikipedia.org/wiki?curid=601178", "title": "Hevia", "text": "Biografia.\n\u00c8 famoso per aver inventato, insieme ad altri, la \"gaita MIDI\", una cornamusa elettronica con la quale suona abitualmente. A soli 4 anni ha avuto i primi contatti con la cornamusa, con l'aiuto di Armando Fern\u00e1ndez, che gli ha insegnato lo stile tradizionale. Dal 1986 al 2001 \u00e8 stato direttore della banda di cornamuse di Villaviciosa; nel 1992 ha vinto da solista il primo premio al Festival Interceltico di Lorient, in Bretagna.\nNel 1998 ha pubblicato il primo album \"Tierra de nadie\" (uscito con il titolo \"No Man's Land\" in alcuni paesi) che solo in Spagna ha venduto 1.000.000 di copie, e nel quale si trova il suo pezzo pi\u00f9 famoso, \"Busindre Reel\". L'album verr\u00e0 ripubblicato nel 1999 in un'edizione speciale con tre remix aggiuntivi. Nel 2000 \u00e8 uscito il suo secondo album, \"Al otro lado\" (edito anche come \"Al otro llau\" o \"The Other Side\"), mentre il terzo album \"\u00c9tnico ma non troppo\" \u00e8 del 2003. Nel 2007 \u00e8 uscito l'album \"Obsessi\u00f3n\". Nel 2018 esce il quinto album \"Al son del indianu.\"\nSolitamente nel suo gruppo \u00e8 presente anche sua sorella Maria Jos\u00e9, alle percussioni.\nDue suoi brani, \"La L\u00ednea Trazada\" e \"El Garrotin\", sono apparsi sul gioco multipiattaforma \"\". Nel 2012 ha accompagnato il duo italiano Sonohra nella canzone \"Si chiama libert\u00e0\", pubblicata nell'aprile dello stesso anno."}
{"id": "601184", "revid": "287204", "url": "https://it.wikipedia.org/wiki?curid=601184", "title": "Classe Soldati", "text": ""}
{"id": "601189", "revid": "292162", "url": "https://it.wikipedia.org/wiki?curid=601189", "title": "UEFA Champions League 2000-2001", "text": "La UEFA Champions League 2000-2001 fu vinta per la quarta volta dal Bayern Monaco che sconfisse in finale, ai tiri di rigore, il Valencia. Per i tedeschi si tratt\u00f2 del primo trionfo dal 1975-1976, il quarto in totale nel torneo. Per il Valencia si tratt\u00f2, invece, della seconda sconfitta consecutiva in finale. Bayern Monaco e Valencia, le due finaliste, erano state sconfitte in finale nelle due precedenti edizioni della manifestazione.\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "601191", "revid": "834", "url": "https://it.wikipedia.org/wiki?curid=601191", "title": "Jtv", "text": ""}
{"id": "601194", "revid": "92723", "url": "https://it.wikipedia.org/wiki?curid=601194", "title": "Emanuele Repetti", "text": "Biografia.\nNato a Carrara nel 1776, si form\u00f2 presso le scuole dei Padri Domenicani e nel 1793 si iscrisse alla facolt\u00e0 di chimica dell'Universit\u00e0 di Roma, entrando poi a lavorare nella farmacia del professor Vincenzo Garrigos. Inizi\u00f2 cos\u00ec ad appassionarsi alle scienze naturali. Nel 1801, dopo il matrimonio con Minetta Ghirlanda, torn\u00f2 a Carrara, ma dovette poco dopo trasferirsi a Firenze in quanto nella sua citt\u00e0 natale non ebbe la possibilit\u00e0 di aprire una farmacia.\nRiusc\u00ec nel suo intento a Firenze, dove nel 1813 divent\u00f2 proprietario di una farmacia. Sempre nel 1813 si spos\u00f2 per la seconda volta, dopo essere rimasto vedovo, con Giulia Rossi, che gli diede dieci figli.\nA Firenze trov\u00f2 un ambiente tranquillo e adatto ai suoi studi. Nel 1820 pubblic\u00f2 \"Cenni sopra l'Alpe Apuana ed i Marmi di Carrara\" e poco dopo fu la volta della \"Relazione di una escursione geologica al Monte Amiata\", pubblicata su \"L'Antologia, Giornale di scienze, lettere e arti\".\nFu nel 1830 che Repetti inizi\u00f2 a pensare alla sua opera pi\u00f9 famosa, il \"Dizionario Geografico Fisico Storico della Toscana\", che avrebbe dovuto descrivere la storia naturale e civile di ogni paese della Toscana. Cominci\u00f2 cos\u00ec una serie di gite ed escursioni in tutta la regione, in modo da raccogliere il maggior quantitativo di informazioni utili all'impresa; per poter fare ci\u00f2, rifiut\u00f2 addirittura un incarico presso l'Accademia dei Georgofili, di cui era socio dal 1824. Il \"Dizionario\" fu pubblicato a fascicoli tra il 1833 e il 1846, fu in seguito raccolto in cinque grossi volumi ed ebbe una grande diffusione e un notevole successo, tanto che a Repetti furono attribuiti numerosi riconoscimenti ufficiali.\nSempre per il Granducato di Toscana, ma molto pi\u00f9 sintetico, esce nel 1855 la sua collaborazione al \"Dizionario corografico-universale dell'Italia\", una serie di manoscritti raccolti in 4 volumi, ciascuna in parti che variano per numero e per argomento nelle edizioni degli anni successivi.\nMor\u00ec a Firenze nel 1852; il 24 ottobre le sue spoglie furono tumulate nei sotterranei della Basilica di San Lorenzo, come attestato da una lapide situata nel chiostro della chiesa.\nIntitolazioni.\nLa citt\u00e0 di Carrara gli ha dedicato il liceo classico cittadino, Sarteano le scuole superiori di primo grado e altre citt\u00e0 tra cui Roma, Firenze, Pisa, Montepulciano e La Spezia gli hanno dedicato strade."}
{"id": "601195", "revid": "486946", "url": "https://it.wikipedia.org/wiki?curid=601195", "title": "Classe Poeti", "text": ""}
{"id": "601198", "revid": "15756", "url": "https://it.wikipedia.org/wiki?curid=601198", "title": "Raffaele Pisu", "text": "Biografia.\nFratello di Mario Pisu, esord\u00ec ai microfoni di Radio Bologna nell'immediato dopoguerra in trasmissioni di variet\u00e0 (era, tra l'altro, \"l'uccellino della radio\" che impartiva consigli e ammonizioni ai giovani ascoltatori all'interno della trasmissione per bambini \"Il grillo parlante\"), figurando nello stesso periodo tra i fondatori del teatro La Soffitta di Bologna, sua citt\u00e0 natale.\nCombattente partigiano, durante il conflitto fu internato in Germania per 15 mesi. Dopo due stagioni nella compagnia di Memo Benassi (1947-49), sufficienti a fargli comprendere che la sua vera vocazione era il teatro comico, giunse a Radio Roma, dove entr\u00f2 nella Compagnia del teatro comico musicale della Rai prendendo parte a numerose commedie (come \"La serenata al vento\" di Carlo Veneziani del 1950) e allo spettacolo itinerante il \"Giringiro\", di Silvio Gigli.\nIl successo in radio.\nL'attivit\u00e0 radiofonica gli frutt\u00f2 grande popolarit\u00e0 soprattutto grazie alla sua comicit\u00e0 sorniona e alle macchiette pensate e interpretate per i celebri variet\u00e0 dell'epoca, come Zaccaria, fidanzato di Adalgisa (Liliana Feldmann) in \"Chicchirich\u00ec\" (1953) e Prospero in \"Rosso e nero\" (1955).\nNegli stessi anni collabor\u00f2 con la Compagnia di prosa di Radio Roma partecipando a diversi allestimenti come \"...E la missione continua\", radiodramma di Guido Guard (1950), e \"Le convivenze teatrali\" di Antonio Simon Sografi (1955).\nCarriera in televisione.\nQuando comparve con Gino Bramieri e Marisa Del Frate nei filmati del programma \"L'amico del giaguaro\" presentato da Corrado (1961) il suo volto era gi\u00e0 noto al pubblico; aveva infatti recitato in commedie brillanti all'italiana degli anni cinquanta, partecipato al variet\u00e0 di Vittorio Metz e Marcello Marchesi \"Lui, lei e gli altri\" (1956) e al teleromanzo-musical \"Valentina\" (1958). Accanto alla comicit\u00e0 \"barzellettiera\" e prevalentemente verbale di Bramieri, Pisu si distingueva nelle caricature dei personaggi allora in voga.\nDa ricordare anche l'insolito (ma riuscito) ruolo drammatico nel film \"Italiani, brava gente\" (1965) e la partecipazione a numerose riviste teatrali, come \"Sembra facile\" (1961) e \"Italiani si nasce\" (1964).\nIn seguito partecip\u00f2 nel 1966 dapprima a \"Camera 22\", una trasmissione di Gianfranco Bettetini, accanto al fratello Mario e a Luigi Silori, e poi, ancora con Corrado, a \"La trottola\" e nell'estate del 1968 a \"Vengo anch'io\" (la cui sigla era la canzone omonima di Enzo Jannacci) in cui lanci\u00f2 il personaggio di Provolino presente anche nel successivo \"Che domenica amici\" (1968). Provolino, inizialmente doppiato da Oreste Lionello e poi, a partire da \"La domenica \u00e8 un'altra cosa\" (1969), da Franco Latini, ebbe successo al punto di diventare protagonista di un disco per la RCA e di alcuni album a fumetti. Sempre nel 1968, prese parte alla commedia musicale a puntate \"Non cantare, spara\" nel ruolo del \"bounty killer\" Nebraska Joe.\nNel 1969 present\u00f2 i variet\u00e0 televisivi \"Senza rete\" e \"La domenica \u00e8 un'altra cosa\" e nel 1971 il variet\u00e0 \"Come quando fuori piove\". Nel 1974 condusse il programma \"Foto di gruppo\", con la partecipazione di Gianfranco Funari e Tony Binarelli. Nel 1976 present\u00f2 insieme a Gianni Agus il programma \"Ma che scherziamo?\"\nPisu non interruppe mai, comunque, il suo rapporto con la radio, prendendo parte negli anni a numerosi programmi d'intrattenimento: tra gli altri, nel 1967 condusse con Grazia Maria Spina il gioco musicale a premi \"Le mille lire\", mentre nel 1969 fu il mattatore del quiz dedicato allo sport automobilistico \"Indianapolis\" e nel 1971 present\u00f2 con Minnie Minoprio \"The Pupil\", corso semiserio di lingua inglese.\nCarosello.\nNumerose anche le partecipazioni agli episodi della trasmissione televisiva pubblicitaria di Carosello: nel 1957 per il dentifricio Bionaca, insieme a Pier Luigi Pelitti, Franca Tamantini e Ignazio Colnaghi; nel 1958 per le Distillerie Fabbri, insieme a Valeria Moriconi e ai balletti di Nino Capozzi e di R. J. Moretti e al complesso di Franco Chiari; nel 1958 per la Moka Express Bialetti (solo voce) e dal 1959 al 1961 e poi dal 1965 al 1968 (nel 1960 e nel 1967 anche come attore); nel 1961 per i tessuti della Chatillon, insieme a Lorella De Luca e a Duilio Loi e per la carne in scatola Simmenthal (sola voce); nel 1962 per le caramelle Dufour, insieme a Marisa Del Frate, e per il Doppio Brodo Star, insieme a Lauretta Masiero anche nel 1963; nel 1970, per la societ\u00e0 petrolifera Anonima petroli italiana (API), in coppia con Gianni Agus; nel 1971 per l'analcolico Crodino.\nIl ritorno.\nDopo un lungo periodo di silenzio (cominciato nel 1977 e interrotto solo dalla conduzione nel 1978 di \"Gran bazar\" sull'emittente televisiva locale Telecentro), ritorn\u00f2 alla radio dapprima nella trasmissione \"Variet\u00e0, variet\u00e0\", dove interpretava il personaggio del \"Tele Radio Postino\", quindi, nel 1989, con \"Radiouno '90\" (variet\u00e0 di musica e sport della domenica mattina), e, dall'11 dicembre 1989 al 29 giugno 1991, in televisione con \"Striscia la notizia\", telegiornale satirico di Canale 5, in coppia con Ezio Greggio.\nTra le sue apparizioni pi\u00f9 recenti, quelle nelle \"fiction\" televisive \"Non ho l'et\u00e0\" (2001) e \"Non ho l'et\u00e0 2\" (2002), \"Una vita in regalo\" (2003), \"Ma chi l'avrebbe mai detto\" (2007) \"Marameo\" (2008) e \"Don Matteo 6\" (2008). Da segnalare anche la partecipazione a diversi film, come \"Il trasformista\" (2002)\", Le conseguenze dell'amore\" (2004) e \"Non c'\u00e8 pi\u00f9 niente da fare\" (2008). Infine, nel 2007 torna a teatro con \"Delitto perfetto\" di Frederick Knott per la regia di Geppy Gleijeses e successivamente nel 2011 \u00e8 in \"tourn\u00e9e\" teatrale con la commedia \"Se devi dire una bugia dilla ancora pi\u00f9 grossa\", per la regia di Gianluca Guidi.\nVita personale e morte.\nResidente a Imola dal 2010, nel 2015 scopre di avere un figlio, di 50 anni, anch'egli attivo nel mondo dello spettacolo come regista, di nome Paolo Rossi. Lo ha accolto nella sua famiglia, insieme alla moglie Leda Martellini e al figlio Antonio Pisu.\nRaffaele Pisu muore il 31 luglio 2019, all'et\u00e0 di 94 anni, all'ospedale di Castel San Pietro Terme (BO).\nDopo i funerali, il feretro ha ricevuto sepoltura nel Cimitero del Piratello a Imola."}
{"id": "601199", "revid": "767487", "url": "https://it.wikipedia.org/wiki?curid=601199", "title": "Girolamo Alessandro Biaggi", "text": "Fu allievo di Nicola Vaccaj e Alessandro Rolla. Fond\u00f2 nel 1847 \"L'Italia musicale\", rivista settimanale pubblicata dall'editore Lucca, che diresse fino al 1848, quando lasci\u00f2 l'Italia per ragioni politiche. Dopo il suo rientro, nel 1860, collabor\u00f2 a numerosi giornali e riviste tra cui \"La Nazione\" (1866-1895). Fu docente di estetica musicale e storia della musica presso il Conservatorio di Firenze.\nCome critico musicale si attest\u00f2 su posizioni conservatrici.\nCompose due opere liriche, di cui scrisse anche i versi, un requiem e alcune arie da camera."}
{"id": "601200", "revid": "125877840", "url": "https://it.wikipedia.org/wiki?curid=601200", "title": "Rai Scuola", "text": "Rai Scuola \u00e8 un canale televisivo italiano tematico gratuito edito dalla Rai, curato da Rai Cultura e dedicato alla formazione scolastica e alla didattica. L'attuale nome del canale \u00e8 in uso a partire dal 19 ottobre 2009.\nDal 2011 la direttrice di Rai Scuola \u00e8 Silvia Calandrelli.\nStoria e diffusione.\nSostituto di RaiSat 3 - Enciclopedia, il canale \u00e8 nato il 28 giugno 1999 con il nome di \"Rai Educational Sat\" ed era originariamente diffuso solo via satellite. Il 10 giugno 2002, dopo lo sdoppiamento del canale, cambia nome in \"Rai Edu 1\" e il 19 ottobre 2009 in \"Rai Scuola\".\nDal 3 febbraio 2004 Rai Edu 1 diventa disponibile anche sul digitale terrestre in gran parte del territorio nazionale italiano con il Mux B.\nDal 2 febbraio 2009 venne sostituito in tale multiplex da Rai Storia, ma le trasmissioni del canale sul digitale terrestre continuarono fino al 18 maggio 2010, quando i loghi dei canali Rai vennero rinnovati.\nDal 21 dicembre 2011 il canale \u00e8 tornato a trasmettere sul digitale terrestre per le zone coperte dal Mux 2 fino al 14 settembre 2015. Attualmente trasmette nel RAI Mux B.\nDal 4 gennaio 2017, il canale ha iniziato a trasmettere in alta definizione sulla piattaforma satellitare Tiv\u00f9sat.\nIl 10 aprile 2017 Rai Scuola rinnova logo, grafiche e colori, passando dal lilla all'arancione.\nDal 20 ottobre 2021, la versione in definizione standard sul digitale terrestre passa alla codifica MPEG-4 rimanendo visibile solo su dispositivi HD.\nIl 14 dicembre 2021, in seguito ad una riorganizzazione delle frequenze, viene eliminata la versione SD dal satellite, rimanendo disponibile solo in HD. A seguito di ci\u00f2, il canale diventa visibile in chiaro.\nIl 17 gennaio 2022, in seguito ad una riorganizzazione di alcuni canali, si trasferisce al canale 26 di Tiv\u00f9sat.\nProgrammazione.\nRai Scuola \u00e8 destinato principalmente all'insegnamento di discipline scolastiche ai bambini della scuola primaria e ai ragazzi della scuola secondaria di primo grado. Le discipline scolastiche riguardano le scienze, la lingua inglese, ma anche l'educazione stradale. Il progetto principale \u00e8 \"il D\", un contenitore di programmi formativi della BBC e sitcom prodotte dalla RAI.\nDal 19 marzo 2012 \u00e8 partita la nuova programmazione, con l'aggiunta di una nuova fascia culturale quotidiana, denominata \"Nautilus\", che include programmi gi\u00e0 presenti in precedenza sul canale (\"CultBook\", \"Art News\", \"Gap\") e programmi nuovi (\"Zettel\", un programma di filosofia di e con Maurizio Ferraris, e \"Lezioni dalla crisi\", un programma di economia di e con Giuliano Amato).\nI programmi di Rai Scuola sono spesso prodotti in collaborazione con il Ministero dell'Istruzione.\nNel 2006 il canale ha trasmesso la serie britannica \"Goal - Speak English, Play Football\" in lingua originale, ma senza sottotitoli.\nServizio pubblico durante la pandemia di COVID-19.\nDurante il Lockdown dovuto alla pandemia di COVID-19 ha ricevuto dal Ministero dell'Istruzione l'autorizzazione a diventare una sorta di \"Grande Aula Virtuale\" dove gli alunni potevano studiare guardando le lezioni in Tv su degli orari prestabiliti in palinsesto.\nAscolti.\nShare 24h* di Rai Scuola.\nDati Auditel relativi al giorno medio mensile su target individui 4+."}
{"id": "601202", "revid": "1305772", "url": "https://it.wikipedia.org/wiki?curid=601202", "title": "Classe Folgore", "text": ""}
{"id": "601206", "revid": "1494169", "url": "https://it.wikipedia.org/wiki?curid=601206", "title": "Classe Maestrale", "text": ""}
{"id": "601208", "revid": "21880", "url": "https://it.wikipedia.org/wiki?curid=601208", "title": "Discoglosso dipinto", "text": ""}
{"id": "601210", "revid": "201394", "url": "https://it.wikipedia.org/wiki?curid=601210", "title": "Lo spirito continua", "text": "Lo spirito continua \u00e8 il primo album del gruppo Hardcore punk torinese Negazione, pubblicato nel 1986 dall'etichetta Konkurrel e ristampato successivamente da T.V.O.R. nel 1989.\nIl disco.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 69.\nLa copertina \u00e8 tratta dal film Our Gang."}
{"id": "601211", "revid": "122492520", "url": "https://it.wikipedia.org/wiki?curid=601211", "title": "E!", "text": "E! Entertainment Television \u00e8 un canale televisivo via cavo, via satellite statunitense e internazionale. La rete fu creata nel 1987 sotto il nome di Movietime come joint venture di Comcast e Westinghouse e fu ribattezzata E! nel 1991. Successivamente il suo azionariato \u00e8 cambiato: Comcast 90%, e Liberty Media 10%.\nE! \u00e8 specializzata nelle trasmissioni sullo spettacolo e sullo star system e sullo show business statunitense e internazionale, in particolare negli ambiti del cinema, televisione e musica. Al 2005 E! raggiungeva 80 milioni di utenze negli Stati Uniti e 400 milioni negli altri paesi.\nDisney, che possedeva il 40% del canale, ha venduto la propria quota alla Comcast alla fine del 2006.\nL'edizione italiana della rete \u00e8 stata visibile su Sky.\nFino al 31 dicembre 2008 era visibile al canale 114. Dal 1\u00ba gennaio 2009 E! era invece visibile sul canale 124. Dal 4 luglio 2011 si trovava al canale 129. Il 31 agosto 2012 il canale ha cessato le trasmissioni in Italia.\nProgrammi di E!\nE! News Italia.\nE! News Italia, \u00e8 stato un programma quotidiano di \"infotainment\" condotto da Ellen Hidding e trasmesso da E!; edizione italiana dell'omonimo programma in onda negli Stati Uniti, ha visto avvicendarsi alla conduzione anche Tamara Don\u00e0 e Edoardo Stoppa.\nLo show si occupava del mondo del gossip italiano e dello spettacolo in generale, con servizi filmati spesso realizzati sul luogo degli eventi pi\u00f9 importanti come il Festival di Venezia, quello di Cannes e quello di Sanremo."}
{"id": "601212", "revid": "4732497", "url": "https://it.wikipedia.org/wiki?curid=601212", "title": "E! Entertainment Television", "text": ""}
{"id": "601213", "revid": "4732501", "url": "https://it.wikipedia.org/wiki?curid=601213", "title": "Entertainment Television", "text": ""}
{"id": "601215", "revid": "1543377", "url": "https://it.wikipedia.org/wiki?curid=601215", "title": "Tapinella panuoides", "text": "\"Tapinella panuoides\" (Batsch) E.-J. Gilbert, Les Livres du Mycologue Tome I-IV, Tom. III: Les Bolets: 68 (1931)\nDescrizione della specie.\nCappello.\nA spatola, irregolare, largo fino a 10\u00a0cm, di colore giallo-bruno o verde oliva, margine involuto come nelle specie del genere Paxillus, di cui \u00e8 parente stretto.\nLamelle.\nAnastomizzate, decorrenti, color giallo sporco all'inizio, diventano bruno-ocra per via della sporata; facilmente asportabili dal cappello.\nGambo.\nCilindrico, piccolo, molto spesso \u00e8 anche assente.\nCarne.\nEsile ai bordi, molle, color bianco sporco.\nSpore.\n5 x 4\u00a0\u00b5m, ovoidali, lisce, color bruno in massa.\nHabitat.\nCresce spesso gregario e cespitoso, su legname di conifera, indistintamente in boschi marittimi o di montagna.\nCommestibilit\u00e0.\nVivamente sconsigliato!\nDi sospetta tossicit\u00e0 da accumulo, riconducibile a quella del \"Paxillus involutus\" (\"sindrome paxillica\"), nonostante quest'ultima specie faccia parte di un'altra famiglia (Paxillaceae).\nPertanto la specie in questione va considerata non commestibile, anche per la sua consistenza suberosa."}
{"id": "601217", "revid": "125759119", "url": "https://it.wikipedia.org/wiki?curid=601217", "title": "Racing Club de Lens", "text": "Il Racing Club de Lens, noto semplicemente come Lens, \u00e8 una societ\u00e0 calcistica francese con sede nella citt\u00e0 omonima. Milita in Ligue 1, la massima serie del campionato francese di calcio.\nFondata nel 1906 con il nome di \"Racing Club Lensois\", disputa le partite casalinghe allo stadio Bollaert-Delelis, noto fino al settembre 2012 come stadio F\u00e9lix-Bollaert, impianto da 38 223 posti.\nIl club ha vinto un titolo nazionale e una Coppa di Lega francese; a livello internazionale si \u00e8 aggiudicato una Coppa Intertoto ed \u00e8 giunto in semifinale nella Coppa UEFA 1999-2000.\nCon il , la maggiore rivale, la squadra disputa il \"derby du Nord\".\nStoria.\nGli esordi.\nIl club nasce nel 1906 a Lens per iniziativa di alcuni studenti che praticano il calcio in Place Verte (l'attuale Place de la R\u00e9publique). Il nome \"Racing Club de Lens\" \u00e8 scelto in riferimento al Racing Club de Roubaix e al Racing Club de France, squadre molto popolari all'epoca in Francia. La prima dirigenza \u00e8 costituita dai genitori di questi studenti. L'iniziale divisa \u00e8 di colore verde e nera: il verde per omaggiare la Place Verte e il nero come riferimento alle miniere di carbone di cui \u00e8 ricca la zona della citt\u00e0.\nDal 1907 al 1912 la squadra si vede costretta due volte a cambiare campo da gioco, prima di stabilirsi presso il Parc des Glissoires, tra Avion e Lens. Durante la prima guerra mondiale le attivit\u00e0 del club sono sospese. Riprenderanno nel 1919, con una divisa azzurra.\nAnni '20.\nNel 1924 sono adottati per la prima volta i colori rosso e giallo. Secondo una versione diffusa, \u00e8 Pierre Moglia, presidente del club dal 1923 al 1930, a sceglierli in onore della bandiera spagnola, dopo che qualcuno aveva fatto notare come le rovine della chiesa di Saint-L\u00e9ger, su cui i due avevano camminato la sera prima, erano l'unica testimonianza rimasta della dominazione spagnola, risalendo al 1648. Secondo un'altra versione dei fatti, i colori si rifanno alle miniere di carbone (il rosso al sangue dei minatori e il giallo al carbone, all'epoca considerato prezioso quasi quanto l'oro).\nNel 1924 il club \u00e8 autorizzato a giocare allo stadio comunale Raoul Briquet, di nuova edificazione (oggi stadio L\u00e9o Lagrange). Il primo match con i nuovi colori risale all'inaugurazione dello stadio.\nNel 1926 il calciatore britannico Kid Fenton \u00e8 la prima stella a militare nel Lens, dove rimarr\u00e0 per otto stagioni. \u00c8 anche l'anno in cui nasce la prima associazione di tifosi del Lens e in cui la squadra vince il primo torneo, il campionato d'Artois.\nNel 1929 il Lens vince il campionato del Nord e ottiene per la prima volta la promozione nella Division d'Honneur della Ligue du Nord, dove militano club quali l'Olympique Lillois, l'RC Roubaix, l'Excelsior Athl\u00e9tic Club de Roubaix e l'AC Amiens.\nNella Artois League la squadra guadagna prestigio. Nel 1932 la squadra inaugura lo Stadio F\u00e9lix Bollaert.\nI primi successi.\nNel 1937 il Lens ottiene per la prima volta la promozione in massima serie vincendo il campionato di seconda divisione, grazie al contributo di calciatori quali Stefan Dembicki e Spechtl. In Coupe de France raggiunge gli ottavi di finale, dove \u00e8 battuto per 3-2 dal ed eliminato.\nNel 1943 il Lens vince la massima serie della Zona Nord grazie a Dembicki, autore di 43 reti in 30 incontri. Un anno prima, in una partita di Coppa di Francia, egli aveva segnato ben 17 gol, cifra che resta un record mondiale.\nTerminata la seconda guerra mondiale, il Lens si piazza sesto in campionato nella stagione 1945-1946, ma l'anno dopo retrocede. Nel 1948 gioca la prima finale di Coppa di Francia della propria storia, che perde per 3-2 contro il . Torna in massima serie un anno dopo e nel 1953 ingaggia Maryan Wisnieski, che a causa di divergenze con la dirigenza lascia il club poco dopo per unirsi agli italiani della .\nRinascita, ridiscesa e risalita.\nNen 1962 le miniere di carbone di Lens sono chiuse e il club vive una crisi, dato che molti calciatori sono minatori. Dal 1956 al 1968 la sopravvivenza \u00e8 difficile, ma nel 1964 la squadra riesce a piazzarsi terza, con Ahmed Oudjani capocanniere del torneo con 30 gol. Un altro noto giocatore, Georges Lech, si aggiunge alla rosa del Lens, ma il club retrocede nuovamente nel 1968. L'anno dopo gli amministratori delle miniere cedono la propriet\u00e0 del Lens: \u00e8 la fine del calcio professionistico allo Stadio Bollaert-Delelis e il Lens torna ad essere un club dilettantistico, a un anno dalla retrocessione.\nNel 1960 c'\u00e8 una schiarita, con il Comune di Lens che rileva il Racing Club de Lens. Il sindaco Andr\u00e9 Delelis collabora con il presidente Jean Bondoux e riunisce volontari per salvare il club, oltre a recuperare lo stadio.\nNel 1972 il Lens raggiunge la semifinale della Coppa di Francia.\nLa nuova risalita e l'esordio in Europa.\nIl Lens si afferma nel quindicennio 1973-1988 come club di classifica medio-alta. Retrocesso al termine della stagione 1977-1978, riguadagna la massima divisione gi\u00e0 l'anno successivo, dopo una sofferta vittoria ai play-off contro il Paris FC. A questo periodo risalgono anche le prime esperienze del Lens in campo europeo, che esordisce in Coppa delle Coppe nella stagione 1975-76, nonostante la sconfitta nella finale della coppa nazionale contro un Saint-\u00c9tienne che, per\u00f2, era gi\u00e0 qualificato alla Coppa dei Campioni. Nella stagione 1976-1977 la squadra consegue inoltre la sua prima qualificazione alla Coppa UEFA, grazie al secondo posto ottenuto in campionato. Al suo esordio nella terza manifestazione continentale, il Lens ottiene il suo migliore risultato europeo di quel periodo, venendo eliminato agli ottavi di finale dal Magdeburgo dopo aver avuto la meglio su e Lazio (contro i romani grazie a quattro gol segnati durante i tempi supplementari). Il risultato viene ripetuto anche nella stagione 1983-1984 (in cui il Lens viene eliminato dall', futuro finalista), mentre nel 1986-1987 i francesi vengono estromessi al primo turno dal Dundee United.\nL'arrivo di Gervais Martel.\nDopo il 1987 il Lens accusa un graduale declino dei risultati, che comporta nel 1988 il cambio di propriet\u00e0 della squadra, che passa all'editore Gervais Martel. Dopo tre stagioni interlocutorie, in cui il Lens retrocede in Division 2 per poi farvi ritorno dopo due anni, Martel inizia la ricostruzione della squadra, ottenendo come primo risultato la qualificazione in Coppa UEFA al termine della stagione 1994-95, ritornando a calcare le scene europee dopo otto anni di assenza.\nI successi a cavallo del terzo millennio.\nIl risultato della stagione 1994-1995 viene replicato l'anno successivo, tanto che Martel conduce una campagna acquisti che porta a Lens giocatori di primo piano come Tony Vairelles, Marc-Vivien Fo\u00e9 e Vladim\u00edr \u0160micer. Dopo un'annata opaca, caratterizzata dall'avvicendamento in panchina di Slavo Muslin con Roger Lemerre, il Lens centra, con l'ex dirigente Daniel Leclercq alla guida, la vittoria del campionato. La squadra, rimasta per tutto il girone di andata a ridosso delle prime, esce dal guscio grazie ad una striscia di cinque vittorie su sei gare, dando il via ad un testa a testa con la capolista Metz, che si conclude a favore del Lens grazie alla migliore differenza reti nei confronti dei granata. Nelle stagioni successive a questa vittoria, il Lens continua la propria striscia positiva sia in campo nazionale (vincendo nella stagione 1998-99 la Coppa di Lega), sia in campo europeo (nella stagione 1999-2000 raggiunge le semifinali di Coppa UEFA, da cui viene eliminata dall'Arsenal, squadra che il Lens ha poi modo di battere a Highbury in Champions League); in particolare, nella stagione 2001-2002 il Lens va vicino al suo secondo titolo nazionale, dominando gran parte del torneo per poi perdere all'ultima giornata lo scontro diretto contro l'Olympique Lione, rivale nella lotta al titolo.\nAnni recenti.\nNelle stagioni seguenti il Lens continu\u00f2 ad affermarsi come club di classifica medio-alta, qualificandosi sempre (eccetto nella stagione 2004-2005) per le competizioni europee: i maggiori successi furono conseguiti nella stagione 2005-2006, in cui il club concluse il campionato al quarto posto e vinse la Coppa Intertoto. Al termine della stagione 2007-2008 il Lens retrocesse inaspettatamente in seconda divisione, ma riguadagn\u00f2 la massima serie gi\u00e0 al termine del campionato successivo, concluso in vetta alla graduatoria. Nella stagione 2010-2011 la squadra conclude la stagione al penultimo posto che volle dire retrocessione in Ligue 2. Nella stagione 2013-2014 i giallorossi chiusero il campionato in seconda posizione e ottennero la promozione in Ligue 1, dove tuttavia restarono un solo anno, chiuso con una nuova retrocessione al termine del campionato 2014-2015.\nNel 2015-2016 la squadra chiude sesta, poi sfiora la promozione, sfumata all'ultima giornata del campionato di seconda serie 2016-2017. Nel 2017-2018 subisce sette sconfitte nelle prime sette giornate, facendo registrare il proprio peggiore inizio di stagione di sempre: il campionato sar\u00e0 concluso al quattordicesimo posto. Nel 2018-2019 la squadra dell'Alta Francia raggiunge, grazie al quinto posto, i play-off per la promozione in massima serie, dove viene elimina e , ma viene eliminata dal , che ottiene cos\u00ec la salvezza in Ligue 1. Nel 2019-2020 il Lens centra la promozione dopo la sospensione del campionato decisa dalla federazione a causa della pandemia di COVID-19, trovandosi al secondo posto della classifica al momento dell'interruzione del torneo. L'anno successivo, in Ligue 1, il club ottiene un inaspettato settimo posto e con gran parte del campionato passato in zona Europa e solo all'ultima giornata contro il Monaco il Lens ha lasciato quelle posizioni, a vantaggio del Marsiglia.\nStrutture.\nStadio.\nDal 1932 il club gioca le partite casalinghe nello Stadio Bollaert-Delelis, che sorge a Lens e che pu\u00f2 ospitare 38.223 spettatori. Nella sua storia ha ospitato alcuni incontri di quasi tutte le principali manifestazioni calcistiche internazionali che si sono disputate in Francia: due partite del , sei del recente e quattro del .\nAllenatori.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Seydou Keita a quota 36, mentre il miglior marcatore \u00e8 Daniel Cousin con 12 gol.\nStatistiche di squadra.\nA livello internazionale la miglior vittoria \u00e8 per 7-0, ottenuta contro l' nel primo turno della Coppa UEFA 1995-1996, mentre la peggior sconfitta \u00e8 per 4-0, subita in due occasioni: contro il nel terzo turno della Coppa UEFA 1977-1978 e contro la nella fase a gironi della Coppa UEFA 2005-2006.\nIl Lens dal 1995 \u00e8 un fortino in casa. La societ\u00e0 \u00e8 infatti rimasta imbattuta nella partita casalinga nei seguenti periodi: dall'8 novembre 1995 al 28 agosto 1996 (14 risultati utili consecutivi), dal 22 marzo al 29 novembre 1997 (13 risultati utili consecutivi), dal 9 aprile 2000 al 12 gennaio 2001 (15 risultati utili consecutivi), dal 28 luglio 2001 al 17 novembre 2002 (27 risultati utili consecutivi), dal 29 gennaio al 15 ottobre 2005 (18 risultati utili consecutivi), dal 22 gennaio al 18 novembre 2006 (19 risultati utili consecutivi), dal 21 aprile al 6 ottobre 2007 (11 risultati utili consecutivi), dal 6 febbraio al 15 maggio 2010 (10 risultati utili consecutivi).\nIn trasferta il Lens ha recentemente centrato dei record negativi: tra il 14 marzo e il 21 ottobre 2007 ha totalizzato 16 partite senza mai vincere, pareggiandone 4 e perdendone 12; tra il 23 marzo e l'11 agosto 2008 ha perso 7 partite consecutive; tra il 30 gennaio e il 13 aprile 2010 ha perso 7 incontri consecutivi; tra il 28 agosto 2010 e il 5 marzo 2011 ha collezionato 15 partite senza vittorie.\nOrganico.\nRosa 2021-2022.\n\"Aggiornata al 1\u00ba settembre 2021.\""}
{"id": "601229", "revid": "125633509", "url": "https://it.wikipedia.org/wiki?curid=601229", "title": "Computerized Maintenance Management System", "text": "CMMS (sigla dell'espressione inglese Computerized Maintenance Management System - \"Sistema computerizzato della gestione della manutenzione\") \u00e8 il termine con il quale si identifica un'applicazione software che supporta il sistema informativo per la gestione della manutenzione spesso integrata con l'Enterprise Resources Planning (ERP) aziendale.\nPoich\u00e9 si tratta di un errore molto diffuso, \u00e8 importante non confondere il Sistema Informativo di Manutenzione, con l'applicazione sottostante che lo supporta. L'applicazione si pu\u00f2 acquistare, il sistema informativo \u00e8 il frutto del lavoro quotidiano dei tecnici, senza il quale nessun risultato atteso di miglioramento \u00e8 raggiungibile.\nLa norma UNI 10584 recita infatti che il Sistema Informativo di Manutenzione ... ( SIM ) \"\u00e8 un insieme di norme e procedure\" ... \"e pu\u00f2 essere supportato in diverse forme\" ... a partire da quella cartacea che fino a trent'anni fa era la pi\u00f9 diffusa, per passare ai prodotti Office e per finire con le applicazioni dedicate dette CMMS (in inglese) o GMAO (in francese), che oggi rappresentano lo strumento pi\u00f9 diffuso per supportare il Sistema Informativo di Manutenzione. \nIl sistema informativo nasce con lo scopo di progettare, organizzare e gestire la manutenzione interna di aziende che non si occupano primariamente di manutenzione, o la manutenzione offerta da aziende specializzate, che fanno della manutenzione il loro \"Core business\".\nL'applicazione software diventa quindi il principale strumento a supporto dei servizi di manutenzione, i quali se realizzeranno all'interno di essa un sistema informativo coerente con i fabbisogni espressi dai sistemi mantenuti e con l'organizzazione del servizio di manutenzione, potranno realizzare i seguenti obiettivi:\nComponenti.\nIl sistema prevede essenzialmente le seguenti aree di interesse:\nProgettazione delle azioni manutentive.\nLa progettazione si occupa di analizzare a priori e sulla base di dati storici, il comportamento al guasto dei sistemi e dei loro componenti, ricavandone informazioni per la prevenzione dei guasti, delle avarie e dei degradi e/o il miglioramento delle prestazioni. In quest'area si progettano anche i Piani di Manutenzione.\nStrutture fisiche.\nComprendono l'anagrafica dei sistemi (impianti, linee produttive, edifici, verde, opere civili, infrastrutture, mezzi di trasporto, beni culturali e ambientali, beni archeologici, ecc) e attraverso la scomposizione degli elementi che li compongono fino ad arrivare ai componenti pi\u00f9 elementari, ma di interesse per la manutenzione. La logica seguita nella scomposizione \u00e8 simile ma persegue obiettivi diversi rispetto alla scomposizione che si effettua per produrli :) (Distinta base).\nCollegamenti con i principali ricambi.\nCiascun assieme o componente che costituisce il sistema, \u00e8 collegato ad una lista dei principali ricambi (in genere solo i ricambi specifici) utilizzati nelle azioni manutentive, allo scopo di facilitarne il reperimento, nel momento in cui se ne rileva la necessit\u00e0.\nControllo delle prestazioni.\nLe azioni manutentive sono operate principalmente allo scopo di mantenere un certo livello di prestazione nei sistemi mantenuti. L'elevato assortimento e le differenti modalit\u00e0 di collegamento (in serie, in parallelo) dei sistemi comporta un controllo costante e continuo della prestazione sia per verificare se sono stati raggiunti gli obiettivi, sia per individuare precocemente eventuali derive rispetto al tasso di guasto previsto.\nGestione delle risorse.\nIn manutenzione si utilizzano un gran numero di risorse facenti capo in linea di massima alle seguenti categorie: materiali, manodopera, servizi. L'articolazione di queste categorie va tenuta sotto controllo cos\u00ec come le informazioni anagrafiche associate alle diverse risorse. Specie per i materiali che, fra tutte, sono in genere le risorse pi\u00f9 numerose. \u00c8 importante definire una classificazione delle risorse sia per scopi di reperimento, sia per facilitare il confronto per gruppi di risorse relativamente a consumi e costi.\nPianificazione degli interventi.\nUna parte delle azioni manutentive non sono effettuate su richiesta, ma eseguite sulla base di un piano, a scadenze e periodicit\u00e0 prefissati. I criteri di reiterazione degli elementi di piano cosiffatti sono numerosi, ma rispondono tutti al problema: cosa devo fare oggi?\nIl piano di manutenzione conserva queste scadenze e ne permette facilmente la loro esecuzione senza perdere di vista le azioni da svolgere. Il piano di manutenzione \u00e8 una delle principali ragioni che portano ad utilizzare una applicazione software per supportare il SIM. Generalmente infatti si tratta di numerosissimi interventi molto piccoli (anche inferiori al quarto d'ora) che a valore non vanno oltre il 20-25% del totale delle azioni manutentive, ma spesso rappresentano il 95-98% di esse.\nLavori su richiesta.\nContrariamente agli interventi contenuti nel piano, i lavori di manutenzione su richiesta sono meno numerosi, ma di molto maggiore dimensione (si va da un minimo di 2-4 ore di manodopera per i lavori elettrici, ad un minimo di 8-10 ore di manodopera per i lavori meccanici, ma facilmente si trovano lavori che superano il centinaio di ore di manodopera per il loro completamento).\nLe logiche di gestione sono pertanto molto diverse. La programmazione dei lavori su richiesta, non si basa semplicemente sulle date, ma \u00e8 multicriterio, ossia si basa anche sulla priorit\u00e0, su chi ne ha fatto richiesta, su eventuali precedenze, sull'attuale stato del lavoro.\nImprese esterne.\nLa gestione delle imprese esterne e dei servizi da loro offerti richiede una attenzione particolare rispetto alla gestione della manodopera sociale. Ci\u00f2 perch\u00e9 le aziende definiscono con i loro fornitori una miriade di differenti azioni contrattuali: si va dai contratti in economia, ai contratti a misura, a forfait, in service, in full-service e in global-service, questo per citare solo le tipologie. All'interno di ciascuna tipologia vi sono poi diverse regole contrattuali che definiscono quando, come, e a che costo sono utilizzabili le risorse o i servizi offerti, nonch\u00e9 le modalit\u00e0 per effettuare il pagamento delle prestazioni.\nMagazzini materiali tecnici.\nLa gestione dei magazzini \u00e8 uno dei pi\u00f9 classici processi di manutenzione, la cui importanza si vede quando non funziona. Ossia quando per eseguire una certa azione manutentiva occorre un certo ricambio e invece tale ricambio non \u00e8 a scorta o \u00e8 terminato.\nDi per s\u00e9 la gestione dei magazzini \u00e8 consolidata da almeno una cinquantina d'anni di esperienze, in cui raramente si propone qualcosa di nuovo. Quindi \u00e8 abbastanza semplice realizzare un magazzino di materiali tecnici che funzioni adeguatamente. \nSpesso la tentazione di risparmiare gli elevati costi di immobilizzo che la gestione di un magazzino comporta, spinge i tecnici a tenere in catalogo numerosi ricambi a \"scorta zero\", da approvvigionare al momento del fabbisogno. Errori nella definizione di questi materiali e pi\u00f9 in generale nella valutazione dei livelli minimi di scorta portano ad un rapido degrado del magazzino con i problemi citati di rotture di stock che a loro volta provocano ritardi nella esecuzione delle azioni manutentive.\nUn errore piuttosto comune, in tal senso, \u00e8 di basare le previsioni di consumo su un modello storicistico (ossia valutando i consumi nei periodi precedenti). Tale approccio che funziona piuttosto bene con i materiali di consumo e con i materiali non tecnici, se usato con i ricambi da risultati veramente disastrosi. Con i ricambi, per prevedere i loro consumi, il modello migliore \u00e8 basato sull'affidabilit\u00e0 e la criticit\u00e0 dei sistemi o dei componenti che li utilizzano. Se si segue tale modello si riducono al minimo le probabilit\u00e0 di rotture di stock, pur mantenendo la possibilit\u00e0 di ottenere importanti economie, gestendo una parte di essi a fabbisogno (ossia a scorta zero).\nApprovvigionamento e procurement.\nIn genere per le modeste interfacce che ha l'approvvigionamento di beni e servizi con i processi manutentivi, sovente, \u00e8 gestito dal sistema informativo aziendale e non fa quindi parte del SIM. In altri casi, dove invece \u00e8 necessaria una forte interazione, l'approvvigionamento \u00e8 una parte importante del SIM, specie per districarsi nelle numerosissime varianti delle tipologie contrattuali (vedi paragrafo pi\u00f9 sopra).\nStatistiche.\nUna parte delle statistiche di un SIM riguardano proprio la verifica di un suo corretto utilizzo, nei diversi processi. Un'altra parte \u00e8 dedicata a valutare in base a numerosi indicatori in gran parte normalizzati dall'UNI (norme UNI 10147 e 10388), da un lato la prestazione del servizio di manutenzione, dal lato opposto le prestazioni dei sistemi da esso mantenuti.\nAcronimi.\nL'unico acronimo accettato in Italia per il Sistema Informativo di Manutenzione, sulla base delle norme UNI, \u00e8 SIM. L'uso di numerosi altri acronimi, spesso di derivazione anglosassone, generalmente usati per enfatizzare questa o quella attribuzione particolare della propria applicazione software, non fanno altro che confondere le idee. Gi\u00e0 peraltro confuse dalla semplice, ma essenziale, distinzione fra il Sistema Informativo di Manutenzione e l'applicazione software sottostante, che molti fornitori di prodotti usano come sinonimi, per trasferire le propriet\u00e0 e soprattutto i benefici dall'uno all'altro indifferentemente. Ci\u00f2 che, evidentemente, nella realt\u00e0 applicativa non \u00e8."}
{"id": "601238", "revid": "1318658", "url": "https://it.wikipedia.org/wiki?curid=601238", "title": "Carlo Finelli", "text": "Biografia.\nNato a Carrara il 4 aprile 1782 , discendente da una famiglia di scultori, \u00e8 avviato all'arte fin da piccolo. A 15 anni Finelli vince un premio per giovani artisti e si trasferisce prima a Firenze e poi a Milano.\nNel 1807 si stabilisce a Roma, nella casa del fratello Piero, che faceva parte della schiera di artisti della cerchia di Canova. \nNel 1810, dopo aver vinto il Premio Balestra per la sua scultura della \"Venere che abbraccia Adone rianimato da Proserpina\", comincia a decorare uno dei saloni del Palazzo del Quirinale per celebrare l'arrivo, mai avvenuto, di Napoleone a Roma.\nTra il 1814 e il 1815, dietro suggerimento di Antonio Canova, realizza i busti di Ghiberti, Masaccio, Ariosto.\nSempre nello stesso periodo comincia a scolpire una serie di opere di soggetto mitologico, tra cui \"Venere nascente da una conchiglia\" e \"Psiche e le Ore danzanti\", ispirata a \"tre Grazie\" di Canova. \nAncora, in questi anni Finelli si trov\u00f2 alle prese con numerose opere commissionategli da importanti personaggi, soprattutto inglesi e russi.\nDel periodo 1825-1830 sono le opere \"Venere che raccoglie le vesti\", \"Amore con farfalla\" e \"Pastorella con i fiori\", eseguite per il duca del Devonshire.\nL'allontanamento dagli stilemi di Canova si verifica negli anni Trenta dell'Ottocento, quando Finelli abbandona i temi mitologici propri del neoclassicismo per affrontare soggetti religiosi.\nNel 1836 esegue il gruppo \"San Michele Arcangelo che scaccia Lucifero\" che si trova attualmente nella Cripta Reale di Superga, all'ingresso delle Tombe dei Savoia, e il \"San Matteo\", conservato a Napoli, mentre nel 1842 scolpisce la statua di \"San Maurizio\" per l'omonima chiesa di Porto Maurizio e nel 1848 la statua di \"Raffaello\" per il Duomo di Urbino. Sempre per quest'ultima citt\u00e0 realizz\u00f2 anche un busto marmoreo del Sanzio, rimasto incompiuto per la morte dell'artista, oggi conservato nel foyer del Teatro cittadino.\nNonostante i numerosi riconoscimenti ufficiali e il grande successo, Finelli fu sempre insoddisfatto dei suoi lavori, e nel suo ultimo periodo distrusse tutti i suoi studi in gesso.\nMor\u00ec nel suo studio di Roma nel 1853."}
{"id": "601243", "revid": "212348", "url": "https://it.wikipedia.org/wiki?curid=601243", "title": "Lazio-Primavera Rugby", "text": ""}
{"id": "601248", "revid": "1149807", "url": "https://it.wikipedia.org/wiki?curid=601248", "title": "Angel of Death", "text": "Angel of Death \u00e8 un brano musicale del gruppo musicale statunitense Slayer, prima traccia del terzo album in studio \"Reign in Blood\", pubblicato il 7 ottobre 1986 dalla Def Jam.\nLa canzone \u00e8 nota a causa del controverso testo che descrive gli esperimenti chirurgici del dottor Josef Mengele sui pazienti-cavie nel campo di concentramento di Auschwitz durante la seconda guerra mondiale.\nDescrizione.\nIl testo di \"Angel of Death\" parla del dottor Josef Mengele, noto criminale nazista soprannominato \"angelo della morte\". Mengele veniva soprannominato in questo modo in quanto era stato artefice di alcune delle pi\u00f9 orrende atrocit\u00e0 della storia del XX secolo: eseguiva infatti macabri esperimenti sugli ebrei deportati nei campi di concentramento quali chirurgia sperimentale senza anestesia, iniezioni di germi letali, operazioni di cambiamento sessuale e rimozioni di organi e membra.\nIl chitarrista Jeff Hanneman decise di comporre questo brano dopo aver letto vari libri su Mengele. Un romanzo che lo influenz\u00f2 molto fu \"I ragazzi venuti dal Brasile\" dello scrittore ebreo-americano Ira Levin.\nHanneman, grande appassionato della seconda guerra mondiale, possedeva una vasta gamma di medaglie e articoli bellici di questo periodo non diversamente da personaggi come Lemmy Kilmister e Ozzy Osbourne. L'interesse per il Nazionalsocialismo attirava nei suoi confronti accuse di simpatie per quell'ideologia, che per\u00f2 il chitarrista aveva sempre rifiutato sottolineando il suo interesse esclusivamente storiografico.\nControversie.\nIl controverso testo di \"Angel of Death\" contribu\u00ec alla posticipazione della data di uscita dell'album \"Reign in Blood\". Gli Slayer erano sotto contratto con la Def Jam Recordings, la quale casa distributrice, la Columbia Records, rifiut\u00f2 di pubblicare il disco a causa della natura delle tematiche trattate. \"Reign in Blood\" venne quindi distribuito dalla Geffen Records il 7 ottobre 1986. Tuttavia, proprio a causa delle polemiche, \"Reign in Blood\" non apparve sul catalogo ufficiale della Geffen Records relativo agli album in uscita.\nInoltre, \"Angel of Death\" fu ritenuta offensiva da molti sopravvissuti all'Olocausto, dalle famiglie delle vittime dei campi di concentramento nazisti, e dall'opinione pubblica in generale. La polemica, oltre a dare una sinistra fama al brano in questione, port\u00f2 all'accusa verso gli Slayer di essere dei simpatizzanti del Nazismo. A proposito della bufera mediatica scatenatasi, Jeff Hanneman dichiar\u00f2: Secondo quanto dichiarato dal chitarrista Kerry King: \u00abCome no, gli Slayer sono dei nazi, fascisti, comunisti, tutto quel genere di roba divertente. E naturalmente abbiamo ricevuto pi\u00f9 critiche in assoluto in Germania. Io rispondevo sempre dicendo: \"leggete i testi e ditemi cosa ci trovate di offensivo\". Dovete intenderlo come una sorta di documentario, o veramente pensate che gli Slayer predichino la fottuta seconda guerra mondiale? La gente ha questa idea in testa, specialmente in Europa, e non riusciremo mai a fare loro cambiare idea\u00bb.\nInfine, il testo di \"Angel of Death\" si attir\u00f2 anche accuse di razzismo, fatto sempre negato dal gruppo, i cui componenti sono stati spesso interrogati in merito nel corso delle interviste, dichiarando sempre assurde queste accuse e facendo notare come la band stessa fosse etnicamente eterogenea.\nAccoglienza.\nSebbene non venne mai pubblicato come singolo, \"Angel of Death\" ricevette un forte plauso dai critici e particolare attenzione nelle recensioni di \"Reign in Blood\". Clay Jarvas di \"Stylus Magazine\" fece notare come il brano \u00absuperasse di gran lunga qualsiasi altra cosa fatta da ogni band che suoni veloce o \"heavy\" al giorno d'oggi\u00bb. Adrien Begrand di PopMatters ribad\u00ec il concetto definendo \"Angel of Death\" \u00abuno dei brani pi\u00f9 monumentali nella storia del metal, dove i chitarristi Kerry King e Jeff Hanneman sparano i loro intricati riff, il batterista Dave Lombardo esegue alcune delle pi\u00f9 potenti parti di batteria mai incise, e il bassista/cantante Tom Araya urla e ringhia il suo racconto della storia del criminale di guerra nazista Josef Mengele\u00bb.\nCapitalizzando sulla pubblicit\u00e0 indiretta generata dalle polemiche sulla canzone, il gruppo utilizz\u00f2 un logo simil-nazista con l'aquila araldica adattandovi il proprio durante il tour \"Seasons in the Abyss\". Inoltre, Hanneman mise anche un adesivo delle SS sulla chitarra. Su un tema simile a quello di \"Angel of Death\", Hanneman scrisse \"SS-3\", un brano su Reinhard Heydrich, altro noto criminale nazista."}
{"id": "601256", "revid": "1573940", "url": "https://it.wikipedia.org/wiki?curid=601256", "title": "Hesperinus", "text": "Hesperinus , \u00e8 un genere di ditteri nematoceri dell'infraordine Bibionomorpha, comprendente sei specie. \u00c8 l'unico genere di ditteri non estinti compreso nella famiglia Hesperinidae .\nDescrizione.\nGli adulti sono diverse affinit\u00e0 morfologiche con quelli dei Bibionidae, pur differenziandosi per alcuni evidenti caratteri, quali la lunghezza delle antenne e delle zampe. Il capo ha occhi distanziati sia nei maschi sia nelle femmine e ha antenne composte da 12 articoli allungati, in particolare il primo, che si presentano perci\u00f2 molto pi\u00f9 lunghe di quelle dei Bibionidae. Le zampe sono pure esse esili e notevolmente allungate rispetto a quelle dei Bibionidaei.\nLe ali sono ben sviluppate e presentano una venatura simile a quella delle Pleciinae (Bibionidae). La subcosta \u00e8 strettamente ravvicinata alla radio e confluisce con R1 sul margine anteriore; la radio si divide producendo tre ramificazioni (R1, R4 e R5); particolarmente sviluppato, in lunghezza, \u00e8 il ramo R5, che compie un'ampia curva convessa verso il margine anteriore. La media, si biforca in M1+2. Anche negli Hesperinidae sono presenti due cellule basali nella regione remigante, chiuse rispettivamente dalla radio-mediale e dalla medio-cubitale. La vena A1 \u00e8 ben sviluppata e si prolunga fino al margine anale dell'ala. Va precisato che la nomenclatura cambia secondo l'Autore secondo l'interpretazione ricorrente che vede la fusione del quarto ramo posteriore della media con il primo ramo anteriore della cubito. In letteratura, perci\u00f2, la vena CuA1 \u00e8 talvolta indicata con M4.\nLe larve sono sostanzialmente simili a quelle dei Bibionidae, con corpo vermiforme e allungato, torace suddiviso in quattro segmenti (di cui il primo \u00e8 detto collo), apparato boccale masticatore e apparato respiratorio olopneustico.\nSistematica e diffusione.\nLa posizione tassonomica del genere \"Hesperinus\" \u00e8 subordinata al criterio adottato nella suddivisione della superfamiglia Bibionoidea e in letteratura sono ricorrenti due interpretazioni alternative. Una, frequente nelle pubblicazioni antecedenti al 2000, inquadra il genere \"Hesperinus\" nella sottofamiglia Hesperininae all'interno della famiglia Bibionidae. La seconda, che ricorre nelle pubblicazioni pi\u00f9 recenti, separa il genere in una propria famiglia, distinguendolo perci\u00f2 dal resto dei Bibionoidea. La famiglia comprende anche un secondo genere di ditteri fossili, \"Longicornia\".\n\"Hesperinus\" comprende sei sole specie descritte ed ha diffusione paleartica, neartica e neotropicale:\nNell'Italia settentrionale \u00e8 presente \"Hesperinus imbecillus\", l'unica specie europea."}
{"id": "601261", "revid": "76963", "url": "https://it.wikipedia.org/wiki?curid=601261", "title": "...nightmare", "text": "...nightmare \u00e8 il terzo EP del gruppo hardcore punk torinese Negazione, pubblicato nel 1987 dalla New Beginning Records."}
{"id": "601283", "revid": "287204", "url": "https://it.wikipedia.org/wiki?curid=601283", "title": "De Havilland Goblin", "text": "Il de Havilland Goblin, precedentemente Halford H.1, era un motore aeronautico turbogetto progettato dall'ingegnere Frank Halford e prodotto inizialmente dall'azienda britannica de Havilland Engine Company.\nIl Goblin \u00e8 stato tra i primi motori a getto equipaggiato su alcuni famosi aerei nella seconda guerra mondiale tra cui il de Havilland DH.100 Vampire.\nLa caratteristica fondamentale \u00e8 che questo propulsore, costituito da un impianto a turbina a gas, possiede un compressore radiale centrifugo. Quest'ultimo risultava molto ingombrante ed \u00e8 stato successivamente, su altri aerei (fino a quelli moderni) sostituito con compressori assiali pi\u00f9 lunghi ma meno ingombranti. Era comunque all'epoca un motore molto all'avanguardia dato che i precedenti propulsori utilizzati su aerei da guerra montavano solo motori alternativi volumetrici.\nSuccessivamente venne prodotto dalla Rolls-Royce Limited con la denominazione Rolls-Royce Goblin."}
{"id": "601285", "revid": "123697808", "url": "https://it.wikipedia.org/wiki?curid=601285", "title": "Versus - Quaderni di studi semiotici", "text": "Versus - Quaderni di studi semiotici (chiamata anche VS) \u00e8 una rivista di semiotica italiana nata nel 1971 sotto la direzione di Umberto Eco. Dopo la scomparsa di Eco, il nuovo direttore \u00e8 Patrizia Violi.\nOrganizzata per lo pi\u00f9 secondo argomenti monografici (quali l'intertestualit\u00e0, la traduzione, l'iconismo) o pi\u00f9 raramente dedicata a uno studioso (come i numeri monografici su Charles Sanders Peirce o su Louis Hjelmslev), ha una cadenza quadrimestrale, non troppo regolare, con articoli principali in lingua italiana, francese o inglese, e una sezione finale di recensioni, segnalazioni di convegni o dibattiti o altre notizie di semiotica.\nStoria.\nI primi numeri, usciti per la casa editrice Achille Mauri, erano a fascicoli non rilegati, come ha poi continuato il nuovo editore Bompiani per qualche anno, per poi dal 1978 scegliere il formato pi\u00f9 regolare di libro.\nLa prima redazione era composta da Umberto Eco, Paolo Fabbri, Gabriele Usberti e Ugo Volli, a cui si aggiunsero nel 1975: Massimo Bonfantini, Omar Calabrese, Marco De Marinis, Roberto Grazia, Patrizia Magli, Giovanni Manetti, e Patrizia Violi (tranne Gabriele Usberti, che lasci\u00f2).\nPoi si \u00e8 avvalsa di un comitato scientifico composto da: Massimo Bonfantini, Giovanna Cosenza, Cristina Demaria, Umberto Eco, Paolo Fabbri, Jacques Fontanille, Anna Maria Lorusso, Jorge Lozano, Patrizia Magli, Giovanni Manetti, Costantino Marmo, Gianfranco Marrone, Herman Parret, Jean Petitot, Isabella Pezzini, Maria Pia Pozzato, Eero Tarasti, J\u00fcrgen Trabant, Patrizia Violi e Ugo Volli.\n\"Versus\" ha pubblicato articoli scritti da studiosi come per esempio, oltre ai citati: A.J. Greimas, Jean-Marie Floch, Francesco Casetti, John R. Searle, Thomas A. Sebeok, Luis Prieto, Christian Metz, Gian Paolo Caprettini, Hubert Damish, David Osmond-Smith, Maurizio Grande, Carlo Sini, Jan\u00f3s Pet\u00f6fi, Augusto Ponzio, Michael Riffaterre, Claude Zilberberg, Teun A. van Dijk, Paul Grice, F\u00e9lix Guattari, Jaakko Hintikka, Ray Jackendoff, Philip N. Johnson-Laird, George Lakoff, Mieke Bal, Stefano Bartezzaghi, Daniele Barbieri, Sandra Cavicchioli, Jean-Jacques Nattiez, Per Aage Brandt, Gino Stefani, Marina Sbis\u00e0, Andrea Bernardelli, Claudio Paolucci ecc."}
{"id": "601300", "revid": "1543377", "url": "https://it.wikipedia.org/wiki?curid=601300", "title": "Rimodellamento delle vie aeree", "text": "Per rimodellamento delle vie aeree si intende quel complesso processo di alterazioni strutturali e infiammatorie delle vie aeree tipiche dell'asma bronchiale, che evolvono in alterazioni anatomopatologiche caratteristiche.\nAnatomia patologica.\nL'asma \u00e8 una malattia infiammatoria cronica che colpisce le vie aeree.\nL'infiammazione delle vie aeree del paziente asmatico si caratterizza per l'infiltrazione di cellule quali gli eosinofili, i mastociti ed i linfociti T. A questa infiltrazione si associano alterazioni strutturali delle vie aeree ed in particolare desquamazione dell'epitelio, ispessimento della membrana basale sottoepiteliale ed incremento della vascolarizzazione della parete bronchiale. L'insieme di questi fenomeni prende il nome di iperreattivit\u00e0 bronchiale. Questo stato infiammatorio, a dispetto dell'andamento fluttuante dei sintomi, \u00e8 persistente nel tempo.\nPatogenesi.\nRuolo degli eosinofili.\nI leucociti eosinofili sono probabilmente le cellule pi\u00f9 caratteristiche del processo flogistico che si instaura nell'asma. Oltre ad essere presenti a livelli superiori alla norma a livello delle vie respiratorie interessate dai fenomeni di iperreattivit\u00e0, essi rilasciano proteine basiche dotate della capacit\u00e0 di danneggiare le cellule epiteliali. Rilasciano inoltre fattori di crescita che svolgono un ruolo di primo piano nei processi di riparazione e di rimodellamento delle vie aeree e fra questi le interleuchine IL-3, IL-4 ed il fattore stimolante le colonie dei macrofagi (GM-CSF). Sono anche una ricca fonte di fattori fibrogenici, ed in particolare del fattore di crescita noto come TGF-beta.\nRuolo dei mastociti.\nI mastociti vengono attivati da allergeni, tramite i recettori IgE affini, oppure da stimoli osmotici. Una volta attivati i mastociti mostrano segni di degranulazione. Sono in particolare i mastociti delle vie aeree centrali, i primi ad entrare in contatto con gli allergeni inalati, ad attivarsi e degranulare.\nQuando degranulano i mastociti attivati (come pure gli eosinofili) rilasciano mediatori proinfiammatori che causano danni tissutali ed interagiscono con altri tipi di cellule. I mastociti rilasciano istamina, prostaglandina D2, cisteinil-leucotrieni, triptasi, ed esprimono le interleuchine IL-4, IL-5, IL-6 e il tumor necrosis factor (TNF-\u03b1).\nRuolo dei linfociti T.\nI linfociti T svolgono un ruolo chiave in quanto tramite la produzione di diverse citochine sono in grado di agire sulle altre cellule infiammatorie e ne modulano l'attivit\u00e0.\nAltre cellule.\nMacrofagi: rilasciano mediatori infiammatori e citochine regolando la risposta pro ed anti infiammatoria delle vie aeree.&lt;br&gt;\nCellule dendritiche: legano gli antigeni alla superficie delle vie respiratorie e migrano ai linfonodi regionali.\nNe esistono diversi sottotipi che interagendo con i linfociti T regolatori stimolano, a partire dai linfociti T nativi, diverse linee di cellule T, come le TH1, le TH2 e le cellule TReg, incluse le TH1Reg e le cellule TH2Reg. Appare quindi chiaroche le cellule dendritiche si comportanocome efficaci induttori di tutte le risposte immunitarie, e sono in grado di indurre sia una risposta immunitaria produttiva che di mantenere lo stato di tolleranza agli antigeni self e ad allergeni.&lt;br&gt;\nCellule epiteliali, cellule muscolari lisce, cellule endoteliali, fibroblasti e miofibroblasti: tutte queste cellelule strutturali delle vie aeree sono in grado di produrre tutta una serie di mediatori infiammatori e contribuire alla persistenza dell'infiammazione. I fibroblasti in particolare possono produrre fattori connettivali (ad esempio collagene e proteoglicani) coinvolti nel rimodellamento delle vie aeree.\nMediatori dell'infiammazione.\nDopo la sensibilizzazione a un allergene inalatorio viene indotto lo sviluppo di cellule T helper antigene-specifiche di tipo II (Th2). I linfociti T si vengono a suddividere in linfociti di tipo 1 e linfociti di tipo 2. I linfociti di tipo 1 producono interferone \u03b3 (IFN-\u03b3), cruciale nell'attivazione dei macrofagi. I linfociti Th2 rilasciano citochine specifiche, interleuchine IL-4, IL-5, IL-9, IL-13 e il GM-CSF. Nei soggetti asmatici prevalgono i linfociti di tipo 2 e quindi la risposta infiammatoria immunitaria.&lt;br&gt;\nL'interleuchina -4 (IL-4) svolge un ruolo centrale nella patogenesi dell'asma. Induce infatti la crescita delle cellule B ed aumenta la capacit\u00e0 di presentazione dell'antigene da parte delle stesse. Stimola inoltre i fibroblasti e le cellule mucosecernenti coinvolte nella patogenesi del rimodellamento delle vie aeree.&lt;br&gt;\nL'interleuchina -13 (IL-13) svolge un'azione molto simile a quella dell'IL-4.&lt;br&gt;\nL'IL-5 riveste invece il ruolo di citochina principalmente coinvolta nella attivazione degli eosinofili, le cellule chiave nella patogenesi dell'infiammazione\nallergica.&lt;br&gt;\nL'IL-9 gioca un ruolo centrale nell'iperplasia delle cellule mucipare, cos\u00ec come nella produzione e nella differenziazione dei mastociti.\nEsse consistono essenzialmente in:\nIn corso di asma bronchiale si osserva un aumento di deposizione di collagene e di fibronectina a livello della lamina reticolare della membrana basale dell'epitelio bronchiale ad opera dei miofibroblasti attivati, derivanti dai fibroblasti che si trovano subito al di sotto di quest'ultimo.\nNel determinare queste modificazioni sembra di fondamentale importanza il cronico tentativo di riparazione del \"danno epiteliale\" (determinato da inquinanti o infezioni) e la eccessiva produzione di citochine (p.e. TGF-\u03b1) ad attivit\u00e0 stimolante la proliferazione e la differenziazione dei fibroblasti in miofibroblasti.\nQueste cellule a loro volta secernono fattori di crescita per le cellule muscolari lisce e varie citochine che promuovono l'aumento della permeabilit\u00e0 vascolare e l'aumento della rete neurale.\nTutte queste alterazioni in definitiva determinano un ispessimento della parete bronchiale e quindi una condizione di ostruzione bronchiale non reversibile."}
{"id": "601301", "revid": "47767", "url": "https://it.wikipedia.org/wiki?curid=601301", "title": "Maksym Berezovsky", "text": ""}
{"id": "601310", "revid": "125715392", "url": "https://it.wikipedia.org/wiki?curid=601310", "title": "SSV Bozen Loacker", "text": "Il S\u00fcdtiroler Sportverein Bozen Handball, noto anche come Bolzano , \u00e8 una societ\u00e0 di pallamano maschile con sede nella citt\u00e0 di Bolzano. \u00c8 la societ\u00e0 di pallamano pi\u00f9 longeva dell'intero panorama nazionale.\nLa sezione, fondata nel 1965, milita attualmente nella Serie A - 1\u00aa Divisione Nazionale che \u00e8 il massimo campionato nazionale italiano di pallamano maschile. La squadra detiene la Coppa Italia. Dal 2011-2012 domina la scena nazionale avendo appunto vinto 5 campionati nazionali, 5 coppe Italia e 4 supercoppe italiane. Ha disputato le proprie gare interne presso la Palestra Gasteiner di Bolzano fino alla stagione 2018/19. Dalla stagione 2019/20 \u00e8 tornata nel PalaResia dove giacava gi\u00e0 dalla sua costruzione fino all'inizio degli anni 1990.\nStoria.\nNascita e primi anni.\nNata nel 1862 come \"Turnverein Bozen (Societ\u00e0 Ginnastica Bolzano)\", fu sciolta nel 1926 dal regime fascista. Il 17 novembre 1945, 71 bolzanini rifondarono la societ\u00e0 con ben sette sezioni: calcio, atletica leggera, sport invernale, alpinismo, tennis tavolo e ginnastica. Con circa 2.400 membri e 13 sezioni attuali \u00e8 il club sportivo pi\u00f9 grande del Sudtirolo.\nLa sezione di pallamano fu fondata nel 1965 e tra le societ\u00e0 oggi attive \u00e8 tra quelle pi\u00f9 antiche e ricche di tradizioni con il codice FIGH 0011. Dalla stagione 1967 ad oggi ha partecipato ininterrottamente ai campionati nazionali svolgendo un continuo lavoro sul settore giovanile.\nNella stagione 1969-1970 \u00e8 tra le prime otto squadre che inaugurano il massimo campionato di Serie A; nel primo ventennio comincia un sali e scendi tra Serie A e B (o A2) che la vedranno protagonista di quattro promozioni e cinque retrocessioni, l'ultima nella stagione 1988-1989. \nRitorno in massima serie.\nDopo aver passato pi\u00f9 di vent'anni nel secondo livello del campionato italiano, al termine della stagione 2009-2010 riesce ad accedere ai playoff per la promozione, ma viene eliminato dai cugini del Brixen, che successivamente batteranno Trieste e verranno promossi in Serie A \u00c9lite. Il boccone amaro fa per\u00f2 comprendere alla dirigenza che il Bozen \u00e8 pronto a tornare in alto: infatti, gi\u00e0 nella stagione 2004-2005, i biancorossi erano riusciti ad ottenere un piazzamento per la promozione, ma la seguente riforma dei campionati aveva reso di fatto inutile il secondo posto alle spalle del Rapid Nonantola. Dopo questo episodio, il Bozen aveva fatto registrare un quinto, un quarto e due secondi posti consecutivi, prima del gi\u00e0 citato primo posto; a giugno 2010 la societ\u00e0 fa domanda di ripescaggio in Serie A \u00c9lite e con il benestare della FIGH, ritorna nel massimo campionato dopo ventidue anni di assenza.\nI successi.\nAppena confermato il ripescaggio in \u00c9lite, viene effettuato un cospicuo intervento sulla rosa: innanzitutto la squadra viene affidata al croato Nikola Milo\u0161; i nuovi acquisti sono l'argentino Quer\u00edn dall'Istres e i croati \u010carapina dal Metkovi\u0107, \u0160por\u010di\u0107 dal Nexe Na\u0161ice e Turkovi\u0107 dal Pore\u010d. Per motivi legati al passaporto per\u00f2, Turkovi\u0107 viene lasciato in prestito al Bjelovar (sempre in Croazia) e viene sostituito dall'italo-argentino Guido Riccobelli, ex Secchia. La squadra chiude con un quinto posto finale che vale i playoff Scudetto: ai quarti gli altoatesini eliminano i pugliesi del Noci, ma in semifinale subiscono due sconfitte dal Conversano futuro campione d'Italia.\nPer la stagione 2010-2011 la rosa viene rinforzata con gli arrivi di Volpi, Maione, il rientro di Turkovi\u0107 dal prestito e il terzino brasiliano Gaeta dal Conversano. Al termine della stagione il Bozen metter\u00e0 in bacheca il primo Scudetto e la prima Coppa Italia della propria storia.\nLa stagione seguente sar\u00e0 addirittura \"triplete\" con la vittoria di Scudetto, Coppa Italia e Supercoppa. \nNegli anni '10 del 2000, il Bozen si rende protagonista di una rivalit\u00e0 sportiva con la Junior Fasano che monopolizzer\u00e0 lo scenario della pallamano italiana: in tutte le competizioni nazionali, tra il 2011 e il 2019, su 24 finali, ben 11 volte la sfida finale comprendeva entrambe le squadre e nelle restanti tredici almeno una delle due. \nSolamente nella stagione 2013-2014 il Bozen non riusc\u00ec a sollevare alcun trofeo.\nArtefice dei successi della squadra \u00e8 stato il capo allenatore Alessandro Fusina, arrivato a Bolzano nel 2012 e rimasto a guida della squadra sino al 2018, con un'unica interruzione nel 2015-2016, quando la squadra pass\u00f2 sotto Ljubo Flego e sub\u00ec una clamorosa sconfitta in finale Scudetto (31-19 a Fasano): il tecnico siracusano ha vinto sette dei quattordici titoli vinti dal Bozen.\nGli anni recenti.\nIl ciclo vincente finisce a febbraio 2020, con la vittoria della Coppa Italia a Siena. Successivamente, la pandemia di COVID-19 far\u00e0 fare un passo indietro alla societ\u00e0 e ad alcuni giocatori: Felipe Gaeta, che dopo nove anni decideva di passare al Siena, Innerebner e \u0160por\u010di\u0107 che si ritiravano e diventavano rispettivamente General Manager e nuovo allenatore, ma anche Arcieri, Halilkovi\u010d e Volarevi\u0107, protagonisti del biennio 2018-2020 targato Dvor\u0161ek lasciavano la squadra. Nonostante ci\u00f2 il campionato si chiudeva al quarto posto, raggiunto grazie all'arrivo a febbraio del terzino della nazionale Michele Skatar.\nSezioni della polisportiva.\nLa squadra della sezione hockeystica, che vanta 3 partecipazioni al massimo campionato nazionale, si fuse con l'HC Bolzano nella stagione 1965/66.\nStrutture.\nL'SSV Bozen disputa le proprie gare casalinghe presso il PalaResia.\nL'impianto ha una capienza di circa 3000 posti e si trova in via Resia 39 a Bolzano.\nIl campo di allenamento \u00e8 il PalaGasteiner, sito in via Roen 12, che ha una capienza di circa 500 spettatori."}
{"id": "601314", "revid": "123983325", "url": "https://it.wikipedia.org/wiki?curid=601314", "title": "Passante di Mestre", "text": "Per passante di Mestre si intende il tratto autostradale dell'A4, lungo 32,3\u00a0km, che permette di evitare l'attraversamento dell'ex tratto urbano dell'A4, ora ridenominato A57 - tangenziale di Mestre.\nAperto l'8 febbraio 2009, \u00e8 gestito da CAV S.p.A. (50% ANAS, 50% Regione del Veneto).\nLungo il percorso vi sono gli svincoli di Preganziol (aperto il 18 febbraio 2009), quello di Spinea (entrato in funzione il 15 luglio 2009) e quello di Martellago-Scorz\u00e8 (aperto il 1\u00ba aprile 2015); vi sono inoltre le due interconnessioni con l'A57-tangenziale di Mestre (alle estremit\u00e0 est e ovest) e l'interconnessione (aperta il 24 maggio 2009) con l'autostrada A27.\nL'apertura del passante ha comportato l'arretramento verso Venezia della precedente barriera di Venezia Est e dello svincolo di Quarto d'Altino (questi ultimi ora si trovano nell'A57), cos\u00ec come l'arretramento, sempre verso Venezia, della barriera di Venezia Nord della A27; questo per consentire il transito diretto, senza barriere, senza soluzione di continuit\u00e0, sul tratto autostradale tra Milano e Trieste, nonch\u00e9 tra la A4 e la A27.\nCon l'apertura del passante \u00e8 stata decongestionata l'attuale tangenziale di Mestre, tratto ora affiancato dal passante, e nella stessa A57 sono diminuiti gli incidenti stradali.\nRispetto al progetto iniziale sono stati realizzati 4,5\u00a0km (il 15% del tracciato complessivo) di variante nei pressi di Salzano e Martellago per proteggere un sito di interesse comunitario e non \u00e8 stata costruita l'area di servizio prevista, in quanto il progetto non \u00e8 stato approvato dalla \"Commissione Nazionale VIA (Valutazione di Impatto Ambientale)\". \u00c8 tuttavia in corso una nuova progettazione per la costruzione di un'area di servizio bidirezionale.\nComuni attraversati.\nI comuni attraversati dal passante sono:\nCosti di costruzione.\nIl gestore CAV ha il compito di restituire all'ANAS le spese che ANAS stesso ha anticipato.\nCaratteristiche tecniche.\nLa carreggiata \u00e8 composta da tre corsie (ognuna delle quali da 3,75\u00a0m di larghezza) pi\u00f9 la corsia di emergenza (larga 3,0\u00a0m) per ogni senso di marcia. Le due carreggiate sono separate da uno spartitraffico centrale largo minimo 2,60 metri ed \u00e8 presente inoltre un ciglio stradale largo 1 metro.\nLa sezione tipo dell'autostrada \u00e8 conforme alla categoria A (autostrade in ambito extra urbano) con larghezza pari a 32,5 metri. Il passante si sviluppa attraverso 9 tratti in trincea, 8 gallerie artificiali e 4 viadotti.\nMitigazione ambientale: \"passante verde\".\nInoltre per mitigare l'impatto ambientale e migliorare l'inserimento dell'autostrada nel contesto territoriale \u00e8 stato ideato da Coldiretti Venezia il cosiddetto \"Passante verde\". Lo studio, presentato nel 2004 e realizzato dallo Studio Metroplan di Venezia in collaborazione con il Dipartimento di Architettura e Ingegneria dell'Universit\u00e0 di Padova e di Veneto Agricoltura, prevede la realizzazione di un sistema articolato di interventi ambientali lungo l'asse autostradale finalizzati a mitigare gli impatti dell'autostrada e a ricucire la cesura determinata sul territorio dando forma ad un parco territoriale esteso 30\u00a0km. Il Passante verde avr\u00e0 un'estensione di 30\u00a0km circa e si svilupper\u00e0 tra i fiumi Brenta e Dese e tra Mirano, Spinea, Martellago e Maerne. I lavori sono iniziati il 12 novembre 2009 con una spesa preventivata di \u20ac 28.000.000 oltre ai 2 milioni di euro annui previsti per la manutenzione. La progettazione esecutiva degli interventi \u00e8 stata coordinata da PDM Scpa realizzata dallo studio Metroplan con lo studio Dauria-Pisano e la societ\u00e0 Giardini e Paesaggi.\nStoria.\nLe prime idee per la costruzione di un nuovo tracciato autostradale nella zona di Mestre, alternativo al precedente, risalgono al 1980. Nel 1990 venne redatta la prima proposta concreta, inserita nel \"Piano strategico dei Trasporti\" della Regione del Veneto, di un passante corrispondente a quello effettivamente costruito per rispondere, gi\u00e0 allora, ai problemi di traffico del precedente tracciato (progettato per 55.000 transiti al giorno, \u00e8 arrivato a sopportarne 150.000 nei primi anni del 2000). Il progetto preliminare venne redatto dalla Regione del Veneto nel 1997 assieme all'accordo quadro tra Stato e Regione firmato il 1\u00ba agosto 1997. Nel giugno del 1998 Regione del Veneto ha inviato al Ministero dei lavori pubblici il progetto preliminare del 1997. Un nuovo accordo tra Stato e Regione venne redatto il 9 agosto 2001. Il 31 ottobre del 2002 il CIPE ha stanziato 113 milioni di euro per la realizzazione del passante. Sempre nel 2002, il 2 dicembre, l'ANAS ha concluso l'istruttoria e ha approvato i piani finanziari delle societ\u00e0 concessionarie autostradali (Autostrade SpA, Autovie Venete, Autostrada Venezia-Padova) proponenti il progetto assieme allo \"Studio di Impatto Ambientale (SIA)\".\nIl 23 dicembre del 2002 l'ANAS ha espresso il proprio parere tecnico favorevole. Nel gennaio del 2003 il progetto preliminare del passante \u00e8 stato presentato all'ANAS dalle tre societ\u00e0 concessionarie (il 6 febbraio 2003 \u00e8 stato successivamente approvato dall'ANAS), il 28 febbraio 2003 \u00e8 stato dichiarato dal \"Presidente del Consiglio dei Ministri\" Silvio Berlusconi lo stato d'emergenza per il traffico di Mestre, il 19 marzo 2003 \u00e8 stato nominato un \"Commissario delegato per l'emergenza socio economico ambientale della viabilit\u00e0 di Mestre\" (che doveva rimanere in carica fino al 30 novembre 2009 ma l'incarico \u00e8 stato prorogato il 27 novembre 2009) con il compito, tra gli altri, di curare la costruzione dell'infrastruttura. Il 16 aprile 2003 il \"Commissario\" ha avviato le procedure per l'approvazione del progetto preliminare, il 22 aprile 2003 \u00e8 stato pubblicato l'avviso di deposito del progetto stesso (reso pubblico qualche giorno dopo al Taliercio, il palazzetto dello sport di Mestre), il 9 giugno 2003 la \"Commissione Regionale Valutazione Ambientale\" ha espresso parere favorevole ma con prescrizioni, recepite il giorno seguente dalla Giunta Veneta, a luglio 2003 il Ministero dell'Ambiente e il Ministero dei Beni Culturali hanno espresso parere favorevole con osservazioni e prescrizioni, il 4 agosto 2003 \u00e8 stato pubblicato il bando di gara nella Gazzetta Ufficiale della Comunit\u00e0 Europea (con scadenza per la presentazione delle domande il 30 settembre 2003), il 16 settembre 2003 la Commissione Speciale di Valutazione Impatto Ambientale ha espresso all'unanimit\u00e0 parere favorevole anche se con prescrizioni, il 6 ottobre 2003 \u00e8 stato sottoscritto l'accordo tra le associazioni degli agricoltori e il Commissario riguardante gli indennizzi per gli espropri, mentre il 7 novembre 2003 il CIPE ha approvato il progetto preliminare. \nIl 25 febbraio 2004 viene comunicato l'esito della \"Commissione giudicante\" che assegna la progettazione definitiva ed esecutiva ad un'ATI risultata vincitrice sia per un maggior punteggio nell'offerta tecnica sia per un ribasso sull'importo a base d'asta dell'11,6%. Nell'aprile del 2004 una societ\u00e0 concorrente ha presentato ricorso al TAR con una richiesta di sospensiva respinta (il 30 aprile 2004) e nel novembre dello stesso anno il TAR ha respinto il ricorso e la societ\u00e0 concorrente non ha presentato appello.\nIl 30 aprile 2004 viene stipulato il contratto presso la sede della \"Giunta regionale\", il 12 giugno del 2004 la societ\u00e0 \"Passante di Mestre S.C.p.A.\" consegna al \"Commissario delegato per l'emergenza socio-economico-ambientale della viabilit\u00e0 di Mestre\" e all\"'Assessore alla Mobilit\u00e0\" della Regione del Veneto la documentazione del progetto definitivo, il 3 settembre 2004 si \u00e8 svolta la \"Conferenza dei servizi\" tra i vari enti interessati, a vario titolo, dall'opera (definiti tecnicamente \"interferiti\"), il 20 settembre dello stesso anno \u00e8 approvato il progetto definitivo dal \"Commissario delegato per l'emergenza socio-economico-ambientale\" con decreto n\u00ba12, mentre la realizzazione dell'opera \u00e8 iniziata l'11 dicembre 2004, a cura della societ\u00e0 consortile \"passante di Mestre\". La mandataria della societ\u00e0 \"Passante di Mestre S.C.p.A.\" \u00e8 stata l'Impregilo (con il 42% del capitale). Le societ\u00e0 Grandi Lavori Finconsit, Fip Industriale, Cooperativa Muratori e Cementisti C.M.C., Consorzio Cooperative Costruzioni, Consorzio Veneto Cooperativo, Serenissima Costruzioni hanno altres\u00ec fatto parte della societ\u00e0 consortile. Il Passante di Mestre \u00e8 stata la prima infrastruttura inserita nella Legge obiettivo e la prima a essere realizzata con la formula del \"general contractor\".\nI lavori dovevano finire il 2 maggio 2008, dopo 1.320 giorni, invece sono stati conclusi nel dicembre 2008; l'apertura al traffico \u00e8 avvenuta, dopo i collaudi, l'8 febbraio del 2009. Tuttavia prima dell'8 febbraio 2009 era stato aperto (e classificato provvisoriamente come Nuova Strada Anas 310, sotto gestione diretta dell'ANAS), il 6 agosto del 2007, il tratto di 4,290\u00a0km tra Venezia Est e l'interconnessione con l'A27 (solo in direzione A27-Belluno), chiuso per\u00f2 nel 2008 per i lavori del passante nella zona di Venezia Est, tra i quali quelli per la costruzione della nuova barriera di Venezia Est dell'A57.\nProgetti alternativi.\nL'ipotesi alternativa alla costruzione del passante era la realizzazione di un tunnel autostradale alternativo alla tangenziale di Mestre ma con il medesimo percorso sotterraneo. Il 26 ottobre 1999 e il 24 luglio 2000 si tennero due riunioni tra le varie istituzione interessate dall'opera per discutere quale progetto tra il passante e il \"tunnel\" fosse preferibile. Nella riunione conclusiva dell'11 novembre del 2000 tra il Ministero dei lavori pubblici, la Regione del Veneto, la provincia e il Comune di Venezia e i Comuni dei territorio, su 16 comuni interessati dall'opera, il progetto del \"tunnel\" venne approvato da 14: tutti tranne i comuni di Marcon e di Quarto d'Altino. La Commissione successivamente riprese i lavori per ottenere l'approvazione di tutti i soggetti interessati ma con la caduta del governo Amato il progetto venne ridiscusso dal governo Berlusconi a causa dei tempi di costruzione, pi\u00f9 lunghi per il tunnel rispetto al passante, e per l'influenza del presidente della Regione del Veneto Galan. Il progetto del \"tunnel\" non \u00e8 accantonato ma non ha ricevuto finanziamenti ed \u00e8 stato inserito in un accordo del 2001 tra Regione del Veneto e Stato che assegnava la priorit\u00e0 alla costruzione del \"Passante di Mestre\" ma che prevedeva la necessit\u00e0 di realizzare, in futuro (quando sar\u00e0 costruita l\"'Autostrada Romea Commerciale\" o \"Nuova Romea\" con il percorso Venezia-Ravenna-Perugia-Orte), anche il tunnel sotto l'attuale tangenziale di Mestre ."}
{"id": "601315", "revid": "4175", "url": "https://it.wikipedia.org/wiki?curid=601315", "title": "Torneo di Capodanno", "text": "Il Torneo di Capodanno fu una competizione calcistica italiana organizzata nel 1981 dalla Lega Nazionale Professionisti e la FIGC tra i sedici club della Serie A 1980-81.\nEra destinata a essere una competizione \"una tantum\", ideata al fine di dare continuit\u00e0 all'attivit\u00e0 agonistica durante la disputa in Uruguay, a inizio 1981, della Coppa d'Oro dei Campioni del Mondo, altrimenti nota come \"Mundialito\", anch'essa una competizione senza repliche.\nA vincere il torneo fu l', che si impose in finale sulla per 2-1.\nStoria.\nNel 1980 la federcalcio uruguaiana organizz\u00f2 a Montevideo un torneo celebrativo del cinquantesimo anniversario della vittoria nel campionato mondiale 1930, a cui furono invitate quelle Federazioni all'epoca almeno una volta campioni del mondo (nell'ordine, , , , \u2014 che declin\u00f2 l'invito a favore dei per non dare visibilit\u00e0 politica alla giunta militare all'epoca al potere in Uruguay \u2014 e , campione in carica).\nTale torneo avrebbe dovuto tenersi a cavallo tra la fine del 1980 e le prime due settimane del 1981.\nAvendo l'Italia accettato l'invito, si pose il problema di dare continuit\u00e0 agonistica al campionato di Serie A 1980-81, sottoposto a un'interruzione di tre settimane dal 28 dicembre 1980 al 18 gennaio 1981; per tale ragione fu messo in cantiere il Torneo di Capodanno che, tuttavia, fu visto gi\u00e0 dalla presentazione come un tappabuchi che avrebbe riscosso scarso successo di pubblico, tanto che e chiesero di avere in calendario incontri in trasferta onde garantire migliori incassi negli stadi ospiti.\nPer ovviare alla scarsit\u00e0 di tempo a disposizione della disputa del torneo, furono organizzati quattro gironi di quattro squadre ciascuna e ogni squadra avrebbe dovuto incontrare solo due di esse; fu inoltre istituito un bonus in classifica di un punto per ogni incontro vinto con almeno due goal di scarto.\nIl regolamento prevedeva che la squadra prima classificata di ogni girone accedesse alle semifinali in gara unica e, a seguire, le vincitrici della semifinale si incontrassero in gara unica sul terreno di una delle due per aggiudicarsi il titolo.\nLega e Federcalcio, inoltre, permisero per la durata del torneo il tesseramento straordinario di un ulteriore giocatore proveniente da federazione estera, facolta della quale tuttavia si avvalsero solamente tre club, la (che schier\u00f2 lo svedese Mikael R\u00f6nnberg), l' (con lo jugoslavo Abid Kova\u010devi\u0107) e l' (che ingaggi\u00f2 l'austriaco Dieter Mirnegg, l'unico che poi milit\u00f2 in Italia, ingaggiato dal per la stagione successiva).\nTra le altre sperimentazioni fu anche permesso di rimettere con i piedi il pallone in gioco da fallo laterale, se lo si riteneva pi\u00f9 opportuno.\nCome paventato dai club pi\u00f9 grossi, il torneo ebbe pochissimi spettatori in rapporto alla capienza degli impianti: gli otto incontri della prima giornata raccolsero in totale poco meno di spettatori con il picco a Como che riceveva la ( presenze) e poco pi\u00f9 di 136 milioni d'incasso complessivo.\nA rispettare il pronostico furono e, sostanzialmente, la , che vinsero il proprio girone, anche se i viola avevano la come avversaria; nel girone dell' e del vinse invece il per differenza reti, mentre l' vinse un girone in cui figurava anche il .\nLa semifinale tra e , l'11 gennaio successivo, fu l'incontro del torneo con la maggiore affluenza, paganti, e fu vinto dai bianconeri per 4-3 ai tiri di rigore.\nL'altra semifinale vide coinvolti e e registr\u00f2 un successo della squadra marchigiana ben pi\u00f9 netto di quanto il risultato di 2-1 lasciasse intuire.\nCon la ripresa del campionato, il torneo and\u00f2 in letargo sicch\u00e9 la finale fu messa in calendario per il 14 giugno successivo ad Ascoli Piceno.\nLa Juventus si present\u00f2 da fresca vincitrice del suo diciannovesimo scudetto e l'andamento dell'incontro mise in luce la maggior determinazione dell'Ascoli a voler vincere il torneo. Dopo un primo tempo senza reti i padroni di casa andarono in vantaggio con Carlo Trevisanello al quinto della ripresa; Marco Tardelli riport\u00f2 la partita in parit\u00e0 a venti minuti dalla fine, ma nelle battute finali dell'incontro l'arbitro Tonolini assegn\u00f2 ai padroni di casa un calcio di rigore che la Juventus reput\u00f2 \u00abgeneroso\u00bb, e che la stessa stampa giudic\u00f2 dubbio: Adelio Moro, alla sua ultima partita con i marchigiani e in procinto di trasferirsi al , trasform\u00f2, consegnando alla squadra ascolana il primo trofeo ufficiale della sua storia."}
{"id": "601318", "revid": "188116", "url": "https://it.wikipedia.org/wiki?curid=601318", "title": "Regione Siciliana", "text": ""}
{"id": "601320", "revid": "122517280", "url": "https://it.wikipedia.org/wiki?curid=601320", "title": "Televendita", "text": "Una televendita (o telepromozione) \u00e8 un programma televisivo in cui si pubblicizzano dei beni e si fornisce ai telespettatori la possibilit\u00e0 di acquistarli immediatamente.\nQuadro normativo italiano.\nL'autorit\u00e0 per le garanzie nelle comunicazioni nella delibera 538/01/CONS del 26 luglio 2001 espone e definisce le caratteristiche della televendita \"nell'offerta diretta trasmessa al pubblico attraverso il mezzo televisivo, allo scopo di fornire, dietro pagamento, beni o servizi, compresi i beni immobili, i diritti e le obbligazioni\". Il legislatore ha stabilito in generale gli aspetti di tutela dell'acquirente, allineandoli a quelli contenuti nei decreti legislativi 15 gennaio 1992, n. 50 e 22 maggio 1999, n. 185.\nStranamente resta precisamente regolamentata la pubblicit\u00e0 di due servizi che non hanno trovato sviluppo: l'audiotex e il videotex, disciplinati dal decreto del Presidente della repubblica 4 settembre 1995, n.420, dal decreto del Ministro delle Poste e delle Telecomunicazioni 13 luglio 1995, n. 385, dal decreto-legge 23 ottobre 1996, n. 545, convertito, con modificazioni, dalla legge 23 dicembre 1996, n.650, dal decreto del Ministro delle poste e delle telecomunicazioni 28 febbraio 1996 e dal decreto del Ministro delle comunicazioni 26 maggio 1998.\nDi fronte ad una cos\u00ec precisa fissazione di vincoli pubblici per servizi mai decollati, ci si sarebbe aspettato un intervento legislativo o regolamentare preciso e minuzioso; invece il fenomeno delle televendite \u00e8 esploso senza una particolare regolamentazione sia da parte del potere legislativo sia di quello esecutivo.\nIl codice di autoregolamentazione.\nLe televendite si sono indirizzate prevalentemente a beni ed a servizi di astrologia, di cartomanzia ed assimilabili, ai servizi relativi ai pronostici concernenti il gioco del lotto, enalotto e simili, tutti campi in cui era facile cadere in forme di sfruttamento della superstizione, della credulit\u00e0 o della paura.\nGli operatori si sono quindi determinati a porre in essere un codice di autoregolamentazione per le vendite di beni e servizi di tali settori con cui le parti si impegnano al rispetto di regole in base alle quali le trasmissioni non devono contenere dichiarazioni o rappresentazioni che possono indurre in errore gli utenti televisivi/consumatori, anche per mezzo di omissioni, ambiguit\u00e0 o esagerazioni, in particolare per ci\u00f2 che riguarda le caratteristiche e gli effetti del servizio, il prezzo, le condizioni di vendita o di pagamento, le modalit\u00e0 della fornitura, gli eventuali premi, l'identit\u00e0 delle persone rappresentate.\nInoltre le trasmissioni devono evitare ogni forma di sfruttamento della superstizione, della credulit\u00e0 o della paura, non devono contenere scene di violenza fisica o morale o tali da offendere il gusto e la sensibilit\u00e0 dei consumatori per indecenza, volgarit\u00e0 o ripugnanza, non devono offendere o sfruttare le convinzioni morali, religiose e civili dei cittadini, devono rispettare la dignit\u00e0 della persona umana e non devono comportare discriminazioni di razza, religione, sesso o nazionalit\u00e0.\nLe suddette trasmissioni devono comunque essere riservate ad un pubblico maggiorenne. Di ci\u00f2 viene data segnalazione con ogni mezzo acustico o visivo nel corso della trasmissione.\nViene istituito un comitato di controllo di dodici membri nominati dal Ministro delle comunicazioni di cui sei membri quali espressione dell'emittenza televisiva, sulla base delle indicazioni formulate dalle associazioni dell'emittenza televisiva privata locale e nazionale presenti nella Commissione per l'assetto del sistema radiotelevisivo, nonch\u00e9 da sei membri, tra cui il Presidente della Commissione per l'assetto del sistema radiotelevisivo, quali espressioni del Ministero delle comunicazioni, dell'Autorit\u00e0 per le garanzie nelle comunicazioni, del Consiglio nazionale degli utenti e dei Corecom/Corerat, sulla base delle indicazioni dei singoli organismi.\nLa presenza di tale codice di autoregolamentazione e del Comitato non ha per\u00f2, impedito il succedersi di avvenimenti che hanno formato oggetto di interventi della magistratura, conclusisi anche con pesanti condanne.\nLa questione del tetto della pubblicit\u00e0.\nLa legge Gasparri che regolamenta i servizi televisivi aveva escluso le televendite dal computo del tetto massimo della pubblicit\u00e0 e questo fatto aveva determinato una espansione senza limiti in molte TV locali dei tempi riservati ai televenditori.\nIl consiglio dei ministri ha approvato agli inizi di ottobre 2006 un testo di riforma in cui le televendite tornano ad essere computate nell'ambito dei limiti per la pubblicit\u00e0.\nL'art. 14 del decreto legislativo 15 marzo 2010, n. 44 (\"Attuazione della direttiva 2007/65/CE relativa al coordinamento di determinate disposizioni legislative, regolamentari e amministrative degli Stati membri concernenti l'esercizio delle attivit\u00e0 televisive\") dispone:\nQuindi le televendite non concorrono al computo dei limiti di affollamento pubblicitario, tuttavia imponendo una durata minima di 15 minuti, \u00e8 chiaro che molti operatori del settore, non esclusivamente dedicati alle televendite, faranno opportuni ragionamenti sull'uso di ben 15 minuti di \"prezioso\" palinsesto per una sola televendita.\nL'importanza dei \"televenditori\".\nAlcuni tra i televenditori pi\u00f9 famosi in Italia sono:"}
{"id": "601321", "revid": "767487", "url": "https://it.wikipedia.org/wiki?curid=601321", "title": "Finanze del granduca", "text": "Finanze del granduca (\"Die Finanzen des Gro\u00dfherzogs\") \u00e8 un film muto del 1924 diretto da Friedrich Wilhelm Murnau.\nLa sceneggiatura, tratta dal romanzo \"Storhertigens finanser\" di Frank Heller, \u00e8 firmata dallo stesso Heller e da Thea von Harbou.\nTrama.\nIl Granducato di Abacco, pesantemente indebitato, si trova su una piccola isola: l'intero ducato \u00e8 impegnato a favore dell'usuraio Marcowitz. L'unica speranza \u00e8 rappresentata dal matrimonio con la granduchessa Olga, il cui fratello per\u00f2 si oppone fermamente. In questo quadro, appare l'uomo d'affari Bekker, che fa un'offerta per acquistare un pezzo del granducato in cui ha trovato delle riserve di zolfo. Ma per il disappunto del suo ministro delle finanze, Don Paqueno, il granduca rifiuta l'offerta perch\u00e9 non vuol vedere i suoi sudditi faticare in una miniera.\nA sorpresa arriva per\u00f2 una lettera della granduchessa Olga, nella quale ella dichiara la sua intenzione di sposare il granduca - pur senza averlo mai visto - in quanto era rimasta colpita dal comportamento del granduca in occasione del salvataggio di un equipaggio naufragato. Nella lettera gli promette anche di impegnarsi a rimettere in ordine le finanze del granduca. Nel frattempo Bekker assolda dei balordi per preparare un'insurrezione contro il granduca.\nIntanto altrove l'avventuriero Phillip Collins si incontra con un candidato al parlamento, il signor Isaaks, il quale gli confessa che alcune sue lettere d'amore erano finite nelle mani del ricattatore Marcowitz. Collin si offre di aiutarlo. Parallelamente anche il granduca scopre dal suo ministro delle finanze che la lettera della granduchessa Olga era finita anch'essa nelle mani di Marcowitz, nel tentativo di usare la lettera come una garanzia per il pagamento dei debiti: lettera che Marcowitz non aveva restituito. Collins con uno stratagemma fa allontanare Marcowitz di casa, entra nel suo appartamento dal camino e trafuga le lettere di Isaaks. Casualmente s'imbatte anche nella lettera della granduchessa e si prende anche quella, lasciando nell'armadio una copia che si affretta a scrivere sul posto. Restituite le lettere a Isaaks, Collin richiede una ricompensa di 50.000 sterline, con le quali acquister\u00e0 gli ormai privi di valore titoli di stato di Abacco, causando cos\u00ec uno shock in borsa.\nSegretamente, il granduca ed il suo ministro delle finanze salpano alla volta della terra ferma, nel tentativo di trovare la granduchessa. Intanto, mentre Collins si sta godendo il suo colpo in borsa seduto ad un caff\u00e8, una sconosciuta lo raggiunge al tavolo, pregandolo di fingere di essere il suo fidanzato. Il giorno dopo Collins capisce che si tratta di una ricca nobile.\nI giornali del giorno scrivono, oltre che delle notizie di borsa, anche del colpo di Stato ad Abacco e della misteriosa scomparsa del granduca. Mentre tutti sono preoccupati dell'evoluzione delle cose, il granduca \u00e8 divertito dal pensiero che Marcowitz che si sarebbe precipitato ad Abacco per poter riavere il suo denaro. Olga, Collins, il granduca ed il suo ministro delle finanze, tutti sotto mentite spoglie, si incontrano in albergo ed intraprendono insieme il viaggio in nave verso Abacco. Marcowitz non riesce a raggiungere la nave dello stesso granduca ma riesce a convincere (tramite la lettera della granduchessa) a farsi trasportare dalla nave del granduca di Russia.\nIl granduca e Collins ritornano al castello, colgono di sorpresa l'autoproclamatosi nuovo presidente di Abacco e lo mettono fuori uso insieme ai suoi scagnozzi. Bekker riesce ad evitare la sconfitta della rivoluzione, mettendo fuori gioco il granduca: i cospiratori cominciano i preparativi per l'impiccagione del granduca. Arriva anche Olga che scopre che il suo compagno di viaggio altri non era che il granduca, e si offre di riscattarlo dai rivoluzionari. Sulla scena arriva per\u00f2 anche suo fratello, che invece esige l'impiccagione del granduca per lavare l'onta di aver usato una lettera d'amore di sua sorella come pegno per i suoi debiti. Olga guarda la lettera e riconosce che si tratta di un falso; nello stesso momento Collins allunga l'originale della stessa al granduca, che riesce cos\u00ec a discolparsi. Il granduca di Russia ordina l'immediato matrimonio e Collins brinda al suo successo.\nProduzione.\nIl film fu prodotto dall'Universum Film (UFA) e venne girato in Germania (Neubabelsberg, Potsdam e agli Ufa-Atelier di Berlin-Tempelhof) e in Dalmazia, nell'isola di Arbe, a Spalato, a Zara e a Cattaro. Le riprese durarono dal maggio al giugno 1923.\nDistribuzione.\nDistribuito dall'Universum Film (UFA), usc\u00ec nelle sale cinematografiche tedesche il 7 gennaio 1924 presentato in prima a Berlino all'Ufa-Palast am Zoo.\nLa pellicola \u00e8 stata masterizzata da una copia restaurata in 35\u00a0mm stampata dalla Cineteca Italiana di Milano, dalla Cineteca di Bologna e dal M\u00fcnchner Stadtmuseum Filmmuseum con licenza della Friedrich-Wilhelm-Murnau-Stiftung."}
{"id": "601324", "revid": "287204", "url": "https://it.wikipedia.org/wiki?curid=601324", "title": "Bruno Bruni (atleta)", "text": "I suoi risultati migliori sono il quinto posto agli Europei indoor del 1977 a San Sebastiano e del 1979 a Vienna, il quarto posto in Coppa Europa di Helsinki del 1977 e il quarto posto alle Universiadi di Sofia dello stesso anno. Inoltre \u00e8 stato autore di due record italiani."}
{"id": "601325", "revid": "16186", "url": "https://it.wikipedia.org/wiki?curid=601325", "title": "Cmms", "text": ""}
{"id": "601327", "revid": "3115", "url": "https://it.wikipedia.org/wiki?curid=601327", "title": "Andovce", "text": "Andovce (in ungherese \"And\u00f3d\", in tedesco \"Andelsdorf\") \u00e8 un comune della Slovacchia facente parte del distretto di Nov\u00e9 Z\u00e1mky, nella regione di Nitra."}
{"id": "601329", "revid": "117683365", "url": "https://it.wikipedia.org/wiki?curid=601329", "title": "Dado (cucina)", "text": "Il dado da cucina \u00e8 un concentrato a base di carne o verdure usato in cucina per esaltare i sapori delle pietanze. Solitamente si presenta in cubetti ricoperti da carta d'alluminio in scatole da 10 o 20 pezzi.\nUn dado solitamente pesa 10-12 grammi. Questo concentrato si pu\u00f2 anche trovare in vasetti sotto forma di \"brodo granulare\" (la consistenza assomiglia a quella dello zucchero di canna) o secco in polvere; esistono in commercio anche sotto forma di estratti gelatinosi.\nStoria.\nPoco prima del 1850 il barone von Liebig, studioso di conservazione alimentare, cre\u00f2 un estratto di carne che poteva conservarsi a lungo e dava sapore a brodi e minestre. Si vendeva in vasetti di vetro. Nel 1880 lo svizzero Julius Maggi mise a punto un altro tipo di concentrato, a base di cereali, semi oleosi ed estratto di carne, da commercializzare in cubetti.\nTuttavia il Casanova \"(Histoire de ma vie)\" riporta che durante un viaggio per mare il suo servitore \"Clairmont ci diede un brodo eccellente fatto con tavolette che avevo sempre con me\".\nL'uso comune del dado da cucina si afferma in Italia attorno agli anni venti del secolo scorso\n. \u00c8 usato nella cucina industriale e nella pratica casalinga per insaporire velocemente i piatti.\nIngredienti.\nI principali ingredienti del dado da cucina che troviamo in commercio sono il sale, in quantit\u00e0 variabile ma si arriva anche a circa il 60% del totale, e il glutammato monosodico, tra il 10 e il 15%. Per il resto gli ingredienti dipendono dal tipo di dado: verdure se si tratta di quello vegetariano, verdure ed estratti di carne per quello cosiddetto classico, e poi funghi, pesce, soia ecc, ecc. Immancabili sono grassi animali o vegetali, aromi e conservanti e l'estratto di lievito.\nIndicazioni nutrizionali.\nSono essenzialmente le stesse del sale, essendone spesso il componente principale. L'OMS ha stabilito un limite massimo di 5 grammi di sale giornaliero. Il fabbisogno giornaliero per una persona normale \u00e8 in realt\u00e0 inferiore ai 2 grammi."}
{"id": "601330", "revid": "225501", "url": "https://it.wikipedia.org/wiki?curid=601330", "title": "CMMS", "text": ""}
{"id": "601331", "revid": "1610933", "url": "https://it.wikipedia.org/wiki?curid=601331", "title": "Condor andino", "text": ""}
{"id": "601335", "revid": "1610933", "url": "https://it.wikipedia.org/wiki?curid=601335", "title": "Tigre siberiana", "text": ""}
{"id": "601338", "revid": "729019", "url": "https://it.wikipedia.org/wiki?curid=601338", "title": "Henri Gouraud", "text": "Biografia.\nNacque a Parigi in Rue de Grenelle il 17 novembre 1867, figlio del dottore in medicina Xavier e di Mary Portal. Comp\u00ec gli studi primari e secondari presso il Collegio Stanislas della capitale, e nel 1888 entr\u00f2 nell'\u00c9cole sp\u00e9ciale militaire de Saint-Cyr, Promotion de Grand Triomphe, da cui usc\u00ec nel 1890 con il grado di sottotenente alla fanteria di marina. Sperava di partire per il servizio oltremare, ma suo padre si oppose ed egli fu assegnato al 21\u00ba Battaglione cacciatori a piedi di stanza a Montb\u00e9liard, dove rimase per i successivi tre anni.\nCon l'appoggio della madre nel 1894 raggiunse il Soudan, dove si rivel\u00f2 subito un ottimo e fortunato comandante militare, riuscendo a catturare il 29 settembre 1898 il capo mandingo Samory Tur\u00e9, che si opponeva ai francesi da un decennio, senza alcun spargimento di sangue. Tour\u00e9 aveva costituito un impero a sud del fiume Niger e disponeva di molti uomini armati, ed il suo arresto lo rese molto popolare in quanto la Francia doveva lavare l'onta dell'affronto inglese a Fachoda. Ritornato in Patria con il grado di capitano, nella capitale inizi\u00f2 a frequentare le persone che pi\u00f9 operavano nella colonizzazione dei territori africani come Auguste d'Arenberg e Eug\u00e8ne \u00c9tienne, i futuri fondatori del \"partito coloniale\".\nPromosso colonnello, tra il 1904 e il 1906 fu governatore del Ciad,\ne tra il 1907 e il 1910 governatore generale della Mauritania, dove condusse, di sua iniziativa, una grande campagna militare (Campagna de l'Adrar, dicembre 1908-settembre 1909) contro i guerrieri che compivano razzie contro la popolazione, riuscendo a rendere sicure le vie di comunicazione tra il Marocco e la Mauritania. Partecip\u00f2 cos\u00ec al grande progetto coloniale che prevedeva di costruire un grande Impero francese nell'Africa occidentale. Dopo aver frequentato i corsi del Centro degli alti studi militari, part\u00ec per il Marocco dove sbarc\u00f2 il 2 maggio 1911. Condusse alcune vittoriose battaglie contro le trib\u00f9 che erano insorte contro l'autorit\u00e0 del sultano, che lo fecero promuovere al grado di generale di brigata nel giugno 1912 e ottenere dapprima il comando militare della regione di Fez, e nel maggio 1914 quello delle truppe del Marocco occidentale.\nNel luglio 1914 scoppi\u00f2 la prima guerra mondiale, ed al comando della 4\u00aa Brigata marocchina parte per il fronte francese. Nominato maggiore generale, il 15 settembre assunse il comando della 10\u00aa Divisione di fanteria coloniale. che condusse nei combattimenti avvenuti nella foresta delle Argonne. Il 7 gennaio rimase ferito da un proiettile mentre ispezionava una posizione di prima linea che aveva appena respinto un attacco tedesco, ma si trovava ancora sotto il tiro delle mitragliatrici nemiche, rifiutando di farsi ricoverare. Il 22 gennaio 1915 assunse il comando del Corpo d'armata coloniale operante nella regione di Beaus\u00e9jour-Massiges, e il 14 maggio dello stesso anno part\u00ec per i Dardanelli in quanto nominato comandante del Corpo di spedizione francese. Il 30 giugno fu gravemente ferito alle gambe ed al braccio destro dallo scoppio di un proiettile di obice, venendo ricoverato su una nave ospedale che lo riport\u00f2 in Francia. Mentre era in navigazione al ferita al braccio destro svilupp\u00f2 gangrena e l'arto dovette assere amputato. Il Presidente della Repubblica Henri Poincar\u00e9 lo decor\u00f2 personalmente con la M\u00e9daille militaire sul suo letto d'ospedale.\nRistabilitosi rapidamente, l'11 dicembre assunse il comando della IVe Arm\u00e8e operante nel settore della Champagne. Il 14 ottobre 1916 perse il fratello Pierre, caduto in combattimento nel corso della battaglia della Somme, e tra il dicembre successivo e il marzo 1917 ritorn\u00f2 in Marocco come residente generale, sostituendo il generale Hubert Lyautey nominato Ministro della guerra del governo Briand. Nel marzo 1917 riassunse il comando della IV Arm\u00e9e, guidandola nella battaglia delle Colline (17 aprile-20 maggio 1917) e nell'offensiva della Mosa-Argonne (15 giugno 1918). Presso la IVe Arm\u00e9e ebbe come suo capo di stato maggiore l'allora colonnello Pr\u00e9telat. Dopo la fine della guerra, nel dicembre 1918, il Capo di stato maggiore dell'esercito generale Philippe P\u00e9tain lo insign\u00ec della Gran Croce di Cavaliere della Legion d'onore in piazza Kl\u00e9ber a Strasburgo.\nNel 1919 il capo del governo francese Georges Clemenceau lo invi\u00f2 nel Vicino Oriente come Alto Commissario di Libano e Siria, e comandante dell'Arm\u00e9e du Levant. Durante questo suo mandato fu creato lo Stato del Grande Libano in data 1 settembre 1920, e riusc\u00ec anche a occupare tutta la Siria, in base agli accordi anglo-francesi Sykes-Picot, dopo aver sconfitto nella battaglia di Maysalun le forze arabe del re Faysal ibn al-Husayn, capo della Rivolta Araba e futuro re d'Iraq.\nIn Siria condusse i \"Bureaux Arabes\" fin quando nel 1923 rientr\u00f2 in Francia, nominato membro del Conseil sup\u00e9rieur de la guerre e dell'Acad\u00e9mie des inscriptions et belles-lettres. Mentre si trovava in viaggio verso gli Stati Uniti d'America, dove doveva presenziare come ambasciatore straordinario ai funerali del presidente Warren Gamaliel Harding, apprese della sua nomina a Governatore militare di Parigi, carica che resse fino al 17 novembre 1937 quando and\u00f2 in pensione. \nNel settembre 1925 presenz\u00f2 all'inaugurazione del Monumento ai morti dell'Arm\u00e9es de Champagne, preoccupandosi di sostenere finanziariamente l'Association du Souvenir aux Morts des Arm\u00e9es de Champagne. Considerato dal popolo parigino l'incarnazione del veterano della prima guerra mondiale, presenzi\u00f2 a numerose cerimonie, ed effettu\u00f2 molti viaggi, in Polonia (1925), India e Stati Uniti d'America (1929), Turchia (1930), e in Africa Occidentale Francese (1933-1934). \nUna volta in pensione prese dimora in rue de Varenne, ma dopo l'infausto esito della battaglia di Francia (maggio-giugno 1940) lasci\u00f2 la capitale per stabilirsi a Royat, nel dipartimento di Puy-de-D\u00f4me, dove visse fino al 1 maggio 1945 quando rientr\u00f2 a Parigi, dove si spense il 16 settembre 1946.\nIl governo gli rese omaggio con solenni funerali di Stato, e la salma fu tumulata nella cripta del Monumento-Ossario Aux Morts des Arm\u00e9es de Champagne a Souain-Perthes-l\u00e8s-Hurlus e Sommepy-Tahure. Il suo kep\u00ec \u00e8 esposto presso Fort de la Pompelle, vicino a Reims.\nRiconoscimenti.\nDopo la sua morte numerose piazze e vie di citt\u00e0 furono intitolate al suo nome. Parigi ha intitolato Place G\u00e9n\u00e9ral-Gouraud nel VII \"arrondissement\", Lione rue G\u00e9n\u00e9ral-Gouraud nell'VIII \"arrondissement\". Neuilly-sur-Seine gli ha intitolato la vecchia piazza del castello, Strasburgo una via presso il parco dei Contades. Le citt\u00e0 di Meudon, Bourges, Obernai (Alsazia), Marcq-en-Bar\u0153ul (Nord), S\u00e9lestat (Alsazia), Chamali\u00e8res (Puy-de-D\u00f4me), Calais (Pas-de-Calais), Reims (Marne) e di Montigny-l\u00e8s-Metz (in Mosella) hanno una rue du G\u00e9n\u00e9ral Gouraud. \nIn Marocco, nella regione d'Ifrane, all'entrata di una foresta a Azrou, un imponente albero di Cedro porta il nome di G\u00e9n\u00e9ral Gouraud, in lingua araba \"arz-Gourau\"."}
{"id": "601339", "revid": "181699", "url": "https://it.wikipedia.org/wiki?curid=601339", "title": "Distretto di Pre\u0161ov", "text": "Il distretto di Pre\u0161ov (\"okres Pre\u0161ov\") \u00e8 uno dei 79 distretti della Slovacchia, situato nell'omonima regione, nella parte orientale della nazione.\nFino al 1918, il territorio dell'attuale distretto faceva parte della contea ungherese di \u0160ari\u0161.\nSuddivisione amministrativa.\nIl distretto \u00e8 composto da 2 citt\u00e0 e 89 comuni:"}
{"id": "601340", "revid": "123331997", "url": "https://it.wikipedia.org/wiki?curid=601340", "title": "Rovereta", "text": "Rovereta \u00e8 una \"curazia\" (frazione) della Repubblica di San Marino, nonch\u00e9 una zona industriale. Appartiene al castello di Serravalle ed \u00e8 posta al confine con l'Italia (localit\u00e0 Cerasolo Ausa) a est di Dogana.\nEtimologia.\nPrende nome da un rovereto, bosco di roveri (\"Quercus petraea\").\nStoria.\nA Rovereta il 30 settembre 1957 un comitato esecutivo eletto dalla nuova maggioranza del Consiglio Grande e Generale (democristiani, socialdemocratici e socialisti indipendenti espulsi dal PSS dopo la rivolta d'Ungheria) si riun\u00ec in uno stabilimento industriale in disuso presso il confine italiano. Alla mezzanotte del 1\u00ba ottobre, in concomitanza col termine legale del mandato dei Capitani Reggenti, il comitato si costitu\u00ec in governo provvisorio. I Carabinieri circondarono lo stabilimento per 3 lati e l'Italia riconobbe il governo provvisorio. Venne istituita dalla reggenza una milizia volontaria per l'ordine pubblico.\nTra l'8 e il 10 ottobre il comandante della gendarmeria Ettore Sozzi vennero dati\npieni poteri, l'11 ottobre venne riconosciuto dalla reggenza e il governo provvisorio sal\u00ec sul Titano il 14 ottobre e venne sciolta la milizia.\nEconomia.\nOperano nella zona industriale delle aziende importanti come l'azienda di televendite americane The Direct Marketing Company (DMC Shop), Colombini Mobili, Wonderfood (distributore per l'Italia e San Marino dei prodotti OASY), Colorificio Sammarinese, Gualandi Gomme, Cotes, Reggini, Extera, TITANKA! Spa, Smea engineering energia ambiente, Valentini vini-liquori, Ercolani Trasporti, una filiale della Cassa di Risparmio della Repubblica di San Marino, Line Kit spa (produttore di mobili per ufficio e pareti attrezzate e divisorie) e altre aziende.\nInoltre \u00e8 presente a Palazzo Diamond un casin\u00f2 automatizzato gestito dall'Ente di Stato dei giochi di San Marino."}
{"id": "601341", "revid": "339392", "url": "https://it.wikipedia.org/wiki?curid=601341", "title": "Pierfrancesco II de' Medici", "text": ""}
{"id": "601345", "revid": "181699", "url": "https://it.wikipedia.org/wiki?curid=601345", "title": "Distretto di Medzilaborce", "text": "Il distretto di Medzilaborce (\"okres Medzilaborce\") \u00e8 uno dei distretti della Slovacchia, situato nella regione di Pre\u0161ov, nella parte nord-orientale del Paese. \u00c8 il distretto meno popolato tra i 79 dell'intera nazione.\nFino al 1918, il distretto faceva parte della contea ungherese di Zempl\u00edn.\nSuddivisione amministrativa.\nIl distretto \u00e8 composto da 1 citt\u00e0 e 22 comuni:"}
{"id": "601346", "revid": "125830139", "url": "https://it.wikipedia.org/wiki?curid=601346", "title": "Teramo Handball", "text": "La Lions Teramo \u00e8 una societ\u00e0 di pallamano di Teramo che milita nel Girone B del Campionato Nazionale di Serie A2 Maschile.\nStoria.\nLa Teramo Handball nasce nel 1978. Nel corso della sua storia ha quasi sempre militato nella massima serie nazionale, eccezion fatta per qualche stagione di A2, B e C. Ha collezionato numerose partecipazioni ai play-off scudetto, disputando due finali (1973-74 e 1982-83). Dal 2008 \u00e8 tornata in Serie A.\nPalasport.\nLa squadra di Teramo disputa gli incontri casalinghi al Pala Giorgio Binchi, con una capienza di circa 1.000 posti a sedere. Il palasport si trova nel complesso sportivo dell'Acquaviva; la gestione dell'impianto \u00e8 a carico del comune di Teramo; .\nIn passato ha giocato le sue partite interne negli altri due palasport della citt\u00e0 di Teramo: al PalaScapriano (fin quando la struttura non fu restaurata per uso esclusivo del Basket), e al Pala San Nicol\u00f2 (ora campo della compagine femminile)."}
{"id": "601348", "revid": "287204", "url": "https://it.wikipedia.org/wiki?curid=601348", "title": "Distretto di Presov", "text": ""}
{"id": "601350", "revid": "124025346", "url": "https://it.wikipedia.org/wiki?curid=601350", "title": "Crustumerium", "text": "Crustumerio fu una citt\u00e0 del \"Latium vetus\", i cui abitanti erano denominati Crustumini. Fu inclusa da Plinio il Vecchio nella sua lista di citt\u00e0 scomparse del Lazio.\nOrigine.\nSecondo Diodoro Siculo fu tra le citt\u00e0 fondate da Silvio, figlio postumo di Enea e di Lavinia, e quindi di origine latina.\nSecondo Dionigi di Alicarnasso fu fondata prima di Roma, dalla popolazione latina di Alba Longa, Virgilio la nomina nell'Eneide tra le cinque citt\u00e0 impegnate nella fabbricazione delle armi che le popolazioni dell'Italia centrale dovevano usare per combattere Enea, mentre per Plutarco era di origine sabina.\nStoria.\nNelle citazioni delle fonti antiche il nome presenta diverse varianti: Tito Livio la nomina sia come \"Crustumeria\", sia come \"Crustumerium\", mentre sono forme poetiche dovute a ragioni metriche le varianti citate da Virgilio (\"Crustumeri\") e da Silio Italico (\"Crustumium\"). La citt\u00e0 dette inoltre il nome alla fertile campagna circostante, detta \"ager Crustuminus\" anche dopo la sua scomparsa.\nSia Tito Livio sia Dionigi di Alicarnasso ne riportano la conquista a Romolo, in seguito alla loro ribellione conseguente al tradimento romano perpetrato con il ratto delle Sabine, e il successivo arrivo di coloni romani, in misura maggiore alle altre due citt\u00e0 appena sconfitte (Antemnae e Caenina), per la maggiore fertilit\u00e0 dei campi.\nSuccessivamente la citt\u00e0 che si era rivoltata a Roma, fece parte della Lega Latina, nelle scontro con Roma, durante il regno di Tarquinio Prisco. Crustumerium fu una delle molte citt\u00e0 conquistate dal re, anche se diversamente da Apiolae, rasa al suolo con i suoi sopravvissuti tratti come schiavi a Roma, la citt\u00e0 fu risparmiata, perch\u00e9 alla vista dell'esercito romano, apr\u00ec le porte senza combattere oltre.\nNel 499 a.C., consoli Gaio Veturio Gemino Cicurino e Tito Ebuzio Helva, fu conquista dai romani.\nNel 494 a.C. la guarnigione romana di stanza in citt\u00e0, segnal\u00f2 al Senato movimenti di Sabini, che sembravano preludere ad un attacco a Roma.\nNel 468 a.C. le campagne intorno a Crustumerium furono gravemente saccheggiate dai Sabini che, con le loro razzie, arrivarono fin sotto Porta Collina, prima di essere respinti dai romani, guidati da Quinto Servilio Prisco.\nIl centro decadde gradualmente e probabilmente non esisteva pi\u00f9 gi\u00e0 poco dopo la conquista romana di Veio, risalente ai primi anni del IV secolo a.C.; lo attesta il fatto che non \u00e8 neppure nominata nelle cronache della battaglia dell'Allia (390 o 388 a.C.), combattuta proprio nell'area in cui era sorta la citt\u00e0.\nSito archeologico.\nL'abitato antico \u00e8 stato individuato su basi archeologiche intorno al 1970, i primi scavi furono effettuati dalla Soprintendenza Archeologica di Roma nel 1982, mentre la necropoli \u00e8 stata esplorata a partire dal 1987, nelle localit\u00e0 Monte Del Bufalo, Sasso Bianco, Cisterna Grande (oggi nella Riserva Naturale Marcigliana) a nord di Roma, nei pressi di Settebagni.\nGli scavi condotti nell'area hanno portato alla luce un monumentale tracciato viario che attraversava la citt\u00e0, resti di fortificazioni e, intorno all'insediamento, numerose tombe di grande interesse, con corredi risalenti fino alla prima et\u00e0 del ferro (Periodo Laziale IIB) comprendenti ceramiche di impasto, tra cui una produzione di et\u00e0 orientalizzante (Periodo Laziale IVa) con raffigurazioni dipinte in bianco di notevole qualit\u00e0.\nGli studi, inoltre, hanno permesso di appurare che la citt\u00e0 occupava, sia pure non densamente, un'area di non meno di 60 ettari"}
{"id": "601357", "revid": "767487", "url": "https://it.wikipedia.org/wiki?curid=601357", "title": "Heaven Shall Burn", "text": "Gli Heaven Shall Burn sono un gruppo death metal con influenze hardcore punk fondato a Saalfeld, Germania. I loro testi trattano soprattutto tematiche sociali e anti-razziste, oltre che tematiche animaliste, contro il nazismo e contro il Terzo Reich.\nStoria.\nGli Heaven Shall Burn nascono nell'autunno del 1997, e solamente sei mesi dopo rilasciano il loro prima demo. L'anno seguente la formazione subisce alcuni cambiamenti con l'entrata dei fratelli Bischoff, Eric al basso e Markus nelle vesti di cantante e poco dopo il gruppo rilascia il secondo demo.\nNel 1998 la band pubblica l'EP \"In Battle... There Is No Law\" seguito da uno split-album con i Fall of Serenity nel 1999. Grazie a queste uscite discografiche la band firma un contratto per la Lifeforce Records e, nel 2000, esce l'album di debutto dal titolo \"Asunder\", a cui segue un altro split questa volta con i Caliban, loro amici da lunga data, intitolato \"Caliban vs. Heaven Shall Burn - The Split Program\". Nel 2002, \"In Battle... There Is No Law\" viene ripubblicato dalla Circulation Records con tracce bonus e live, esce inoltre il secondo album della band chiamato \"Whatever it May Take\".\nNel 2004, la band pubblica \"Antigone\" per l'etichetta Century Media Records, presentando un suond pi\u00f9 melodico. L'album comprende alcune intro e outro composte e registrate dal compositore islandese \u00d3lafur Arnalds. L'uscita iniziale di Antigone era un'edizione limitata in formato speciale (slip-case) e due tracce bonus, le reinterpretazioni di \"Dislocation\" dei Disembodied e di \"Not My God\" degli Hate Squad.\nNel dicembre 2005, il chitarrista Patrick Schleitzer lascia la band, pur restando in buoni rapporti con gli altri membri del gruppo e viene rimpiazzato da Alexander Dietz, che aveva gi\u00e0 registrato anche alcune parti vocali come ospite in alcuni brani precedenti della band.\nEscono comunque altri due split album: il primo, intitolato \"Tsunami Benefit\", \u00e8 stato pubblicato per raccogliere fondi da destinare alle vittime dello tsunami del 26 dicembre 2004 insieme a Napalm Death e The Haunted, il secondo, \"The Split Program II\", \u00e8 un altro split con i Caliban.\nNel 2006 esce \"Deaf to Our Prayers\" ancora per la Century Media Records. Registrato e mixato da Jacob Hansen (Mercenary, Raunchy), l'album \u00e8 entrato nella classifica ufficiale in Germania al 65\u00ba posto e in Grecia al 50\u00b0. L'album \u00e8 stato presentato in Europa dalla band durante l'Hell on Earth Tour, insieme agli As I Lay Dying e gli Evergreen Terrace. Gli Heaven Shall Burn inoltre hanno accompagnato i Caliban nel tour di dicembre 2006, ed hanno partecipato al Wacken Open Air Festival del 2007.\nNel maggio 2015 la band diventa sponsor principale della squadra di calcio del FC Carl Zeiss Jena, apponendo il proprio nome sulle maglie del club bianco-giallo-blu\nNome del gruppo.\nA riguardo del significato del nome della band, spesso criticato, gli Heaven Shall Burn hanno dichiarato:\n\"Noi non siamo dei cultori dei Marduk, ci \u00e8 semplicemente piaciuto il nome. Suona piuttosto provocante, e cos\u00ec la gente ci chiede continuamente quale sia il significato che vi si cela dietro, cosa noi, tramite esso, vogliamo comunicare; \u00e8 una domanda che ci \u00e8 stata posta sin da quando siamo venuti alla ribalta. Noi abbiamo usato il termine \"heaven\" (paradiso) come metafora di una sorta di finto paradiso che la gente crea nella propria mente. Molte persone chiudono i propri occhi e non vedono la realt\u00e0 che li circonda. Riteniamo cos\u00ec giusto che questo finto paradiso \"debba bruciare\" (shall burn). Molta gente \u00e8 portata a pensare che il nome del nostro gruppo sia una presa di posizione contro la Religione, ma non lo \u00e8.\""}
{"id": "601363", "revid": "1305772", "url": "https://it.wikipedia.org/wiki?curid=601363", "title": "Faggi", "text": ""}
{"id": "601368", "revid": "201394", "url": "https://it.wikipedia.org/wiki?curid=601368", "title": "Little Dreamer (Negazione)", "text": "Little Dreamer \u00e8 il secondo album del gruppo Hardcore punk torinese Negazione, pubblicato nel 1988 dalla We Bite Records."}
{"id": "601370", "revid": "92723", "url": "https://it.wikipedia.org/wiki?curid=601370", "title": "Corrispondenza biunivoca (geometria descrittiva)", "text": "In geometria descrittiva, una corrispondenza biunivoca \u00e8 un'operazione di costruzione geometrica che permette l'esistenza di una condizione di reciprocit\u00e0 tra le figure piane ABC e A1B1C1. Le rette che collegano A con A1, B con B1 e C con C1 si incontrano in un punto U, chiamato \"centro della corrispondenza\" (proprio, come, ad esempio, nella corrispondenza omologica ed in quella omotetica, o improprio, come nella corrispondenza affine). Di conseguenza i punti ABC sono detti, rispettivamente, i corrispondenti di A1B1C1 e viceversa. Le rette corrispondenti si incontrano su una retta u, detta asse della corrispondenza."}
{"id": "601373", "revid": "99867028", "url": "https://it.wikipedia.org/wiki?curid=601373", "title": "Yowie", "text": " \nLo yowie \u00e8 una creatura leggendaria australiana, della cui esistenza non esistono prove, dalle sembianze umane ricoperto di pelo simile ad una grossa scimmia. Alcuni australiani che vivono vicino al deserto dicono di sentire spesso dei versi disumani, che attribuiscono allo yowie. Ci sono casi di attacchi da parte di queste scimmie nei confronti di alcuni animali domestici (cani e gatti). Gli aborigeni raccontano di una leggenda dove gli uomini combatterono contro i \"Giganti pelosi\".\nUn'impronta rinvenuta nel 1972 ha mostrato un piede con sole quattro dita, inoltre dai racconti dei molti testimoni si \u00e8 riscontrato che a differenza di yeti e bigfoot avrebbe un'altezza decisamente pi\u00f9 contenuta, intorno a 1,80 metri. Sarebbe comunque dotato di una struttura robusta e lunghe dita prensili. Negli anni '70 molte persone affermano l'avvistamento."}
{"id": "601376", "revid": "110157", "url": "https://it.wikipedia.org/wiki?curid=601376", "title": "Sempre in bilico", "text": "Sempre in bilico \u00e8 il quarto EP del gruppo Hardcore punk torinese Negazione."}
{"id": "601377", "revid": "125935", "url": "https://it.wikipedia.org/wiki?curid=601377", "title": "Grazia Nasi", "text": " Ritorn\u00f2 pubblicamente alla fede ebraica a Ferrara e sempre a Ferrara finanzi\u00f2 la traduzione dell'antico testamento ebraico in spagnolo.\nBiografia.\nMoglie di Don Francesco Mendes, ricco e potente commerciante di spezie a capo della comunit\u00e0 dei Marrani di Lisbona, alla morte del marito gli succedette nelle responsabilit\u00e0, dedicando le sue immense ricchezze e la sua influenza all'opera di riscatto degli ebrei perseguitati in tutta Europa. Per sottrarre la figlia ad un matrimonio cristiano dovette riparare ad Anversa, per poi fuggire a Venezia, Ferrara ed infine a Istanbul. Apr\u00ec un ufficio commerciale ad Ancona e si adoper\u00f2 per salvare dalle persecuzioni gli ebrei di quella citt\u00e0 riuscendo ad organizzare il blocco commerciale del porto e trasferendo tutti gli scali nella pi\u00f9 tollerante ed accogliente Pesaro.\nAd Istanbul \"Beatriz de Luna\", come era soprannominata, fu veneratissima dalla comunit\u00e0 sefardita. Godeva di grande considerazione anche presso Solimano il Magnifico, al quale fu presentata dal dottor Moise Hamon di Grenada, persona molto influente presso la Sublime porta, tanto da far intervenire il sultano quando a Venezia vollero trattenere Grazia Nasi per processarla insieme alla figlia: la paura di perdere buoni affari fece pi\u00f9 effetto sui veneziani delle maledizioni contro gli ebrei del cardinale Giovanni Pietro Carafa (che sar\u00e0 poi pi\u00f9 conosciuto col nome da papa di Paolo IV e che, nel 1555, rinchiuse gli ebrei dello Stato Pontificio nei ghetti di Roma e Ancona). Significativa per capire la venerazione che avevano i Sefarditi per Grazia Nasi \u00e8 la liberazione di mille ebrei a Napoli, da lei ottenuta dietro pagamento di una forte somma al vicer\u00e9 don Pedro de Toledo.\nGrazia Nasi mor\u00ec ad Istanbul nel 1569.\nInfluenza culturale.\nPersonaggio presente nel romanzo storico di Renata Mambelli: \"La sposa portoghese\" - Affinit\u00e0 Elettive."}
{"id": "601389", "revid": "76963", "url": "https://it.wikipedia.org/wiki?curid=601389", "title": "Behind the Door (EP)", "text": "Behind the Door \u00e8 il quinto EP del gruppo Hardcore punk torinese Negazione.\nStampato sia in vinile 12 pollici che su CD. la versione in CD si differenzia per la presenza di due tracce aggiuntive: \"Sempre in bilico\" e \"La nostra vita\", gi\u00e0 presenti sull'EP \"Sempre in bilico\"."}
{"id": "601390", "revid": "15756", "url": "https://it.wikipedia.org/wiki?curid=601390", "title": "Kanon (serie animata)", "text": " \u00e8 un anime del 2002 tratto dall'omonima \"visual novel\" (\"Kanon\") della Key del 1999. L'anime \u00e8 una commedia drammatica e romantica con diversi spunti soprannaturali; \u00e8 costituito da 13 episodi e un OAV, dal titolo \"Kanon Kazahana\" e trasmesso nel 2003, della durata di 20 minuti circa ciascuno. Il titolo rimanda alla composizione musicale Canone di Pachelbel, alla quale viene fatto esplicito riferimento. Sono nate due serie di \"manga\", diversi manga antologia, alcuni \"drama CD\", cinque \"light novel\", ognuna incentrata su una delle cinque protagoniste femminili della storia. Tra ottobre 2006 e marzo 2007 \u00e8 stato trasmesso in Giappone il \"remake\" della serie originale in 24 episodi della Kyoto Animation.\nTrama.\nYuuichi \u00e8 un ragazzo che ritorna dopo sette anni nella citt\u00e0 che aveva visitato assiduamente da piccolo, trasferendosi a casa di sua cugina Nayuki. La memoria sembra giocare brutti scherzi al ragazzo che incontra diverse ragazze che affermano di conoscerlo, ma che lui non ricorda quasi per niente. Soltanto di tanto in tanto ha dei flashback che lo riportano alla sua infanzia ma in un modo o nell'altro non riesce mai a ricostruire il quadro completo. Finch\u00e9 gli eventi non precipitano ed \u00e8 costretto cos\u00ec ad affrontare la realt\u00e0.\nPersonaggi.\n \u00e8 il protagonista della serie. Ritorna dopo sette anni nella citt\u00e0 dove passava da bambino le vacanze.\n \u00e8 una ragazza piuttosto strana che ha l'abitudine di scontrarsi fisicamente con Yuuichi ogni volta che lo incontra.\n \u00e8 la cugina di Yuuichi.\n \u00e8 una studentessa del primo anno della scuola di Yuuichi.\n \u00e8 una misteriosa ragazza che soffre di amnesia e l'unica cosa che ricorda \u00e8 il suo odio verso il protagonista.\n \u00e8 una studentessa del terzo anno, incontrata da Yuuichi di notte, mentre combatte dei mostri che sembrano infestare la scuola.\nVisual novel.\nLe due serie animate sono tratte dalla visual novel omonima, sviluppata dalla Key e pubblicata nella sua prima versione il 4 giugno 1999. Come molti altri titoli dello stesso genere, essa prevede un finale diverso a seconda delle scelte effettuate, andando a concludere la storia di solo una delle eroine. La visual novel originale, conteneva delle scene \"hentai\": esse sono state poi eliminate nelle versioni per PS2, Dreamcast e PSP, cos\u00ec come nella versione adatta a tutte le et\u00e0 per PC. Y\u016bichi Suzumoto, che ha scritto gli scenari di diversi titoli della Key, ha commentato che tali scene sono molto contenute, e possono essere rimosse senza alterare la storia.\nManga.\nSono stati pubblicati due serie di manga su \"Kanon\", entrambe composte da due volumi, e numerosi manga antologia.\nOAV.\nIl 3 maggio 2003 \u00e8 stato pubblicato un OAV intitolato . La storia \u00e8 ambientata dopo la fine dell'anime e funge da epilogo per la storia, mostrando cosa stanno facendo i personaggi apparsi. Il titolo, come spiegato da Akiko, si riferisce ai rimasugli stagionali portati dal vento.\nColonna sonora.\n\"Kanon\" (2002)\n\"Kanon\" (2006)\nLa prima OST fu pubblicata nel maggio 2002 e una seconda segu\u00ec nel luglio 2002. Il singolo contenente le sigle di apertura e chiusura del primo anime fu pubblicato nel giugno 2002. Un album contenente le tracce arrangiate del primo anime fu pubblicato nel luglio 2003 e chiamato \"Orgel de Kiku Sakuhin Sh\u016b\". Gli album pubblicati per il primo anime furono prodotti da Frontier Works e Movic. Un singolo fu pubblicato in commemorazione del secondo anime e chiamato \"Last regrets/Kaze no Tadoritsuku Basho\" contenente le sigle d'apertura e chiusura originali e versioni remixate; l'album fu prodotto dall'etichetta discografica della Key."}
{"id": "601391", "revid": "486946", "url": "https://it.wikipedia.org/wiki?curid=601391", "title": "Rondinella Impruneta", "text": ""}
{"id": "601396", "revid": "110157", "url": "https://it.wikipedia.org/wiki?curid=601396", "title": "Wild Bunch the Early Days", "text": "Wild Bunch the Early Days \u00e8 una raccolta dei primi lavori del gruppo Hardcore punk torinese Negazione, pubblicata nel 1989 dalla We Bite Records, e stampata sia su LP che su CD."}
{"id": "601398", "revid": "392652", "url": "https://it.wikipedia.org/wiki?curid=601398", "title": "Giants Bolzano", "text": "I Giants Bolzano sono una squadra di football americano della citt\u00e0 di Bolzano. Nella stagione 2009 hanno conquistato per la prima volta il titolo di Campioni d'Italia, battendo i Marines Lazio nel II Italian Superbowl per 35 a 21.\nStoria.\nIl football americano arriv\u00f2 a Bolzano nel 1981, per la volont\u00e0 di Fausto Rebaudo e Stefano Rossetti che fondarono la squadra dei Giants dalla quale dopo una scissione si allontanarono alcuni atleti per fondare i Jets con la fondazione di due squadre, che riprendevano nel \"nickname\" quello delle due principali franchigie di New York: i Giants e i Jets. Il primo campionato fu difficile per entrambe: una sola vittoria su 10 gare per i Giants, una vittoria e un pareggio per i \"cugini\". Tuttavia, mentre i Jets disputarono ben 12 stagioni di serie A, arrivando fino alla semifinale scudetto nel 1986, per i Giants dopo sole due stagioni si aprirono le porte della retrocessione e del fallimento.\nNel 1986 Argeo Tisma decise di rilevare i Climbers Predazzo, in difficolt\u00e0 finanziarie, con l'intenzione di portarli a giocare a Bolzano; tuttavia questo non fu possibile e i Climbers furono costretti a giocare a Laives. Lo stesso Tisma nel 1989 sciolse i Climbers Laives e rifond\u00f2 i Giants, con il nome di New Giants Bolzano. Nello stesso anno diedero vita al Torneo di American Football \"Citt\u00e0 di Bolzano\" che tuttora viene svolto in autunno e ad ogni edizione vede partecipare ospiti internazionali.\nLa stagione 1989 vide la societ\u00e0 militare nella Serie B del campionato nazionale italiano. Su 25 squadre una sola sarebbe stata promosso in serie A2, ma ai play-off i New Giants furono sconfitti dagli Islanders Venezia, rimandando il passaggio alla serie superiore al 1990. La nuova compagine milit\u00f2 quindi in serie A2 fino al 1994, anno in cui festeggi\u00f2 il ritorno in massima serie.\nDal 1995 i Giants, rimasti unica squadra del capoluogo altoatesino, sono sempre rimasti al vertice del football italiano, disputando due Superbowl nel 1999 e nel 2000, entrambi persi contro i Lions Bergamo, e due edizioni dell'Eurobowl nel 2000 e nel 2001.\nNel 2008 sono stati tra le squadre fondatrici della nuova Italian Football League.\nNel 2009, trascinati dagli americani Reggie Greene, Eric Marty e Edwin Reed e da una folta pattuglia di rinforzi italiani, i Giants disputano una stagione da incorniciare e ottengono il primo tricolore della propria storia. Dopo una splendida regular season, caratterizzata da spettacolari successi e da una sola sconfitta di misura con i Panthers Parma, il capolavoro in semifinale contro i Lions regala ai ragazzi di Argeo Tisma l'accesso all'Italian Superbowl; allo stadio Todoli di Cervia, i bolzanini completano l'opera superando i Marines Lazio e conquistando il proprio primo titolo italiano.\nMVP della sfida il numero 1 dei Giants, lo statunitense Reggie Greene.\nNel 2010, nonostante numerosi infortuni e alcune partite sfortunate, i Giants riescono comunque ad acciuffare i playoff. In semifinale, contro i Panthers futuri campioni, i rossobl\u00f9 lottano come veri gladiatori, ma devono arrendersi per 21-20 a causa di una trasformazione sbagliata.\nIl 2011 \u00e8 l'anno della rifondazione, con numerosi elementi del vivaio promossi in prima squadra, e quello del grande congedo: dopo oltre 10 stagioni da assoluto protagonista, Reggie Greene saluta i Giants per tornare negli Stati Uniti.\nNel 2012 la squadra con molti nuovi elementi riesce a raggiungere un record di 8-2 in campionato, venendo fermata poi in semifinale dagli Elephants Catania che verranno successivamente sconfitti in finale dai Panthers Parma.\nGiganti Bolzano.\nI Giganti Bolzano sono stati la squadra di arena football dei Giants Bolzano AFT. Hanno partecipato al campionato 2009 Arena della FIDAF. I \"Giganti\" fungono da \"farm team\" (squadra B) per la prima squadra, e sono un importante banco di prova per i giocatori pi\u00f9 giovani e inesperti. In passato molti dei migliori giocatori sono stati promossi in prima squadra.\nRoster 2009.\nNel 2009 i Giganti hanno disputato la finale del torneo di Arena League (\"Ninebowl\"), uscendo sconfitti dai Grizzlies Roma per 24-0.\nCheerleaders Giants Bolzano.\nDal 2007 sono nate anche le Giants Cheerleaders. Le due coach sono Giulia e Anna Zanettin. La squadra ha partecipato ai Campionati Nazionali di Cheerleading il 1\u00ba-2 marzo 2014, arrivando prima nella categoria Senior Hip Hop, seconda nell'Individual e terza nel Double. Essendo arrivate prime nella categoria Senior Hip Hop, le Giants Cheerleaders sono state classificate per i Mondiali a Orlando, Florida."}
{"id": "601407", "revid": "201394", "url": "https://it.wikipedia.org/wiki?curid=601407", "title": "100% (Negazione)", "text": "100% \u00e8 il terzo ed ultimo album del gruppo Hardcore punk torinese Negazione, pubblicato nel 1990 dalla We Bite Records."}
{"id": "601412", "revid": "1442080", "url": "https://it.wikipedia.org/wiki?curid=601412", "title": "Uomo falena", "text": "Uomo falena (o Mothman in inglese) \u00e8 il nome con cui viene chiamata una misteriosa creatura, forse un criptide, secondo una leggenda metropolitana diffusasi negli Stati Uniti. La creatura sarebbe stata ripetutamente avvistata nelle cittadine di Charleston, Point Pleasant, nella Virginia Occidentale e nell'Ohio fra il novembre 1966 e il dicembre 1967. I presunti testimoni avrebbero descritto l'apparizione come una specie di essere umano dagli occhi rossi rifrangenti, dotato di ali e di una velocit\u00e0 eccezionale.\nOrigine della leggenda.\nIl primo avvistamento della creatura sarebbe avvenuto il 12 novembre 1966. Un gruppo di cinque uomini, intenti ad allestire una tomba in un cimitero vicino a Clendenin, vide \"una figura umana di colore marrone dotata di ali\" sollevarsi in aria dagli alberi vicini. Questo avvistamento non venne riportato subito, ma solo dopo alcuni giorni, in seguito ad altre segnalazioni.\nL'avvistamento successivo, relativo al 15 novembre, coinvolse due coppie sposate di Point Pleasant: Roger e Linda Scarberry e Steve e Mary Mallette. Secondo il racconto di una di loro (Linda Scarberry, l'unica che ne volle parlare), stavano passando in automobile nei pressi di una fabbrica di TNT, in disuso dalla seconda guerra mondiale, quando videro due strane luci rosse all'ombra di un vecchio generatore accanto al cancello. Avvicinatisi, si resero conto che le luci erano gli occhi luccicanti di un grosso animale \"dalla forma di un uomo, ma pi\u00f9 grosso, fra i sei e mezzo e sette di piedi di altezza (circa due metri), con grandi ali ripiegate sulla schiena\". Terrorizzati, fuggirono verso la citt\u00e0, seguiti per un certo tratto dalla creatura in volo. Giunti a Mason County, raccontarono l'accaduto al vicesceriffo Millard Halstead, che in seguito ebbe a dichiarare:\nFu un cronista della stampa locale che, riportando l'episodio, battezz\u00f2 la misteriosa creatura \"Mothman\", per analogia con Batman (di cui all'epoca stava andando in onda negli Stati Uniti la serie televisiva).\nNei giorni e nei mesi successivi l'uomo falena sarebbe apparso a molti altri abitanti della zona, in genere sempre nei pressi della fabbrica. Le descrizioni dell'aspetto della creatura erano tutte sostanzialmente simili.\nA Point Pleasant si trova una scultura che rappresenta la creatura (opera di Robert Roach) e un museo dedicato (il Mothman Museum).\nAvvistamenti.\nEcco i principali avvistamenti, accreditati da rilevamenti effettuati sui luoghi interessati:\nDettaglio di alcuni dei principali avvistamenti.\nNella tarda nottata del 15 novembre 1966, due giovani coppie di sposi, Roger e Linda Scarberry e Steve e Mary Mallette, mentre transitavano in auto accanto ad una fabbrica dismessa di esplosivi della seconda guerra mondiale chiamata Area TNT, nei pressi di Point Pleasant, notarono due luci rosse nell'ombra all'interno di una vecchia struttura accanto ad un vecchio generatore della fabbrica. Decisero quindi di fermare l'automobile per vedere meglio di cosa si trattasse. Con loro stupore per\u00f2, si accorsero che le luci erano occhi rossi luminosi appartenenti ad un grande animale, \"dalla forma simile ad un uomo, ma pi\u00f9 grande; circa 6,5 o 7 piedi di grandezza, con le ali grandi piegate contro la relativa parte posteriore del corpo (come un pipistrello)\"; secondo il racconto di Roger Scarberry le coppie terrorizzate tornarono subito in automobile e si allontanarono lungo la statale 62. Durante tale viaggio videro ancora la creatura ritta in piedi su una collina accanto alla strada; l'essere si lev\u00f2 in volo e segu\u00ec la loro automobile fino alle porte della citt\u00e0. Pi\u00f9 tardi, dopo aver informato le autorit\u00e0 locali, Scarberry torn\u00f2 nell'area, ma dello strano essere non fu pi\u00f9 trovata alcuna traccia.\nLa notte successiva, il 16 novembre, alcuni cittadini locali muniti di armi si misero alla ricerca di segni e tracce della creatura nella zona circostante la vecchia fabbrica, ma l'insolita battuta di caccia non port\u00f2 a nessun risultato.\nNel frattempo il signore e la signora Raymond Wamsley e la signora Marcella Bennett, con sua figlia Teena e suo figlio, si misero in viaggio in automobile per far visita ad alcuni amici, il signore e la signora Thomas. I Thomas vivevano in un bungalow presso \"Igloo\", un'area piena di strutture a cupola erette per l'immagazzinamento degli esplosivi durante la seconda guerra mondiale, vicino alla stessa area industriale in cui avvenne l'avvistamento la notte precedente. Giunti all'abitazione degli amici i Wamsley notarono una figura misteriosa comparire alle loro spalle. La signora Bennett rifer\u00ec trattarsi di un grosso essere grigiastro, con occhi rossi emittenti luce, intento a cercare qualche cosa a terra. Dal bungalow dei Thomas il signor Wamsley telefon\u00f2 alla polizia, mentre l'essere, raggiunto il portico dell'abitazione, scrut\u00f2 all'interno attraverso una finestra.\nIl 24 novembre, quattro agenti avvistarono una creatura simile, in volo sopra l'Area TNT.\nLa mattina successiva Thomas Ury rifer\u00ec di avere notato una creatura simile a quella segnalata nei giorni precedenti ritta in piedi in un campo a lato della strada, mentre si dirigeva verso nord lungo l'itinerario 62 nei pressi dell'Area TNT. L'essere apr\u00ec le ali e si lev\u00f2 in volo inseguendo l'automobile di Ury, il quale, dopo averla seminata accelerando spaventato, giunse in citt\u00e0 e decise di informare lo sceriffo locale dell'accaduto.\nIl 27 novembre, la signora Ruth Foster, nel sobborgo di Charleston, in Virginia dell'Ovest, vide una creatura grigia con luminosi occhi rossi, pi\u00f9 alta di un uomo, ritta sul prato della sua abitazione, nei pressi della Statale Albans. L'essere scomparve non appena la signora Foster usc\u00ec per controllare meglio. La mattina dello stesso giorno una creatura alata dall'aspetto umanoide insegu\u00ec una giovane donna presso Mason, in Virginia dell'Ovest; la stessa notte un essere simile venne avvistato nei pressi della Statale Albans da due bambini.\nDescrizione.\nDescrizione in base alle testimonianze rilasciate:\nAnalisi del fenomeno.\nNumerosi autori hanno studiato il fenomeno degli avvistamenti di Mothman del 1966-67, traendone interpretazioni molto diverse. Autori come Gray Barker, John Keel e A. B. Colvin considerano gli avvistamenti reali, e cercano di darne spiegazione. Barker \u00e8 stato il primo autore a fare conoscere Mothman ad un pubblico pi\u00f9 vasto con il suo libro \"The Silver Bridge\", pubblicato nel 1970. Keel, nel suo celebre romanzo-inchiesta \"Il caso Mothman\" (1976) sviluppa una articolata teoria del complotto che si propone di spiegare Mothman mettendolo in relazione con altri misteri come UFO, Men in Black, poltergeist, avvistamenti di Bigfoot, e infine con il crollo del Silver Bridge.\nColvin sostiene che Mothman sia una creatura soprannaturale con l'incarico di aiutare l'umanit\u00e0 in momenti critici, e che la stessa creatura sia nota come Thunderbird presso i nativi americani e come Garu\u1e0da in Asia. Criptozoologi come Mark A. Hall hanno sostenuto che il Mothman sia in effetti un esemplare di una misteriosa specie animale riconducibile agli uccelli giganti del Pleistocene.\nGli scettici (molti dei quali hanno contribuito ai numeri di marzo e aprile 2002 della rivista \"Skeptical Inquirer\") ritengono che i testimoni si siano semplicemente sbagliati, scambiando per una creatura misteriosa un gufo o un barbagianni, probabilmente di una specie di grandi dimensioni come il grande gufo cornuto (il pi\u00f9 grande presente negli Stati Uniti). Anche il CSICOP (il \"Comitato americano per l'indagine scientifica delle affermazioni sul paranormale\") sostiene tale tesi.\nNella cultura di massa.\nGiochi e giocattoli.\nAlla figura di Mothman si sono ispirati gli autori di diversi giochi; la creatura compare, tra l'altro, nel gioco di ruolo \"Dark Matter\".\nUna serie di giocattoli in vinile relativi alla vicenda di Mothman \u00e8 stata creata da David Horvath (noto anche per essere fra i creatori della linea Uglydolls). I giocattoli (prodotti in numero limitato) sono esposti al Mothman Museum di Point Pleasant.\nTelevisione e cinema.\nAl Mothman fa riferimento Fox Mulder in una puntata di \"X-Files\".\nDal libro di John Keel \u00e8 stato tratto nel 2002 il film \"The Mothman Prophecies - Voci dall'ombra\", diretto da Mark Pellington e interpretato da Richard Gere e Laura Linney.\nFumetti.\n\"Mothman\" \u00e8 il nome di uno dei supereroi di \"Watchmen\", fumetto creato da Alan Moore.\nLa mostruosa mutazione denominata \"Charaxes\" del personaggio Killer Moth dei fumetti DC Comics \u00e8 spesso chiamata \"Mothman\" e appare ispirata al criptide.\nMusica.\n\"Julie and the Mothman\" \u00e8 una canzone del gruppo rock Kasabian, pubblicata come b-side del singolo \"Underdog\" nel 2009. La canzone \u00e8 stata proposta come apertura dei concerti della band durante il tour successivo al disco \"West Ryder Pauper Lunatic Asylum.\"\nLa band italiana hardcore punk indipendente \"Ekidna Orgy\" ha dedicato al criptide la canzone \"Mothman\", presente nell'EP del 2013 \"Cimitero\".\nVideogiochi.\nIl personaggio di \"Mothman\" \u00e8 stato inserito nel videogioco \"Fallout 76\", di produzione di Bethesda. Si tratta di un NPC che osserva il giocatore da lontano. La mappa del gioco, ambientato nella Virginia Occidentale, presenta anche la cittadina di Point Pleasant e il \"Mothman Museum\".\nNella saga videoludica Shin Megami Tensei, e negli spin off della serie Persona, Mothman appare come un demone evocabile dal giocatore."}
{"id": "601421", "revid": "2018934", "url": "https://it.wikipedia.org/wiki?curid=601421", "title": "Milano Baseball 1946", "text": "Il Milano Baseball 1946 \u00e8 una squadra di baseball di Milano. Fondata, appunto, nel 1946, \u00e8 la squadra pi\u00f9 antica del baseball italiano e disput\u00f2 il suo primo campionato nella massima serie italiana nel 1948.\nDopo aver disputato la stagione 2008 in Serie A2, nel 2009 ha costituito la franchigia United con il Senago Baseball iscrivendo la squadra, con la nuova denominazione Senago Milano United, al campionato di Serie A federale 2010. Nel 2011, dopo aver esteso la franchigia al Novara, il Senago Milano United \u00e8 stato ammesso alla Italian Baseball league in cui ha disputato la Seconda Divisione. Nel 2013, con l'uscita del Novara dalla franchigia milanese, il Senago Milano United \u00e8 stato riammesso alla serie A federale. Nel 2017 la collaborazione di franchigia \u00e8 stata temporaneamente sospesa e il Milano '46 \u00e8 ripartito per la terza volta nella sua storia dalla serie C, conquistando immediatamente la promozione in B.\nStoria.\nFondato il 20 settembre 1946, il Milano d\u00e0 vita al primo incontro ufficiale del baseball italiano il 27 giugno 1948 allo stadio Giuriati, pareggiando 21-21 con gli Yankees Inter. Nel 1948 prende parte al primo campionato italiano ed \u00e8 attualmente l'unica societ\u00e0 partecipanti a quella prima edizione a essere ancora in attivit\u00e0. Il Milano '46 ha militato in serie A fino al 1955, poi due anni in serie B e il ritorno, dopo aver vinto il campionato cadetto, nella massima serie. L'anno successivo, con la denominazione \"CUS Milano\", vince il primo scudetto: \u00e8 il 1958. Gli altri sette tricolori sono datati 1960, 1961, 1962, 1966, 1967, 1968 e 1970. Nel 1967, oltre al campionato, vince anche la coppa Italia. \u00c8 il periodo d'oro della grande \"Europhon\", che porta al Milano anche tre importanti successi in campo internazionale: le Coppe dei Campioni vinte nel 1969, 1970 e 1971.\nLe vicissitudini del Milano proseguono con alterne fortune negli anni Settanta e Ottanta, legate anche ad alcune \u201cautoretrocessioni\u201d per motivi economici, fino al secondo periodo di splendore legato all'inserimento della societ\u00e0 nella Polisportiva Milan all'inizio degli anni Novanta. Arrivano cos\u00ec altre due coppe Italia (1990 e 1991), due coppe delle Coppe (1991 e 1992) e la prima edizione della Supercoppa Europea, vinta dai milanesi nel 1992. Chiusa l'epoca \"Mediolanum\" il Milano \u00e8 costretto ad autoretrocedersi in C nel 1994 per risalire faticosamente fino alla serie A1 riconquistata nel 1997. Il '98 \u00e8 per\u00f2 l'ultimo anno di Milano sulla grande ribalta del baseball italiano (7\u00ba posto) ed europeo (finalista in coppa delle Coppe, sconfitto dal Neptunus Rotterdam).\nDall'anno successivo infatti la squadra rossobl\u00f9 torna a lottare nelle serie inferiori (B e A2), prima attraverso una fusione con l'Ares, quindi nuovamente da sola. Nel 2003 infatti il Milano Baseball 1946 rinuncia alla serie cadetta per motivi economici e decide di autoretrocedersi, ripartendo dalla Serie C1, rifondando la societ\u00e0 sotto la guida di Marco Giulianelli. Nel 2007 \u00e8 promossa nella finale dei play-off di Serie B contro il Castenaso Baseball. E finalmente nel 2008 disputa la Serie A2, l'ultima volta era stato nel 2002. Dal 2009 al 2016 d\u00e0 vita assieme al Senago alla franchigia United, collaborazione sospesa temporaneamente nel 2017, anno in cui la prima squadra del Milano '46 riparte dalla Serie C, conquistando immediatamente la promozione in B.\nAlla fine del campionato 2020 il Milano '46 ottiene la promozione in serie A2, ma grazie alla riforma dei campionati voluta dalla Fibs e alla riunificazione della serie A, la squadra rossobl\u00f9 si ritrova in prima serie dopo ben 23 anni. Arrivando per\u00f2 ultimo nel proprio girone sia nella prima fase sia nella seconda, viene subito retrocesso in serie B.\nFranchigia United.\nLa franchigia nata nel 2009, nel 2010 e 2011 ha accolto anche la squadra di Novara, ed \u00e8 stata sospesa temporaneamente all'inizio della stagione 2017:\nPalmar\u00e8s.\nTrofei ufficiali.\nNazionali.\n11 trofei\nInternazionali.\n6 trofei"}
{"id": "601422", "revid": "767487", "url": "https://it.wikipedia.org/wiki?curid=601422", "title": "Dietetica", "text": "La dietetica, talvolta definita dietologia, \u00e8 una disciplina che si occupa dei processi relativi alla nutrizione. \nInoltre ricerca le razioni alimentari pi\u00f9 idonee, tenuto conto delle sue caratteristiche fisiologiche e/o patologiche, al fine di assicurare il miglior stato di salute possibile.\nIl fine ultimo di questa pratica \u00e8 la formulazione di un regime alimentare e stile di vita, adatto alla situazione, patologica e non del soggetto, in base a canoni plicometrici, bioimpedenziometrici e di indice di massa corporea.\nStrumenti di misura.\nLa dietologia si avvale di alcuni strumenti di misurazione al fine di valutare la quantit\u00e0 e composizione delle masse grasse, parziali o globali, esterne o interne all'organismo.\nBioimpedenziometria.\nLa \"bioimpedenziometria\" \u00e8 la misurazione dell'impedenza corporea (in inglese \"Body Impedence Assessment\" o BIA), che consente di valutare la composizione delle varie parti del corpo.\nDalla tabella relativa alla \"resistivit\u00e0 biologica\" di alcuni costituenti del corpo, si nota come ogni elemento abbia una propria resistivit\u00e0 caratteristica al passaggio di una corrente (il principio su cui si basa la misurazione bioimpedenziometrica).\nAd esempio, l'urina con 30 \u03a9/cm2 (essendo ricca di elementi chimici disciolti) ha una bassa impedenza elettrica, mentre il grasso corporeo, con 2500 \u03a9/cm2 \u00e8 praticamente un isolante, offrendo un'alta resistivit\u00e0 elettrica."}
{"id": "601432", "revid": "122903827", "url": "https://it.wikipedia.org/wiki?curid=601432", "title": "Gjallarbr\u00fa", "text": "Nella mitologia norrena, il Gjallarbr\u00fa \u00e8 un ponte che congiunge le due rive del fiume Gj\u00f6ll nell'aldil\u00e0.\nQuesto ponte deve essere attraversato per giungere nell'Hel, secondo il \"Gylfaginning\". \u00c8 descritto come un ponte tutto ricoperto da oro luccicante, ed \u00e8 menzionato nella storia di Baldr, quando Herm\u00f3\u00f0r venne inviato per recuperare il dio dal regno degli inferi. Quando Herm\u00f3\u00f0r arriv\u00f2 al ponte, fu sfidato dalla gigantessa M\u00f3\u00f0gu\u00f0r, la quale lo intim\u00f2 di dichiarare il suo nome e il suo intento prima di procedere."}
{"id": "601437", "revid": "78273", "url": "https://it.wikipedia.org/wiki?curid=601437", "title": "M\u00f3dgud", "text": ""}
{"id": "601439", "revid": "78273", "url": "https://it.wikipedia.org/wiki?curid=601439", "title": "Classi alimentari", "text": ""}
{"id": "601440", "revid": "287204", "url": "https://it.wikipedia.org/wiki?curid=601440", "title": "Gjallarbru", "text": ""}
{"id": "601442", "revid": "729019", "url": "https://it.wikipedia.org/wiki?curid=601442", "title": "Seconda battaglia della Marna", "text": "La Seconda battaglia della Marna (per i soldati tedeschi semplicemente il \"Friedensturm\", l'\"assalto della pace\", nella speranza che un'ultima vittoria avrebbe finalmente condotto alla fine della guerra) si svolse tra il 15 luglio e il 6 agosto 1918. L'azione fu parte dell'ultima grande offensiva tedesca sul fronte occidentale durante la prima guerra mondiale, nel tentativo di uscire dalla stasi della guerra e cercare lo sfondamento delle linee alleate per far volgere a favore dei tedeschi l'esito della guerra.\nContesto storico.\nLa Seconda battaglia della Marna ebbe inizio come una semplice azione diversiva per un'offensiva maggiore da condurre altrove, ma alcune circostanze le conferirono una portanza decisamente maggiore.\nDopo tre anni di guerra di trincea, il generale Erich Ludendorff era pronto a sferrare un colpo mortale che avrebbe assicurato la vittoria della Germania.\nQuattro mesi dopo l'inizio della Rivoluzione bolscevica (novembre 1917) e la firma del trattato di Brest-Litovsk, ingenti forze tedesche furono dirottate a dare man forte sul fronte occidentale. Ludendorff intendeva attaccare in forze il settore britannico all'estremit\u00e0 settentrionale del fronte, e per fare questo, organizz\u00f2 una serie di cinque azioni diversive lungo tutto il fronte. In questo modo avrebbe inchiodato le forze francesi e avrebbe attirato rinforzi dal settore britannico.\nNel marzo del 1918, venne avviata la prima di queste azioni diversive. Il 21 marzo, lungo un fronte di 70\u00a0km, tre armate tedesche annientarono la V Armata britannica, e avanzarono per oltre 60\u00a0km prima di essere arrestate dai rinforzi alleati; i tedeschi per\u00f2 si erano spinti troppo in profondit\u00e0 per riuscire a mantenere le linee di rifornimento.\nLe cifre parlano di circa 250.000 uomini tra morti, feriti e dispersi per entrambi gli schieramenti, ma nonostante le perdite, i tedeschi riuscirono a portare in linea molti pezzi d'artiglieria, e soprattutto il cosiddetto \"Cannone di Parigi\", con una gittata di oltre 130\u00a0km, che consentiva di colpire la capitale francese, con gravi effetti psicologici sulla popolazione, pi\u00f9 che materiali.\nIl 3 aprile il generale Ferdinand Foch fu promosso comandante supremo delle forze alleate, posizione fino ad allora inesistente. Il 9 aprile truppe tedesche sferrarono un violento attacco contro le posizioni britanniche lungo il fiume Lys, ottenendo successi considerevoli, anche se minori del mese precedente. Una terza offensiva alla fine di maggio permise ai tedeschi di varcare i fiumi Aisne e Vesle, e avvicinarsi alla Marna di oltre 30\u00a0km da dove erano partiti.\nA seguito di questi insperati e grandi successi, Ludendorff fu tentato di puntare verso Parigi, invece di seguire i piani che prevedevano lo sfondamento a nord.\nL'attacco tedesco.\nSpinti dalla volont\u00e0 di dare la spallata definitiva e attirati, come nel 1914, da Parigi, che essi minacciavano tanto dalla vallata dell'Oise a nord, che dalle valli dell'Ourcq e della Marna a est, i tedeschi decisero una nuova offensiva, ancor pi\u00f9 formidabile.\nIl 9 giugno Ludendorff predispose il quarto attacco, su un fronte che andava da Noyon a Montdidier, a sud dei territori conquistati a marzo con la prima offensiva.\nQuesta volta per\u00f2 i difensori erano preparati e rallentarono non di poco l'avanzata tedesca, che in quattro giorni di combattimenti fece ben pochi progressi.\nA questo punto il generale tedesco, invece di fermare l'azione, e sferrare quella decisiva a nord secondo i vecchi piani, decise di scatenare un'ulteriore azione diversiva per inchiodare definitivamente i francesi: questa volta l'attacco fu svolto verso Reims, con la III Armata che attacc\u00f2 verso sud e est, e la I e la VII Armata che avrebbero marciato a ovest di essa.\nDi nuovo per\u00f2, a causa dei numerosi disertori tedeschi, gli alleati furono informati con esattezza sul momento e luogo dell'attacco; a est la III Armata non fece alcun progresso, mentre la I e la VII attraversarono la Marna a ovest di Reims.\nL'azione sulla Marna.\nL'azione sulla Marna inizi\u00f2 il 15 luglio, quando 23 divisioni tedesche della I e della III Armata guidate dai Generali Bruno von Mudra e Karl von Einem, aggredirono la IV Armata dell'esercito francese, a cui era assegnata anche la 42\u00aa Divisione statunitense, comandata da Henri Gouraud a est di Reims (quarta battaglia dello Champagne) puntando verso \u00c9pernay. Nel frattempo, 17 divisioni della VII Armata tedesca, comandate dal generale Max von Boehn e coadiuvate dalla IX Armata di Eben, attaccarono la VI Armata francese guidata da Jean Marie Joseph Degoutte a ovest di Reims (battaglia della montagna di Reims) verso St. Menehould.\nLudendorff progettava, con un attacco frontale, di separare gli eserciti alleati del nord da quelli dell'est, aggirando da una parte Verdun attraverso Sainte-Menehould e la valle dell'Aisne superiore, e dall'altra parte Reims e la Montagna di Reims attraverso la valle della Marna.\nL'attacco tedesco ad est di Reims fu arrestato il primo giorno, ma a ovest di Reims l'offensiva fu pi\u00f9 favorevole ai tedeschi: i difensori della riva sud della Marna non poterono sfuggire alla furia di tre ore di cannoneggiamenti. Sotto la copertura di questo sbarramento di fuoco, le Sto\u00dftrupp poterono oltrepassare il fiume grazie a delle zattere, ed anche se alcune unit\u00e0 alleate riuscirono a resistere, in particolare la 3\u00aa Divisione statunitense che si guadagn\u00f2 il soprannome di \"Rock of the Marne\", i tedeschi riuscirono a creare varie teste di ponte al di l\u00e0 del fiume costruendo dei ponti sullo scheletro di quelli non ancora demoliti dal fuoco dell'artiglieria. L'intervento di 225 bombardieri francesi, che li bombardando con 44 tonnellate di bombe, nonostante delle spesse cortine fumogene li nascondessero, distrusse numerosi di questi ponti di fortuna.\nI soldati che avevano raggiunto la sponda sud furono attaccati con le mitragliatrici. Trenta passerelle meno vulnerabili furono gettate ma, malgrado un leggero vantaggio tattico acquisito a sud-est di Reims e sulla Marna, l'offensiva di Ludendorff fall\u00ec completamente nella regione della Champagne. Rinunciando ad aggirare Reims da est, il comandante tedesco cerc\u00f2 di oltrepassare la montagna di Reims da sud. Gli inglesi XXII Corpo d'armata e 85.000 statunitensi accorsero in aiuto dei francesi bloccando l'avanzata il 17 luglio.\nLa controffensiva alleata.\nIl fallimento tedesco dell'azione di sfondamento consent\u00ec a Foch, Comandante Supremo Alleato, di proseguire con una contro-offensiva principale prevista per il 18 luglio. A questa parteciparono 24 divisioni francesi, le divisioni statunitensi 92\u00aa Divisione di fanteria \"Buffalo Soldiers\" e 93\u00aa divisione di fanteria sotto il comando francese. Inoltre vi erano anche 8 grandi divisioni degli Stati Uniti (tra cui quelle vittoriose durante la terza offensiva, che da Bosco Belleau e Ch\u00e2teau-Thierry partirono per la controffensiva) sotto il comando americano con 350 carri armati.\nMa nel momento stesso in cui le divisioni tedesche si ammassavano sul fianco est della sacca, l'equivalente di ventuno divisioni alleate, fra cui la 3\u00aa e l'8\u00aa del II Corpo d'armata italiano in Francia, si affrettarono in direzione del fianco ovest, a partire dalla foresta di Villers-Cotter\u00eats. In due giorni il numero dei prigionieri presi oltrepass\u00f2 17.000 uomini e 360 cannoni.\nSorpresi, i tedeschi impegnarono quattro divisioni di rinforzo al centro. Verso le ore 18, ripresero Vierzy, ma senza riuscire a tenerla. Gli Alleati giunsero a meno di quindici chilometri dalla stazione di F\u00e8re-en-Tardenois: l'unica ferrovia era sotto il fuoco dell'artiglieria. Il 20 luglio, i tedeschi prelevarono divisioni dalle armate vicine e impegnarono la 5\u00aa Divisione della Guardia contro l'armata di Degoutte, due divisioni ed elementi ritirati dalla Marna, contro l'armata di Mangin. Malgrado questi sforzi, il 28 la stazione fu presa dagli Alleati e il 7 agosto tutto il terreno fu riconquistato. I carri armati dimostrarono tutta la loro efficacia in questa occasione.\nFurono per\u00f2 gli americani a dare un forte impulso a questa controffensiva, come a molti contrattacchi futuri. Le truppe fresche e motivate erano un toccasana per le ormai dissanguate e anziane truppe anglo-francesi, che combattevano ormai da quattro anni una guerra che sembrava non finire mai, al costo di sacrifici immani. Il loro arrivo nella seconda battaglia della Marna fu essenziale, in quanto costrinse i comandanti tedeschi a compiere azioni in tutta fretta, per cercare di colpire in tempo prima di vedersi sopraffare dagli oltre 2 milioni di uomini che attendevano di sbarcare in Europa tra la fine del 1918 e il 1919.\nAl 19 luglio, il II Corpo d'armata italiano in Francia cont\u00f2 9 334 tra ufficiali e soldati morti o feriti su una forza di combattimento di circa 24 000 uomini, sepolti nel Cimitero militare italiano di Bligny ed in quello di Soupir.\nI tedeschi si ritirano.\nIl 20 luglio i comandanti tedeschi di battaglione ricevettero l'ordine di ritirarsi, ritornando sulle posizioni che avevano conquistato in mesi di lotta e con grosse perdite. Come ultima mossa Ludendorff ordin\u00f2 di attestarsi poi lungo una linea fra l'Ourcq e Marfaux. Il 1\u00ba agosto, dopo continui tentativi di assalto frontale degli alleati, contro la difesa elastica tedesca, che dissanguarono ancora di pi\u00f9 le truppe alleate, finalmente francesi e britannici sfondarono la linea tedesca e penetrarono per circa 7\u00a0km, fino ad arrestarsi nella controffensiva il 6 agosto.\nLa Seconda battaglia della Marna fu una vittoria difensiva per l'Intesa, Ferdinand Foch ricevette il bastone di Maresciallo di Francia, e alla fine, le cifre del contrattacco di 29.367 prigionieri, 793 cannoni e 3.000 mitragliatrici catturate, ma i tedeschi non erano affatto sconfitti. Quel che avvenne sulla Marna segn\u00f2 la fine delle offensive di primavera, e l'inizio dell'offensiva alleata dei cento giorni dove gli alleati cozzarono contro un esercito tedesco ormai allo stremo, mancante di risorse e uomini ma nonostante tutto ancora funzionale e ben saldo in territorio nemico.\nL'arrivo delle forze statunitensi, il loro peso economico, gli aiuti provenienti dalla Norvegia e dalle colonie ancora in mano all'Intesa, fecero decidere ai comandi dell'esercito tedesco di avviare i negoziati per un armistizio e a firmare la resa. Una decisione basata non tanto dagli eventi militari, dove gli alleati non riuscirono mai a spezzare la resistenza tedesca, ma soprattutto dalle fratture politiche nel fronte interno alla Germania, dalla penuria di generi alimentari che falcidiava la popolazione civile e dall'impossibilit\u00e0 per l'economia tedesca di continuare una guerra contro potenze economicamente preponderanti: tutto questo avrebbe comportato entro non molto tempo una disfatta militare che fu invece cos\u00ec evitata.\nConseguenze.\nNelle cinque azioni militari, i tedeschi persero quasi 200.000 uomini, e da un balzo offensivo ritenuto vittorioso, l'offensiva si trasform\u00f2 in una sconfitta che demoralizz\u00f2 non poco le truppe tedesche.\nAl contrario, pur non essendo una vittoria strategica o tattica per gli alleati, la Seconda battaglia della Marna costitu\u00ec per loro una rampa di lancio; le nuove forze americane, impiegate vittoriosamente a Ch\u00e2teau-Thierry e a bosco Belleau, rinfrancarono, rassicurarono e soprattutto rinforzarono le file degli eserciti alleati.\nCon la sconfitta sulla Marna, l'Alto comando tedesco, si rese conto che non era pi\u00f9 possibile vincere la guerra, la popolazione era sempre pi\u00f9 alla fame, la febbre spagnola mieteva sempre pi\u00f9 vittime in una popolazione sempre pi\u00f9 debole.\nOltre a ci\u00f2, il blocco navale che fermava l'arrivo di materie prime e il conseguente blocco della produzione bellica tedesca, e una serie di avvenimenti concatenati, uniti alla violenta offensiva alleata chiamata dei \"cento giorni\", portarono in pochi mesi ad un collasso industriale e politico in Germania, che l'11 novembre firm\u00f2 l'armistizio e accett\u00f2 il trattato di pace, che serv\u00ec a scatenare quel sentimento di rivalsa che fu uno dei motivi dello scoppio della seconda guerra mondiale."}
{"id": "601445", "revid": "1671603", "url": "https://it.wikipedia.org/wiki?curid=601445", "title": "Torsen", "text": "Il differenziale \"TorSen\" (contrazione delle parole \"Torque Sensing\", cio\u00e8 \"sensibile alla coppia\") viene impiegato come differenziale centrale su autovetture solitamente dotate di trazione integrale, o sull'asse posteriore su autovetture con trazione posteriore e consente di ripartire la coppia motrice tra le due ruote senza mai bloccare del tutto i due semiassi.\nInoltre \u00e8 impiegato come differenziale centrale nelle trazioni integrali delle vetture Audi, denominate Quattro, con motore longitudinale, e sulle Alfa Romeo a trazione integrale denominate Q4.\nLa stessa casa ha installato in passato un differenziale \"Torsen\" anche sulle sue trazioni anteriori denominandolo Q2 migliorando grazie a questo sistema il controllo della vettura in curva e in condizioni di precaria aderenza (vedi Alfa 147, Alfa GT Q2 e la Mito dove viene implementato da un controllo elettronico).\nIl suo funzionamento permette alle due ruote di un medesimo asse di variare la loro velocit\u00e0 relativa, purch\u00e9 una ruota aumenti la sua velocit\u00e0 nella stessa percentuale in cui l'altra diminuisca la propria, come nei normali differenziali durante la percorrenza di una curva.\nNel caso in cui una delle due ruote tenda ad accelerare, come quando sta per pattinare, e l'altra non tenda a ridurre la propria velocit\u00e0, il sistema risulta quasi bloccato e di conseguenza la coppia si indirizza verso la ruota che fa presa, impedendo il pattinamento dell'altra.\nQuesto tipo di differenziale autobloccante meccanico \u00e8 molto utilizzato per la grande affidabilit\u00e0 e la scarsit\u00e0 di manutenzione nel corso della vita operativa, dovuta al fatto che non sono presenti al suo interno elementi di attrito; l'unico suo difetto evidente \u00e8 dato dagli ingombri che sono maggiori dei differenziali autobloccanti a lamelle."}
{"id": "601448", "revid": "117363830", "url": "https://it.wikipedia.org/wiki?curid=601448", "title": "Ettore Barelli", "text": "Uomo di lettere e di profonda cultura umanistica, ha per anni lavorato nella scuola italiana come insegnante prima (lettere italiane e latine, storia) nelle scuole superiori e in particolare in alcuni licei milanesi, come preside del liceo scientifico \"Elio Vittorini\" di Milano poi.\nPer anni collaboratore di importanti case editrici (Rizzoli e Mondadori Scolastica in specie) \u00e8 stato autore di molte traduzioni dal latino (Giovenale, Persio, Ovidio, Virgilio fra gli altri), di libri scolastici di grande fortuna (\"\"La comunicazione letteraria\",\"Mythos\" solo per indicarne un paio fra gli oltre quaranta titoli della sua produzione), di alcuni romanzi (\"Ritratto di Marta\" per i tipi della Rizzoli e \"Il liceo di piazza Frattini\" per quelli della Mondadori, \"Cose quaggi\u00f9 s\u00ec belle\", \"Il matto in biblioteca e altri racconti\",\"La galleria del corso\"\" per la Casa Editrice La Mandragora); per molto tempo ha lavorato anche come responsabile editoriale della \"BUR\".\nFelice oratore, per molti anni ha tenuto conferenze al Teatro Filodrammatici di Milano, il cui contenuto \u00e8 stato raccolto in due volumi editi da Franco Angeli Editore"}
{"id": "601451", "revid": "33689", "url": "https://it.wikipedia.org/wiki?curid=601451", "title": "Rotarit", "text": "Era membro della dinastia degli Arodingi.\nNel 700, quando divamp\u00f2 la lotta per la successione del re appena scomparso, Cuniperto (a cui era fedele), si schier\u00f2 a favore del figlio di quest'ultimo, Liutperto (ancora minorenne), e del suo tutore Ansprando. A opporsi era il duca di Torino Ragimperto, figlio di Godeperto e dunque anche lui esponente della dinastia regnante Bavarese. Lo scontro si risolse con una battaglia, combattuta a Novara agli inizi del 701, che vide Rotarit e il suo alleato Ansprando soccombere. Ragimperto, sostenuto dai Longobardi di \"Neustria\" (come all'epoca era chiamata la regione nord-occidentale del regno) sal\u00ec sul trono e immediatamente si associ\u00f2 il figlio, il futuro Ariperto II.\nAlla morte di Ragimperto, avvenuta pochi mesi dopo la battaglia di Novara, . e l'anno successivo (702) sconfisse a Pavia i protettori di Liutperto, depose e fece imprigionare il giovane re. Rotarit, rientrato a Bergamo, si proclam\u00f2 re ma venne sconfitto dopo un assedio, dapprima a Lodi e poi a Bergamo, da Ariperto che, dopo avergli fatto radere la barba e la testa in segno di massimo spregio, lo trasfer\u00ec a Torino dove lo fece uccidere (702)."}
{"id": "601463", "revid": "1714743", "url": "https://it.wikipedia.org/wiki?curid=601463", "title": "Bermudo III di Le\u00f3n", "text": "Origine.\nFiglio del re di Le\u00f3n e Castiglia Alfonso V e di Elvira Men\u00e9ndez de Melanda figlia del conte galiziano, Menendo Gonz\u00e1lez e di sua moglie, Toda Domna.\nBiografia.\nGiovinezza.\nNel 1028, alla morte del padre, eredit\u00f2 il regno di Le\u00f3n e Castiglia, all'et\u00e0 di circa 11 anni, per cui fu affiancato dalla sua matrigna, Urraca Garc\u00e9s di Navarra, figlia del re di Navarra, Garc\u00eda S\u00e1nchez II il Tremolante, come reggente.Nello stesso anno, il padre, prima di morire, per porre fine a dieci anni di tensioni e battaglie tra il regno di Le\u00f3n e la contea di Castiglia, per le terre tra i fiumi, Cea e Pisuerga, aveva programmato il matrimonio tra la propria figlia e sorella di Bermudo, Sancha ed il conte di Castiglia, Garc\u00eda S\u00e1nchez.Ancora in quell'anno (1028), Bermudo si spos\u00f2, per la prima volta, con Urraca, una nobile di cui non si conoscono gli ascendenti.\nNel 1029, quando il conte di Castiglia, Garcia Sanchez, si rec\u00f2 in Le\u00f3n per il matrimonio, fu ucciso all'uscita dal palazzo reale di Le\u00f3n, dove si era recato per conoscere la sua promessa sposa, l'infanta Sancha.Sia Bermudo, attraverso la reggente Urraca, che il fratello di quest'ultima, il re di Navarra Sancho reclamarono allora diritti dinastici sulla Castiglia: Bermudo, in quanto re di Castiglia, riteneva di dover rientrare in possesso della contea, per il fatto che il conte, Garc\u00eda S\u00e1nchez, era morto senza eredi; mentre Sancho III Garc\u00e9s avanzava le sue pretese per via del suo matrimonio con la principessa di Castiglia, Munia.Sancho, anche per l'appoggio dei castigliani, ebbe la meglio ed occup\u00f2 tutta la Castiglia e la moglie Munia ne divenne contessa.Si riapr\u00ec allora la contesa per le terre tra i fiumi, Cea e Pisuerga, tra il Le\u00f3n e la Castiglia sorretta dalla Navarra, che dur\u00f2 diversi mesi con la perdita da parte del Le\u00f3n delle terre nella regione di Palencia, sino che a fu siglata la pace, con un nuovo contratto di matrimonio tra Sancha, sorella di Bermudo e Ferdinando, figlio di Sancho e di Munia.\nVerso il 1031, Bermudo si spos\u00f2, per la seconda volta, con Elvira, una nobile di cui non si conoscono gli ascendenti.\nMatrimonio rappacificatore.\nIl matrimonio tra Sancha e Ferdinando avvenne nel 1032, ma la pace fu di breve durata e l'anno seguente la guerra era gi\u00e0 ripresa e dopo la conquista di Zamora, Sancho, nel 1034, occup\u00f2 Astorga e la stessa Le\u00f3n, capitale del regno, costringendo Bermudo a rifugiarsi in Galizia.Quindi Sancho aveva riunito la quasi totalit\u00e0 della cristianit\u00e0 in un unico stato che si estendeva, a nord del fiume Duero, dalla Galizia alla contea di Barcellona e comprendeva: il regno di Navarra, la contea di Aragona, le contee di Sobrarbe e Ribagorza, il regno (ex contea) di Castiglia ed il regno di Le\u00f3n.Dal 1034, Sancho si fece chiamare \"Imperator Totus Hispaniae\" e con questo titolo batt\u00e9 moneta.Sempre in quell'anno, Bermudo si rappacific\u00f2 con Sancho, sposandosi, per la terza volta, con Jimena Garces di Navarra, figlia dello stesso \"Imperator Totus Hispaniae\".\nGuerra contro la Castiglia e morte.\nSolo dopo la morte di Sancho III, avvenuta nel 1035, Bermudo pot\u00e9 recuperare i suoi territori, ma si dovette scontrare col cognato, il conte Ferdinando I di Castiglia, fratello di sua moglie Jimena e marito di sua sorella Sancha I, che reclamava la successione sul Le\u00f3n. Nel 1037, Ferdinando invase i territori di Bermudo.Bermudo mor\u00ec in questo stesso anno, (1037), nella battaglia di Tamar\u00f3n, dove le truppe di Ferdinando ebbero la meglio su quelle di Bermudo. Non avendo discendenti diretti, dopo la sua morte la corona di Le\u00f3n passo a sua sorella Sancha I, gi\u00e0 contessa consorte di Castiglia, la quale associ\u00f2 al trono il marito Ferdinando.Bermudo fu tumulato nella sua capitale, Le\u00f3n, nella Basilica di San Isidoro.\nDiscendenza.\nBermudo ebbe un solo figlio, molto probabilmente dalla prima moglie, Urraca:"}
{"id": "601465", "revid": "116937651", "url": "https://it.wikipedia.org/wiki?curid=601465", "title": "Leonella Sgorbati", "text": "Biografia.\nSuor Leonella, al secolo Rosa Maria Sgorbati, nacque nel 1940 a Gazzola, in provincia di Piacenza, dove ha trascorso l'infanzia. Tra i dieci e i ventitr\u00e9 anni \u00e8 vissuta a Sesto San Giovanni (MI), nella parrocchia di san Giuseppe. \u00c8 poi entrata, nel 1963, nell'ordine delle Suore Missionarie della Consolata a Sanfr\u00e8, in provincia di Cuneo, dove ha preso i voti perpetui nel novembre 1972. Dopo aver frequentato la scuola infermieri nel Regno Unito (1966 - 1968), si \u00e8 trasferita in Kenya nel settembre 1972, dove ha prestato servizio alternativamente al Consolata Hospital Mathari, Nyeri, e al Nazareth Hospital di Kiambu vicino a Nairobi. Nel 1983 suor Leonella cominci\u00f2 gli studi superiori di scienze infermieristiche e nel 1985 divenne il pi\u00f9 importante tutor della scuola infermieri incorporata al Nkubu Hospital, Meru.\nNel novembre 1993 \u00e8 stata eletta superiore regionale delle Suore Missionarie della Consolata del Kenya, compito che ha svolto per sei anni. Dopo un anno sabbatico ha trascorso alcuni mesi all'ospedale pediatrico di Mogadiscio, per studiare la possibilit\u00e0 di aprire una scuola infermieri nell'ospedale retto dall'organizzazione SOS Villaggi dei Bambini (SOS Children's Village). La scuola ha aperto nel 2002, con l'operato di suor Leonella. Le prime 34 infermiere si sono diplomate nel 2006, certificate dall'Organizzazione Mondiale della Sanit\u00e0, poich\u00e9 la Somalia \u00e8 priva di governo dal 1991.\nPoich\u00e9 suor Leonella desiderava formare altri tutor per la scuola infermieri, ritorn\u00f2 in Kenya con tre nuove infermiere diplomate per iscriverle ad un corso della scuola medica. Al ritorno ebbe difficolt\u00e0 ad ottenere un visto per il rientro a Mogadiscio, per le nuove regole previste dalle corti islamiche che ora controllano la citt\u00e0 e i suoi dintorni. Rientrata a Mogadiscio il 13 settembre 2006, il 17 settembre \u00e8 stata uccisa a colpi d'arma da fuoco all'esterno dell'ospedale pediatrico, assieme alla guardia del corpo. Probabilmente (ma non vi \u00e8 certezza) l'omicidio \u00e8 stato una rappresaglia per la lezione di papa Benedetto XVI a Ratisbona, durante la quale alcune frasi pronunciate hanno offeso la sensibilit\u00e0 di parte del mondo islamico. I due assassini si erano nascosti dietro un taxi, da cui le hanno sparato nella schiena. La suora \u00e8 stata trasportata al Pronto Soccorso, ma \u00e8 morta poco dopo. Le autorit\u00e0 somale stanno cercando gli autori del delitto e sono stati arrestati due sospetti. L'omicidio avviene dopo altre uccisioni di italiani sia volontari laici e che personale religioso in Somalia: Graziella Fumagalli, medico, uccisa il 22 ottobre 1995 nel Centro antitubercolosi della Caritas Italiana a Merca; Annalena Tonelli, uccisa da estremisti islamici il 5 ottobre 2003 a Borama, dopo 33 anni di dedizione agli ultimi; il vescovo Salvatore Colombo, francescano, ucciso il 9 luglio 1989 a Mogadiscio durante la messa .\nBeatificazione.\nLa causa di beatificazione di Leonella Sgorbati \u00e8 stata aperta il 31 agosto 2013. L'8 novembre 2017 papa Francesco ha autorizzato la promulgazione del decreto riguardante il suo martirio. \u00c8 stata beatificata il 26 maggio 2018 a Piacenza in una celebrazione eucaristica presieduta dal cardinale Angelo Amato, Prefetto della Congregazione delle cause dei santi e concelebrata, tra gli altri, dall'Arcivescovo di Milano Mario Delpini."}
{"id": "601466", "revid": "1123217", "url": "https://it.wikipedia.org/wiki?curid=601466", "title": "Lepista glaucocana", "text": "Lepista glaucocana \u00e8 un fungo tardo autunnale della famiglia Boletaceae, molto somigliante a \"Lepista nuda\", con la quale viene spesso confusa.\nDescrizione.\nCappello.\nDiametro fino a 6\u201312\u00a0cm, abbastanza spesso. Dapprima umbonato-ottuso, anche campanulato, poi emisferico, infine piano, con margine involuto, pi\u00f9 o meno ondulato.\nSuperficie liscia, pi\u00f9 chiara di quello della \"L. nuda\"; di colore variabile, dal lilacino al violetto, pi\u00f9 scuro al centro.\nLamelle.\nMolto fitte, arrotondate al gambo, adnato-uncinate, libere dal gambo, concolori al cappello (lilla), facilmente asportabili dal cappello.\nGambo.\n5-10 x 1\u20133\u00a0cm. Tozzo, cilindrico, concolore al gambo, ornato da fibrille e pruina pi\u00f9 scura, pi\u00f9 grosso alla base che \u00e8 inglobata dal micelio.\nCarne.\nElastica, di colore biancastro con tonalit\u00e0 lilla, spessa.\nSpore.\nRosate in massa.\nDistribuzione e habitat.\nAi primi freddi autunnali e fino all'inizio dell'inverno. Predilige gli olmi.\nCommestibilit\u00e0.\nDiscreta, previa cottura, data la sua stretta parentela con \"L. nuda\" (tossico da crudo). Non \u00e8 necessaria la prebollitura."}
{"id": "601470", "revid": "104458", "url": "https://it.wikipedia.org/wiki?curid=601470", "title": "Ariperto II", "text": "Biografia.\nFiglio del duca di Torino Ragimperto, nel 700 sostenne il padre nella sua ascesa al trono contro il figlio del defunto Cuniperto, Liutperto. Il tentativo riusc\u00ec grazie al sostegno dei Longobardi di Neustria (come all'epoca era chiamata la regione nord-occidentale del regno) e Ragimperto associ\u00f2 il figlio al trono (701), ma pochi mesi dopo mor\u00ec; Ariperto venne imprigionato dai sostenitori di Liutperto, il reggente Ansprando e il duca di Bergamo Rotarit, che riportarono sul trono il giovane figlio di Cuniperto.\nAriperto riusc\u00ec a fuggire e l'anno successivo 702 sconfisse a Pavia i protettori di Liutperto; depose e fece imprigionare il giovane re e si incoron\u00f2 al suo posto. Rotarit, a Bergamo, persever\u00f2 nella sua opposizione e si proclam\u00f2 a sua volta re; Ariperto marci\u00f2 contro di lui, lo sconfisse dopo un sanguinoso assedio e, dopo avergli fatto rasare il capo e la barba in segno di disprezzo (era il trattamento applicato a schiavi e prigionieri di guerra), lo releg\u00f2 a Torino dove lo fece uccidere. Anche Liutperto venne soppresso, affogato durante un bagno. Sfugg\u00ec alla cattura Ansprando, che ripar\u00f2 prima sull'Isola Comacina, poi presso il duca di Baviera. Ariperto imprigion\u00f2 per\u00f2 i suoi famigliari (la moglie e i figli), che fece orribilmente mutilare; si salv\u00f2 soltanto il giovanissimo figlio minore, Liutprando, che venne restituito al padre.\nRidusse, subito dopo, il ducato di Bergamo a gastaldato per controllare direttamente, attraverso suoi uomini di fiducia, il gruppo di potere che si era costituito a Bergamo divenuta, fin dalla morte di Clefi, uno dei pi\u00f9 forti ducati longobardi. Un nuovo tentativo di rivolta fu ordito, poco dopo, dal duca del Friuli, Corvolo; Ariperto lo sconfisse, lo fece accecare e lo sostitu\u00ec con il fedele Pemmone.\nProsegu\u00ec la politica filocattolica della dinastia bavarese, cui apparteneva, restituendo al papa i territori sulle Alpi Cozie occupate dai suoi predecessori e cercando l'amicizia tanto del pontefice quanto dei Bizantini, senza approfittare dalla crisi che in quel momento colpiva l'Impero e che stava portando le sue province italiane a sempre maggiori distacco e autonomia.\nSuperate le tensioni iniziali, il regno di Ariperto fu pacifico e prosperoso ma, stando a Paolo Diacono, il re matur\u00f2 con il tempo una crescente e profonda diffidenza verso tutti, rasentando la mania di persecuzione. Si travestiva per poter ascoltare in incognito ci\u00f2 che si pensava di lui nella corte e tra il popolo di Pavia. Leggendaria era anche la sua avarizia: quando riceveva un ambasciatore straniero, si presentava in abiti grossolani e dimessi, per non incoraggiare la voglia di bottino degli altri sovrani.\nAll'inizio del 712 Ansprando riusc\u00ec a raccogliere un esercito in Baviera e cal\u00f2 in Italia; lo scontro, protratto fino al calar delle tenebre, avvenne a marzo ed ebbe un esito incerto. Ariperto sembrava avere la meglio, tanto che i Bavari erano sul punto di abbandonare il campo, ma commise il grave errore di rientrare immediatamente a Pavia. I suoi soldati, offesi da quello che ritennero un atto di vilt\u00e0, lo abbandonarono. Ariperto tent\u00f2 di eclissarsi abbandonando la capitale per rifugiarsi presso i Franchi, mentre fuggivano anche suo fratello e suo figlio. Ariperto anneg\u00f2 nel Ticino, appesantito dal tesoro con cui stava cercando di fuggire, e dopo di lui nessun altro esponente della dinastia bavarese sarebbe ritornato sul trono longobardo. Venne sepolto nella chiesa di San Salvatore."}
{"id": "601472", "revid": "466539", "url": "https://it.wikipedia.org/wiki?curid=601472", "title": "Il giorno dello sciacallo (romanzo)", "text": "Il giorno dello sciacallo \u00e8 un romanzo thriller scritto da Frederick Forsyth, pubblicato nel 1971. Nel libro un sicario professionista \u00e8 incaricato di uccidere il Presidente francese Charles de Gaulle. \u00c8 considerato dalla critica come uno dei pi\u00f9 famosi libri di spionaggio. Esistono due versioni cinematografiche del libro: \"Il giorno dello sciacallo\" del 1973 e \"The Jackal\" del 1997.\nTrama.\nNel 1962, dopo la fine del dominio coloniale francese in Algeria, il colonnello Marc Rodin, succeduto ad Antoine Argoud nella dirigenza delle operazioni dell'Organisation arm\u00e9e secr\u00e8te (OAS), contatta, dopo averlo selezionato da una rosa di candidati, un sicario professionista per uccidere Charles de Gaulle. Il presidente francese agli occhi dell'OAS si era macchiato della gravissima colpa di aver amputato la patria francese. Lo \"Sciacallo\", nome di battaglia del killer, non vuole aiuto da parte dell'OAS per l'omicidio, dato che questa \u00e8 sicuramente infiltrata dai servizi segreti. \nIl killer viene seguito per\u00f2, da un ufficio di Parigi, dal pi\u00f9 pignolo ed arguto investigatore della polizia, Claude Lebel, disposto a chiedere aiuto ai colleghi di tutto il mondo pur di trovarlo. Investito di poteri eccezionali dal Governo francese, Lebel inizia una battaglia a distanza con lo Sciacallo che tenta di sfuggire ai suoi inseguitori percorrendo, in un susseguirsi mozzafiato di episodi, tutta la Francia."}
{"id": "601473", "revid": "287204", "url": "https://it.wikipedia.org/wiki?curid=601473", "title": "Dossier Odessa", "text": "Dossier Odessa (\"The Odessa File\") \u00e8 un romanzo thriller scritto da Frederick Forsyth e pubblicato nel 1972.\nTrama.\nNel novembre del 1963, poco dopo aver appreso per radio la notizia della morte a Dallas del Presidente USA Kennedy, Peter Miller, un giornalista freelance di cronaca nera di Amburgo, segue l'ambulanza che arriva all'appartamento di Solomon Tauber, un ebreo sopravvissuto allo sterminio dell'Olocausto, che si \u00e8 suicidato. Il poliziotto che segue le indagini, un suo amico, passa a Miller il manoscritto nel quale l'ebreo rievoca la sua tragica esperienza nel campo di concentramento di Riga-Kaiserwald, dove vengono descritti i crimini commessi da Eduard Roschmann, il capitano delle SS che comandava il campo, chiamato \"il Boia di Riga\". Miller si risolve cos\u00ec a intraprendere la sua personale caccia all'uomo: la sua attenzione viene richiamata in particolare da quel passaggio delle memorie nel quale Tauber narra di aver assistito all'uccisione di un capitano dell'esercito tedesco, che indossava una decorazione militare insolita, per mano di Roschmann.\nDapprima egli si rivolge all'Ufficio del Procuratore Generale, solo per scoprire che nessuno \u00e8 disposto a perseguire o ricercare i criminali nazisti. Si rivolge quindi a Simon Wiesenthal, il notissimo 'cacciatore di nazisti', dal quale apprende che i membri delle SS sono o fuggiti dalla Germania o hanno ottenuto documenti falsi per rimanere in Germania, reinsediandosi nella vita civile o politica, grazie all'organizzazione segreta denominata con l'acronimo \"ODESSA\", creata prima della sconfitta della Germania nazista con lo scopo di proteggere gli affiliati SS.\nMiller viene avvicinato da un gruppo di vigilantes ebrei, legati al Mossad, che sono alla ricerca di criminali di guerra tedeschi e tentano di infiltrarsi nell'ODESSA. Questi chiedono a Miller di introdursi lui stesso nell'ODESSA: egli accetta. Un ex membro delle SS che lavora coi vigilantes lo addestra per farlo passare per un ex sergente delle SS. Miller si reca da un avvocato che lavora per ODESSA e, dopo aver superato un severo scrutinio, gli viene concesso di ottenere un passaporto falso che gli servir\u00e0 per scappare all'estero.\nIl film.\nNel 1974 il regista Ronald Neame realizz\u00f2 per il grande schermo il film \"Dossier Odessa\". Protagonista della pellicola \u00e8 l'attore Jon Voight nei panni di Peter Miller, mentre Maximilian Schell interpreta il ruolo del nazista fuggiasco Eduard Roschmann. Nel film compare anche Simon Wiesenthal, interpretato da Shmuel Rodensky."}
{"id": "601477", "revid": "287204", "url": "https://it.wikipedia.org/wiki?curid=601477", "title": "I mastini della guerra", "text": "I mastini della guerra \u00e8 un romanzo scritto da Frederick Forsyth pubblicato nel 1974.\nIl libro trae spunto dall'esperienza diretta fatta da Forsyth in Biafra, dove ha avuto modo di conoscere profondamente l'ambiente degli ufficiali e dei soldati mercenari, le loro psicologie irregolari, i legami che li tengono avvinti l'uno all'altro o l'odio esasperato e feroce che li separa e li contrappone come nemici irriducibili.\nIl libro ha ispirato l'omonimo film con Christopher Walken (James Shannon) e Tom Berenger.\nTrama.\nIl libro comincia con la scoperta, da parte di sir Charles Manson, proprietario della ManCon, una multinazionale della \"City\", di un enorme giacimento di platino all'interno di una montagna, chiamata \"la Montagna di Cristallo\". Per ottenerne il controllo, l'azienda arriva a decidere di impiegare un mercenario per rovesciare il governo della nazione africana in cui si trova il giacimento, lo Zangaro. Uno degli associati, Michael Endean, si muove per trovare il professionista migliore sulla piazza, individuandolo in Charles Alfred Thomas Shannon (detto \"Cat\" per via delle sue iniziali), mentre un altro per identificare un oppositore molto malleabile del governo dello Zangaro per sostituire il sanguinario presidente; questo viene individuato in Antoine Bobi, \"colonnello\" dell'esercito della Repubblica dello Zangaro e appartenente ad una trib\u00f9 rivale di quella del presidente in carica, ma altrettanto sanguinario e privo di scrupoli, fuggito dal paese perch\u00e9 visto dal dittatore come un possibile rivale. Shannon, una volta sotto contratto, si muove per tutta l'Europa contattando la sua squadra ed i mercanti d'armi, ma prender\u00e0 anche informazioni sul suo datore di lavoro che far\u00e0 di tutto per rimanere nell'ombra. Dopo essere entrato in contatto con la figlia di Manson, con la quale ha una relazione, entra anche nel mirino di un mercenario francese che non ha gradito di essere stato scartato nella selezione a favore di Shannon."}
{"id": "601478", "revid": "1654832", "url": "https://it.wikipedia.org/wiki?curid=601478", "title": "Simona Cavallari", "text": "Biografia.\nFiglia di gestori di un bar e ultima di tre sorelle, esordisce giovanissima, a 7 anni, nella pubblicit\u00e0 della Fiat 127. Il suo esordio in tv risale al 1982 in \"Colomba\", regia di Giacomo Battiato, dopo essere stata notata da un agente a una sfilata per bambini. Nel 1985 debutta nel cinema diretta da Damiano Damiani con il film \"Pizza Connection\", dove ha il suo primo ruolo da protagonista. Alcuni anni dopo interpreta il ruolo di \"Ester Rasi\" nella serie televisiva \"La piovra 4\" (1989), regia di Luigi Perelli.\nNel 1994 partecipa al \"Festival di Cannes\" con il film \"Il sogno della farfalla\", regia di Marco Bellocchio. Nel 1997 \u00e8 la fidanzata di Gabriel Garko in \"Angelo nero\" e l'anno seguente recita in teatro con gli spettacoli \"Domani notte a mezzanotte qui\", \"Perpetua Song\" e \"Nella citt\u00e0 l'inferno\". L'anno seguente torna sul grande schermo con il film \"Amor nello specchio\", diretto da Salvatore Maira. Nel 2000 \u00e8 tra i protagonisti della miniserie tv di successo, in onda su Rai 2, \"Sospetti\", regia di Luigi Perelli.\nTra le altre numerose fiction tv in cui ha in seguito lavorato, \"La caccia\" e \"I figli strappati\", entrambe del (2005) e dirette da Massimo Spano per Rai Uno, \"La buona battaglia - Don Pietro Pappagallo\" (2006), regia di Gianfranco Albano.\nNel 2007 ritorna in televisione con la miniserie \"Il capo dei capi\", in onda su Canale 5, e dal 2009 al 2012 \u00e8 protagonista, sempre per Canale 5, della serie TV \"Squadra antimafia - Palermo oggi\", con Giulia Michelini: Simona interpreta la vicequestore Claudia Mares che per i suoi ideali di giustizia sar\u00e0 perennemente in lotta contro la mafia.\nInterpreta il commissario Viola Mantovani in \"Le mani dentro la citt\u00e0\", fiction Mediaset ambientata a Milano e riguardante le infiltrazioni della 'ndrangheta in Lombardia. Nel settembre 2012 in un'intervista ha dichiarato che \"la gente ormai per strada non mi chiama Simona ma Mares. La sfida sar\u00e0 riuscire a farla dimenticare, ma quello che potevo dare l'ho dato. Con questa nuova fiction ho chiuso il mio ciclo sociale. Piuttosto che fossilizzarmi in un personaggio, mi fermo. Ho tre figli, non ho paura di stare senza far nulla. In futuro, dopo tanto impegno vorrei qualcosa di leggero. Sar\u00e0 l'ultima volta che tratto questi temi. Altrimenti, tanto vale arruolarmi in polizia\".\nDopo aver preso parte ad un episodio di \"Don Matteo\" del 2020, torna in tv nel 2021 in \"Storia di una famiglia perbene\", miniserie in cui fa da comparsa anche suo figlio Pablo Alberto.\nVita privata.\nDal 1998 al 2009 ha avuto una relazione con il cantautore Daniele Silvestri, da cui ha avuto due figli, Pablo Alberto e Santiago Ramon, nati rispettivamente nel 2002 e nel 2003.\nNel novembre 2011 \u00e8 nato il suo terzo figlio, Levon Axel, avuto dal compagno Roberto Libertini. Nel dicembre 2013 la coppia si \u00e8 separata.\nSimona Cavallari \u00e8 buddhista."}
{"id": "601486", "revid": "106456", "url": "https://it.wikipedia.org/wiki?curid=601486", "title": "Il giorno dello Sciacallo", "text": ""}
{"id": "601491", "revid": "205250", "url": "https://it.wikipedia.org/wiki?curid=601491", "title": "Alonso de Contreras", "text": "Biografia.\nCastigliano, vissuto tra la fine del '500 e la prima met\u00e0 del '600, fu soldato professionista nella Spagna imperiale degli Asburgo. Combatt\u00e9 dal Mediterraneo - dall'Italia a Malta, dal Nordafrica al Levante - alle Fiandre, nelle Antille; governatore, per un certo periodo, dell'isola di Pantelleria, fu amico di F\u00e9lix Lope de Vega, che gli dedic\u00f2 la sua commedia \"El rey sin reino\".\nFu forse per incoraggiamento di Lope che Contreras si dedic\u00f2 alla stesura delle proprie memorie, \"Vida del capit\u00e1n Contreras\", iniziate nel 1630 e terminate a Palermo nel 1633. Rimaste in manoscritto per quasi tre secoli, in un portolano conservato alla \"Biblioteca Nazionale di Madrid\", il testo fu pubblicato nel 1900; il racconto spericolato e crudo di quest'esistenza perigliosa fu rivalutato nel 1943 da Jos\u00e9 Ortega y Gasset, che ne mise in luce l'importanza di documento storico, oltre alla vivacit\u00e0 della narrazione, che l'imperizia letteraria del narratore rende soltanto pi\u00f9 autentica. Altri entusiasti lettori del libro furono Benedetto Croce, Ernst J\u00fcnger, Leonardo Sciascia."}
{"id": "601493", "revid": "110157", "url": "https://it.wikipedia.org/wiki?curid=601493", "title": "Monmouthshire", "text": "Monmouthshire (Sir Fynwy in gallese) \u00e8 una contea del sud-est del Galles. Il nome deriva dalla storica contea di Monmouthshire, di cui copre il 60% pi\u00f9 orientale.\nGeografia fisica.\nLa contea confina a nord ed a nord-est con l'Herefordshire, a est con il Gloucestershire (in Inghilterra), a sud si affaccia sull'ampio estuario del Severn, a ovest confina con i distretti unitari di Blaenau Gwent, Torfaen e Newport.\nIl territorio \u00e8 montuoso nel nord-ovest dove si estendono le estreme propaggini del Brecon Beacons e delle \"Black Mountains\". A nord e nell'area centro-orientale \u00e8 prevalentemente collinare. Il centro della contea e l'area costiera, che si affaccia sull'estuario del Severn, \u00e8 prevalentemente pianeggiante. Il fiume principale \u00e8 il Wye (\"Afon Gwy\" in gallese) che segna il confine orientale con l'Inghilterra, mentre il suo affluente di destra, il fiume \"Monnow\", segna il confine settentrionale. Il Monnow riceve a sua volte le acque dell\"'Honduu\" che nasce nelle \"Black Mountains\". Alla confluenza del Monnow con il Wye sorge la storica cittadina di Monmouth (\"Trefynwy\" in gallese).\nNel nord-est e nell'area centro-orientale della contea scorre il fiume Usk nella cui valle \u00e8 posta la cittadina di Abergavenny (\"Y Fenni\" in gallese) circondata da colline. Altri centri della contea sono Raglan, Chepstow (posta sul fiume Wye non lontana dalla costa) e Caldicot posta in prossimit\u00e0 della costa, all'ingresso del tunnel ferroviario che attraversa l'estuario del Severn.\nAmministrazione.\nLa contea \u00e8 una unitary authority nata il primo aprile del 1996 in attuazione del \"Local Government (Wales) Act\" del 1994. Essa copre la parte orientale della contea tradizionale di Monmouthshire.\nIl consiglio di contea ha sede a Cwmbran che \u00e8 posta nel territorio del distretto unitario di Torfaen, al di fuori dei confini dell'attuale contea di Monmouthshire.\nDal punto di vista dell'ordine pubblico, la contea fa riferimento alla Gwent Police.\nCollegamenti esterni.\n "}
{"id": "601495", "revid": "1494169", "url": "https://it.wikipedia.org/wiki?curid=601495", "title": "Il giorno dello sciacallo", "text": ""}
{"id": "601497", "revid": "371529", "url": "https://it.wikipedia.org/wiki?curid=601497", "title": "Non aprite quella porta IV", "text": "Non aprite quella porta IV (\"Texas Chainsaw Massacre: The Next Generation\") \u00e8 un film del 1994 prodotto, scritto e diretto da Kim Henkel ed interpretato da Ren\u00e9e Zellweger e Matthew McConaughey.\nIl film \u00e8 una fusione tra remake e sequel contemporaneo del film originale. Scritto e diretto da Kim Henkel, co-sceneggiatore delle prime pellicole, ha avuto un budget di circa 600. 000 dollari.\nTrama.\nTexas, 22 maggio 1996. Quattro ragazzi: Jenny, Sean, Heather e Barry, vanno al ballo della scuola, ma dopo una lite tra Heather e Barry, i due salgono in macchina. Dopo essersi accorti che in auto ci sono Jenny e Sean, hanno un incidente automobilistico nel quale un ragazzo con un'altra macchina perde i sensi. Sean resta a controllare il ragazzo svenuto mentre Jenny, Barry e Heather vanno a chiedere aiuto ad una donna di nome Darla, che dice loro di chiedere al marito Vilmer di riparare le macchine. Vilmer, un uomo psicopatico con una gamba elettrica, arriva da Sean e uccide il ragazzo svenuto, per poi uccidere Sean.\nI tre ragazzi trovano una casa, ma la bellissima Jenny decide di tornare indietro a vedere se Sean sta bene. Heather si siede su una panchina a dondolo e Barry va a vedere se c'\u00e8 qualcuno in casa. Walter, il fratello di Vilmer, con un fucile minaccia Barry e intanto Heather viene catturata da Faccia di Cuoio che la porta in casa e la chiude nel freezer per poi appenderla ad un gancio. Jenny si accorge che le due macchine non ci sono pi\u00f9 e si fa dare un passaggio dal carro attrezzi di Vilmer. Vilmer la terrorizza e gli fa vedere i cadaveri di Sean e del ragazzo dell'incidente. Jenny, spaventata, si butta dalla vettura, per poi essere inseguita da Vilmer. Poi, per\u00f2, Vilmer se ne va lasciando Jenny nei boschi bui e oscuri. Dietro di Jenny c'\u00e8 Faccia di Cuoio vestito da donna, travestimento che usa per attirare gli uomini per poi ucciderli. Jenny viene inseguita dall'assassino munito di motosega.\nLa ragazza arriva alla casa del serial killer, chiude a chiave la porta e sale al piano di sopra dove ruba la pistola ad un poliziotto imbalsamato. Faccia di Cuoio riesce a entrare e la ragazza cerca di sparargli ma la pistola \u00e8 scarica e Jenny \u00e8 costretta a buttarsi gi\u00f9 dalla finestra del piano di sopra. Durante l'inseguimento sul tetto, Jenny si lancia contro il cavo del telefono rimanendoci appesa e Faccia di Cuoio taglia il cavo facendo cadere la ragazza nella serra della casa. Jenny scappa da Darla. Darla la aiuta ma poi chiama il cognato per legare la ragazza. Jenny viene legata e chiusa in un sacco per poi essere buttata nel bagagliaio dell'auto di Darla. Darla va a prendere delle pizze da portare a casa. Intanto Heather si trova in mezzo alla strada, tenta di scappare, ma non ne ha le forze. Arrivati a casa, Vilmer terrorizza Jenny. Faccia di Cuoio ha di nuovo catturato Heather e intanto si era vestito da donna. Vilmer bacia Heather mordendole la bocca.\nJenny e Darla si chiudono in bagno a parlare del lavoro di Vilmer che entra nella stanza a mettere un coltello alla gola di Jenny e gli fa una specie di quiz che lei fortunatamente indovina. Prima che entri Vilmer, Darla rivela a Jenny che la sua famiglia appartiene ad una societ\u00e0 segreta, che \u00e8 stata mandante di molti assassinii per migliaia di anni, tra cui l'ex presidente degli Stati Uniti John Fitzgerald Kennedy. Usciti dal bagno comincia un litigio della famiglia. Jenny, mentre gli altri litigano, prende il fucile del fratello Walter e minaccia la famiglia. Vilmer riesce a rubargli di mano il fucile. Jenny scappa e ruba la macchina di Darla ma Vilmer apre il cofano dell'auto facendo distrarre la ragazza che fa sbattere la macchina contro un albero. Jenny viene riportata a casa e con un colpo di fucile in faccia sviene.\nNel momento della cena, Faccia di Cuoio indossa un vestito da donna, una maschera da transessuale e si trucca con il rossetto. Jenny si sveglia nel bel mezzo della cena della famiglia. La schiena di Heather viene data a fuoco e alla cena si unisce un ricco, cinico e misterioso uomo d'affari tedesco, Rothman, leader della societ\u00e0 segreta denominata Illuminati, che parla di equilibrio raggiunto attraverso l'orrore. Quest'uomo sembra avere il ruolo di manipolatore di politica mondiale e della famiglia di macellai. Rothman lecca il viso di Jenny, che si contorce con disgusto e mostrandogli i suoi piercing nello stomaco, poi se ne va soddisfatto. Vilmer, arrabbiato, schiaccia la testa di Heather, uccidendola. Per Jenny \u00e8 un buon momento per scappare via, ma viene di nuovo catturata. Faccia di Cuoio prepara la motosega. Jenny ruba il telecomando della gamba elettrica di Vilmer facendogliela muovere di continuo, poi riesce finalmente a scappare dalla casa.\nSulla strada Jenny trova due vecchietti che guidano un camper che la fanno salire. Faccia di Cuoio e Vilmer confondono i vecchietti che sbandano e muoiono, ma Jenny \u00e8 ancora viva. Parte un grande aereo telecomandato pilotato da Rothman che ha un sensore che pu\u00f2 percepire la gamba elettrica di Vilmer. Jenny scappa inseguita dai due fratelli, ma l'aereo passa vicino a Vilmer e lo uccide. Faccia di Cuoio si ferma a piangere il fratello e, Jenny vede una limousine. Jenny ci sale di corsa e dentro ci trova Rothman che la vuole veramente aiutare. Faccia di Cuoio guardando il corpo del fratello a terra senza vita, si dispera cominciando ad agitare la sega elettrica. Rothman spiega i motivi di tutto questo a Jenny e poi la porta in ospedale, dove viene interrogata da un poliziotto. In ospedale c'\u00e8 una donna su una barella che per Jenny \u00e8 molto familiare. Nel frattempo Faccia di Cuoio sta ancora urlando agitando la motosega in aria: la sua tipica danza.\nProduzione.\nJim Siedow, interprete di Drayton Sawyer, il \"Cuoco\" dei primi due film, fu contattato per la parte di Vilmer, ma l'attore rifiut\u00f2. Paul A. Partain, Marilyn Burns e John Dugan, tutti e tre presenti nel film del 1974, fanno un cameo in questa pellicola; si possono vedere all'ospedale alla fine. Kim Henkel sperava di fare con questo film il seguito diretto del film del 1974. I personaggi di Vilmer e Walter dovrebbero essere rispettivamente l'\"Autostoppista\" e il \"Cuoco\".\nSviluppo.\nCirca le prime fasi di sviluppo del film, Robert Kuhn dichiar\u00f2: \nIn un documentario del 1996 sul making of del film, Henkel dichiar\u00f2 di aver scritto i personaggi del film in maniera volutamente esagerata e come fossero dei cartoni animati per far risaltare la quintessenza della giovent\u00f9 americana. Henkel cit\u00f2 come ispirazione i casi dei serial killer Ed Gein ed Elmer Wayne Henley sia per \"Texas Chainsaw Massacre: The Next Generation\" sia per l'originale \"The Texas Chain Saw Massacre\". Inoltre, Henkel infuse deliberatamente nella sceneggiatura temi di emancipazione femminile, in particolare nel personaggio di Jenny: \u00ab\u00c8 la sua storia. Riguarda la sua trasformazione, il suo rifiuto di tacere, di essere messa a tacere, di essere vittimizzata. E per estensione il suo rifiuto di essere oppressa come donna. Anche dalla cultura ... Portare Jenny in un mondo in cui la cultura era grottescamente esagerata era un modo per portarla a vedere il suo mondo pi\u00f9 chiaramente\u00bb.\nTravestitismo di Leatherface.\nUn elemento interessante relativamente alle tematiche presenti nel film, notato sia dalla critica sia dagli studenti di cinema, \u00e8 l'introduzione di un travestitismo pi\u00f9 marcato, e quindi di una maggiore ambiguit\u00e0 sessuale, nel personaggio di Leatherface, cosa che era stata solo marginalmente sfiorata nel film originale del 1974. Robert Wilonsky di \"Houston Press\" scrisse a proposito del trattamento riservato al personaggio, dichiarando come il film \"trasformasse Leatherface (qui interpretato da Robbie Jacks, un cantautore di Austin che conduceva un programma radiofonico insieme a Gibby Haynes dei Butthole Surfers) in una sorta di \"frocetto\" che urla pi\u00f9 di quanto faccia a pezzi con la motosega\". Secondo Henkel, egli scrisse il personaggio ispirandosi direttamente all'omosessualit\u00e0 repressa di Ed Gein, che una volta arrestato confess\u00f2 come dopo la morte della madre avesse avuto il desiderio di cambiare sesso (secondo molti egli aveva creato il suo \"abito da donna\" per poter assumere le sembianze della madre), dipingendolo come una persona che assume una personalit\u00e0 diversa a seconda della \"maschera di pelle umana\" che indossa: \u00abLa confusione sessuale di Leatherface \u00e8 complessa e terrificante allo stesso tempo\u00bb, egli disse nel corso di un'intervista datata 1996. Lo studente di cinematografia Scott Von Doviak descrisse il personaggio di Leatherface in \"Non aprite quella porta IV\" come una \"drag queen psicologicamente tormentata\".\nRiprese.\nLe riprese del film si svolsero prevalentemente in una fattoria abbandonata a Pflugerville, Texas, e nei pressi di Bastrop. La maggioranza del cast e della troupe cinematografica era formata da gente di Austin, tranne David Gale, un attore originario di Houston. Gran parte delle riprese furono effettuate di notte, e furono descritte dal truccatore J.M. Logan \"molto, molto dure e faticose per tutti\".\nRen\u00e9e Zellweger ha riflettuto sul film in un'intervista del 2016 e ha dichiarato: \u00abEra un film a budget molto basso, quindi abbiamo condiviso tutti un piccolo furgone Winnebago che era del produttore del film, era il suo camper personale. Quindi, sai, il trucco lo facevamo sui sedili anteriori e al centro c'era un tavolo per i capelli, e c'era una minuscola tenda vicino al bagno: era l\u00ec che mettevi i costumi di scena [...] Era ridicolo. Come l'abbiamo fatto, non ne ho idea. Sono sicuro che niente di tutto ci\u00f2 fosse legale. Tutto ci\u00f2 che abbiamo fatto \u00e8 stato un po' pericoloso. Ma che esperienza. \u00c8 stato un film kamikaze\u00bb.\nDistribuzione.\nDopo una post-produzione protrattasi nel 1994, il film ebbe la sua prima mondiale al South by Southwest Film and Media Conference il 12 marzo 1995, accolto da \"recensioni brillanti\". Il film fu acquistato dalla Columbia Pictures per 1.3 milioni di dollari. Lo studio acconsent\u00ec a distribuirlo nelle sale (insieme alla versione per il mercato home-video), e spese circa 500,000 dollari per promuoverlo. Il film usc\u00ec nei cinema il 22 settembre 1995, programmato in 27 sale negli Stati Uniti, incassando 44.272 dollari.\nIn seguito, il film fu distribuito in Giappone (anche su LaserDisc), e poi accantonato per due anni fino a quando, nel 1997, la Columbia lo ri-mont\u00f2, e lo fece uscire con il titolo \"Texas Chainsaw Massacre: The Next Generation\". Secondo il produttore Robert Kuhn, la Columbia Pictures ritir\u00f2 deliberatamente la prima versione del film per aspettare l'uscita del nuovo film di Ren\u00e9e Zellweger, \"Jerry Maguire\" (1996), cos\u00ec da capitalizzare sull'eventuale successo dello stesso; e l'agente di McConaughey fece notoriamente pressioni sui vertici della Columbia Pictures affinch\u00e9 non distribuisse la pellicola nei cinema, fatto che caus\u00f2 complicazioni tra Henkel e lo studio.\nIl 29 agosto 1997, il film fu ridistribuito come \"Texas Chainsaw Massacre: The Next Generation\" in circa venti citt\u00e0 statunitensi, secondo un accordo di co-distribuzione tra Columbia Pictures e Cin\u00e9pix Film Properties. Questa era la versione \"rimontata\" del film, con l'eliminazione di sette minuti di girato rispetto alla versione originale di Henkel. In questa veste, il film incass\u00f2 53.111 dollari. Includendo sia la versione del 1995 sia quella tagliata del 1997, il film incass\u00f2 globalmente negli Stati Uniti 185.898 dollari, peggior incasso di tutti i precedenti film della serie di \"Non aprite quella porta\". In Italia il film usc\u00ec direttamente per l'home video, nel 2003.\nDivieti.\nIl film \u00e8 stato vietato ai minori di 18 anni in Irlanda, Svezia, Italia e molti altri paesi.\nAccoglienza.\nLa maggior parte dei fan di questa saga horror e gran parte della critica hanno definito il film il peggiore della serie. Recensendo la pellicola dopo la proiezione al Boston Film Festival del 1995, Betsy Sherman di \"The Boston Globe\" si rifer\u00ec al film definendolo un \"rimaneggiamento spudorato\" dell'originale, aggiungendo: \"L'idea di Henkel di una trovata originale \u00e8 quella di far mettere rossetto e calze a rete a Leatherface... no grazie\". Il critico Joe Bob Briggs lod\u00f2 invece \"Non aprite quella porta IV\" descrivendolo \"un film cos\u00ec terrificante e geniale che fa sembrare gli altri due sequel di \"Chain Saw\" come recite del dopo scuola\".\nAlla riedizione del film nel 1997, la maggior parte delle critiche si incentrarono sulle interpretazioni di Zellweger e McConaughey, nel frattempo diventati famosi, e specialmente la recitazione di McConaughey fu giudicata \"sopra le righe\" e \"troppo caricata\". Janet Maslin del \"The New York Times\" scrisse: \"Fu nel lontano 1995 che questa farsa horror, allora conosciuta come \"Return of the Texas Chainsaw Massacre\", apparve nei cinema per la prima volta con gli attori sconosciuti Matthew McConaughey e Renee Zellweger in ruoli da protagonisti. Ma anche in un film i cui oggetti di scena principali includono rifiuti, vecchie fette di pizza e un sacco della spazzatura di plastica nera, \u00e8 chiaro che questi due avrebbero fatto carriera\". Rob Patterson dell\"'Austin American-Statesman\" assegn\u00f2 al film tre stellette su quattro, scrivendo: \"Sicuramente tutti qui spingono al limite della quasi assurdit\u00e0, eppure \"The Next Generation\" non va mai oltre le aspettative\". Terry Lawson del \"Detroit Free Press\" lod\u00f2 le performance della Zellweger e di McConaughey, ma espresse disappunto per la sotto-trama complottista alla \"Men in black\" e per il modo in cui il regista e sceneggiatore Henkel \"aveva trasformato il povero Leatherface in una piagnucolosa drag queen\".\nMike Clark di \"USA Today\" defin\u00ec il film \"Il tipo di sforzo cinematografico in cui sospetti che sia il cast che la troupe fossero obbligati a portarsi da casa la propria birra\", mentre Owen Gleiberman scrisse in un articolo per \"Entertainment Weekly\" che il film \"ricapitola l'assurdit\u00e0 redneck del primo grande, originale \"Non aprite quella porta\" senza un accenno al suo terrore primordiale\". Margaret McGurk di \"The Cincinnati Enquirer\" fece notare l'implausibilit\u00e0 della trama e i vari buchi di sceneggiatura: \"La sceneggiatura, per come \u00e8 stata scritta, stabilisce nuovi confini all'incoerenza. Qualcosa su alcuni adolescenti che vagano nella notte e si imbattono in una famiglia cannibale di assassini psicopatici... Certo, non ha senso [...] tranne forse per l'imbarazzo permanente dei poveri Matthew [McConaughey] e Ren\u00e9e [Zellweger] costretti a recitare in questa roba\". Dann Gire di \"Daily Herald\" sugger\u00ec che \"un massacro potrebbe essere meno doloroso della visione del film\".\nJoe Leydon di \"Variety\" scrisse che il film \"gestisce la difficile impresa di essere sinceramente spaventoso e bruscamente auto-satirico allo stesso tempo ... \u00e8 abile nel mantenere il pubblico in un costante stato di nervosismo\". Inoltre, lod\u00f2 la prova d'attrice di Ren\u00e9e Zellweger, definendola \"la pi\u00f9 formidabile \"scream queen\" sin dai tempi di Jamie Lee Curtis\".\nSul sito web aggregatore di recensioni Rotten Tomatoes \"Non aprite quella porta IV\" ha un indice di gradimento critico del 14%, basato su 35 recensioni da parte di critici professionisti con un punteggio globale di 3,15 su 10. Su Metacritic il film detiene una valutazione di 50 su 100, basato sulle recensioni di 11 critici cinematografici.\nCuriosit\u00e0.\n1* La storia si svolge nel 1994 e non nel 1996.\n2* Il nome Matthew McConaughey nei credits \u00e8 scritto \"Matthew McConnaughey\".\n3* C'\u00e8 una scena all'inizio in cui Jenny viene minacciata dal patrigno e sbattuta contro il muro.\n4* Fra Berry e Heather c'\u00e8 molto pi\u00f9 dialogo in macchina.\n5* La scena sul camioncino non \u00e8 interrotta da quella in cui Jenny, Heather e Barry si allontanano dall'ufficio di Darla.\n6* Jenny e Darla parlano di pi\u00f9 nella conversazione che hanno in bagno.\n7* Lo score musicale e gli effetti sonori sono differenti\n8* La scena in cui Jenny scappa dalla casa all'alba \u00e8 in blu monocromatico e la scena seguente con il camper e il camioncino \u00e8 in arancione.\n9* Il film \u00e8 stato vietato ai minori di 18 anni in Irlanda, Svezia, Italia e molti altri paesi.\n10* Il film presenta notevoli differenze rispetto all'originale. La principale \u00e8 che la famiglia di Faccia di Cuoio non \u00e8 cannibale, in quanto nel film i parenti decidono di farsi recapitare una pizza alla casa colonica.\nPaul A. Partain, Marilyn Burns e John Dugan, tutti e tre presenti nel film del 1974, fanno un cameo in questa pellicola; si possono vedere all'ospedale."}
{"id": "601498", "revid": "28950", "url": "https://it.wikipedia.org/wiki?curid=601498", "title": "Dossier odessa", "text": ""}
{"id": "601499", "revid": "1342360", "url": "https://it.wikipedia.org/wiki?curid=601499", "title": "Coppa dell'Amicizia (calcio)", "text": "La Coppa dell'Amicizia \u00e8 un insieme di varie competizioni calcistiche internazionali per club e rappresentative di lega, che si sono svolte in forma amichevole dal 1959 al 1968.\nStoria.\nLa prima Coppa dell'Amicizia in ordine cronologico \u00e8 stata quella \"italo-francese\", torneo che per le stagioni 1959, 1960 e 1961 vide sfidarsi squadre italiane e francesi. La formula del torneo prevedeva che ciascuna delle partecipanti fosse contrapposta a una dell'altra Lega nazionale con la formula dell'andata e ritorno, e che i punti conquistati fossero cumulati in una classifica generale per designare la Lega calcistica vincitrice. Alla prima edizione parteciparono 5 squadre per rappresentativa, alla seconda 16 e alla terza 10.\nNel 1962 si svolse la prima e unica edizione della Coppa \"italo-franco-svizzera\". Parteciparono 16 squadre (6 italiane, 6 francesi e 4 svizzere) a tale torneo avente la formula eliminatoria classica con ottavi, quarti, semifinale e finale, il tutto articolato su partite di andata e ritorno. L'anno seguente vide ancora di fronte club italiani e francesi, con un totale di partecipanti dimezzato (8 in totale, ovvero 4 per rappresentativa) e analoga formula a partire dai quarti, per designare la squadra vincitrice.\nLa prima e unica edizione della Coppa \"italo-spagnola\" 1963-1965 fu una doppia sfida disputata, appunto, da una squadra italiana e una spagnola. Vi furono invece due edizioni della Coppa dell'Amicizia \"italo-svizzera\", disputate nel 1967 e 1968, svoltesi in terra elvetica con la partecipazione di tre squadre italiane e tre svizzere: ciascuna incontr\u00f2, con la formula della sola andata, le tre partecipanti dell'altra nazione, e la vincitrice risult\u00f2 quella con il maggior numero di punti conteggiati in nella classifica generale."}
{"id": "601502", "revid": "113591", "url": "https://it.wikipedia.org/wiki?curid=601502", "title": "Guglielmo d'Orange", "text": ""}
{"id": "601505", "revid": "1318658", "url": "https://it.wikipedia.org/wiki?curid=601505", "title": "Arrondissement di Nogent-sur-Marne", "text": "L\"arrondissement\" di Nogent-sur-Marne \u00e8 una suddivisione amministrativa francese, situata nel dipartimento della Valle della Marna e nella regione della \u00cele-de-France.\nComposizione.\nL\"arrondissement\" di Nogent-sur-Marne raggruppa 14 comuni in 15 cantoni:"}
{"id": "601511", "revid": "2108263", "url": "https://it.wikipedia.org/wiki?curid=601511", "title": "Ferdinando I di Le\u00f3n", "text": "Origine.\nFerdinando era il figlio secondogenito del re di Pamplona, conte d'Aragona, conte di Sobrarbe e Ribagorza, conte di Castiglia, Sancho III Garc\u00e9s \"il Grande\" e di Munia, figlia del conte di Castiglia Sancho Garc\u00e9s e di Urraca Gomez. C'\u00e8 qualche disaccordo sull'ordine di nascita dei figli di Sancho III e sul posto di Ferdinando tra loro. Era certamente il figlio pi\u00f9 giovane, e probabilmente era nato pi\u00f9 tardi del 1011, data in cui i suoi genitori si sposarono. Le fonti pi\u00f9 affidabili ordinano i figli di Sancho in questa maniera: Ramiro, Garc\u00eda, Gonzalo e Ferdinando. \nConte di Castiglia.\nFerdinando era a mala pena adolescente quando lo zio Garc\u00eda S\u00e1nchez, conte di Castiglia, fu assassinato da un gruppo di nobiluomini castigliani esiliati mentre stava entrando nella chiesa di Giovanni Battista a Le\u00f3n, dove stava per sposare Sancha, figlia di Alfonso V, re di Le\u00f3n. Munia successe al fratello come contessa di Castiglia, che di fatto fu governata dal marito Sancho III. Quest\u2019ultimo nomin\u00f2 Ferdinando governatore della Castiglia. Nel suo ruolo di signore feudale, Sancho III nomin\u00f2 il figlio minore Ferdinando, nato dalla sorella del conte defunto, come conte di Castiglia. Anche se Sancho \u00e8 stato riconosciuto come il sovrano di Castiglia fino alla sua morte, a Ferdinando \u00e8 stato concesso il titolo di \"conte\" ed \u00e8 stato preparato per succedergli in Castiglia. \nNel frattempo, nel 1028, era succeduto sul trono del Le\u00f3n ad Alfonso V, Bermudo III che riprese la guerra contro la nuova contessa di Castiglia, Munia e suo marito, il re di Navarra, Sancho III finch\u00e9, nel 1032, fu trovato un accordo matrimoniale e fu siglata la pace: Ferdinando, il secondogenito di Sancho e Munia, che continuava ad avere la reggenza della Castiglia, dopo che la madre Munia aveva rinunciato, in quello stesso anno, alle sue prerogative in favore del marito Sancho, avrebbe sposato la sorella di Bermudo, Sancha, gi\u00e0 promessa al defunto Garcia di Castiglia. Le terre tra i fiumi Cea e Pisuerga entrarono a far parte della Castiglia come dote di Sancha. Dopo la morte del padre, avvenuta il 18 ottobre 1035, Ferdinando continu\u00f2 a governare in Castiglia, ma non fu, come molti autori successivi, re di Castiglia. I documenti contemporanei sottolineano il suo status di conte e il suo rapporto di vassallaggio con il re di Le\u00f3n. \nSecondo la \"Historia Silense\" e il \"Chronicon regum Legionensium\" (Pelagio da Oviedo) il matrimonio tra Sancha e Ferdinando avvenne nel 1032, ma la pace fu di breve durata e l'anno seguente la guerra era gi\u00e0 ripresa e dopo la conquista di Zamora, Sancho III il Grande, nel 1034, occup\u00f2 Astorga e la stessa Le\u00f3n, capitale del regno, costringendo Bermudo a rifugiarsi in Galizia. Nel 1034, Bermudo si rappacific\u00f2 con Sancho, sposandosi, in terze nozze, con la sorella di Ferdinando, Jimena Sanchez di Navarra, figlia di Sancho III che da quell'anno si faceva chiamare \"Imperator Totius Hispaniae\".\nFerdinando eredit\u00f2 la contea Castiglia nel 1035 dopo che il padre, prima di morire, divise il suo \"impero\" tra i quattro figli maschi che gli erano sopravvissuti:\nRe di L\u00e9on.\nFerdinando che ebbe l'aiuto del fratello maggiore, Garcia, si dovette scontrare col cognato, Bermudo III del Le\u00f3n, che, nel 1035, dopo la morte di Sancho III, aveva recuperato i territori perduti (Palencia, Astorga, Zamora e la stessa capitale Le\u00f3n).\nNel 1037, nella battaglia di Tamar\u00f3n, le truppe di Ferdinando I ebbero la meglio su quelle di Bermudo, che nello scontro perse la vita. Non avendo Bermudo III lasciato eredi diretti, la corona di Le\u00f3n passo a sua sorella Sancha I, gi\u00e0 contessa consorte di Castiglia, la quale associ\u00f2 al trono di Le\u00f3n il marito Ferdinando. Praticamente da quel momento il Le\u00f3n fu governato congiuntamente alla Castiglia da Ferdinando, che il 22 giugno del 1038, fu incoronato re di Le\u00f3n e Galizia e si proclam\u00f2 anche re di Castiglia, per cui si faceva chiamare imperator. Ferdinando occup\u00f2 tutto il regno del Le\u00f3n (inclusa la Galizia) ed al fratello Garcia, che l'aveva aiutato nella guerra concesse di annettere alla Navarra il resto dei paesi Baschi ed una parte di terre castigliane (tra cui la Rioja), arrivando sino al porto di Santander.\nGli anni successivi passarono estendendo i suoi possedimenti territoriali e reclamando le terre castigliane concesse alla Navarra, mentre il fratello Garcia cominci\u00f2 ad appetire i domini di Ferdinando che si era dimostrato un abile monarca dopo l'acquisizione del trono di Le\u00f3n.La rivalit\u00e0 tra i fratelli provoc\u00f2 una guerra e, nel 1054, Garcia invase la Castiglia ma fu sconfitto e ucciso in battaglia, nel mese di settembre, ad Atapuerca.Pur avendo la possibilit\u00e0 di invadere ed annettersi la Navarra (si accontent\u00f2 di riannettersi la Bureba e parte della Rioja, portando il confine orientale della Castiglia al fiume Ebro) Ferdinando I rinunci\u00f2 (forse pensava gi\u00e0 a combattere i regni di Taifa di al-Andalus) e permise al figlio di Garcia, Sancho IV Garc\u00e9s, di succedere al padre.\nNel 1055 diede inizio ad una politica di collaborazione con la Burgundia, decretando una donazione annua di 120 once d'oro all'abbazia di Cluny.\nRivolse quindi la sua attenzione agli Arabi, attaccando per prima Siviglia, che aveva mantenuto in apparenza un governo a forma repubblicana, ai confini nord-occidentali, conquistando Viseu e Lamego, nel 1057. Poi si spinse nel territorio della taifa di Saragozza, conquistandogli alcune fortezze a sud del fiume Duero. Quindi attacc\u00f2 il re di Toledo e le sue truppe si spinsero sino ad Alcal\u00e0 sul fiume Henares. Infine, nel 1063, effettu\u00f2 un altro attacco alla taifa di Siviglia, in territorio andaluso.Ora i regni di Taifa di Siviglia, Badajoz, Toledo e Saragozza, dal 1060, erano suoi tributari, che ne riconoscevano la supremazia militare.\nNel 1064, occup\u00f2 le citt\u00e0 di Viseu e Coimbra, dopo sei mesi di assedio, nel nord dell'attuale Portogallo, portando il confine, con al-Andalus, sino al fiume Mondego; poi attacc\u00f2 il regno di Valenza, arrivando sino quasi alle porte della citt\u00e0, dove fu colpito da una malattia che lo costrinse a desistere e rientrare a Le\u00f3n.\nA questo punto convoc\u00f2 i suoi figli e fece la spartizione del suo regno e delle zone di influenza sui regni di Taifa musulmani:\nE nel dicembre 1065, dopo la morte di Ferdinando, che fu tumulato a Le\u00f3n, nel Pantheon reale (mausoleo) della collegiata di San Isidoro, la moglie Sancha rinunci\u00f2 al trono e, da desiderio di Ferdinando, come era stato stabilito l'anno prima, divise i regni tra i tre figli maschi:\nFerdinando fu chiamato \"il Grande\" per le sue conquiste politiche e militari che portarono la Spagna cristiana e araba sotto il suo controllo.\nSecondo gli \"Annales Complutenses\" (\"Anales castellanos segundos\") Sancha mor\u00ec il 7 novembre 1067, fu tumulata a Le\u00f3n, accanto al marito.\nDiscendenza.\nFerdinando e Sancha ebbero cinque figli:"}
{"id": "601516", "revid": "21079", "url": "https://it.wikipedia.org/wiki?curid=601516", "title": "Linea spezzata chiusa", "text": ""}
{"id": "601518", "revid": "486946", "url": "https://it.wikipedia.org/wiki?curid=601518", "title": "RAI Sport", "text": ""}
{"id": "601519", "revid": "599013", "url": "https://it.wikipedia.org/wiki?curid=601519", "title": "Spezzata", "text": "Il termine spezzata, si pu\u00f2 riferire:"}
{"id": "601523", "revid": "21079", "url": "https://it.wikipedia.org/wiki?curid=601523", "title": "Poligonale", "text": ""}
{"id": "601524", "revid": "712828", "url": "https://it.wikipedia.org/wiki?curid=601524", "title": "Cacciatori di taglie minori in Guerre stellari", "text": ""}
{"id": "601526", "revid": "287204", "url": "https://it.wikipedia.org/wiki?curid=601526", "title": "Leo Belgicus", "text": "Il Leo Belgicus (latino: \"Leone Nederlandese\", in olandese \"Nederlandse leeuw\", in francese \"Lion Belgique\"), \u00e8 una cartina della regione storica dei Paesi Bassi corrispondente pi\u00f9 o meno all'odierno Benelux (Belgio, Paesi Bassi, Lussemburgo) e alla regione francese del Nord-Passo di Calais, disegnata a forma di leone.\nStoria.\nLa prima versione del Leo Belgicus venne disegnato dal cartografo austriaco Michael Aitzinger nel 1583, quando i Paesi Bassi stavano combattendo la guerra degli ottant'anni per l'indipendenza. Il tema fu ispirato dalla figura araldica del leone, che ancora oggi appare negli stemmi di Belgio, Paesi Bassi, Lussemburgo e in molti stemmi di suddivisioni amministrative di questi stati (Brabante Settentrionale, Olanda Meridionale Fiandre, Gheldria, Hainaut, Limburgo, Provincia del Lussemburgo e Zelanda) ed in quello personale di Guglielmo I d'Orange.\nLa mappa di Aitzinger fu la prima di molte altre che furono successivamente realizzare. Esistono tre differenti versioni del disegno. Nella pi\u00f9 comune, nella testa del leone erano posizionati i territori a nord del paese, mentre nel corpo vi erano quelli meridionali. La versione pi\u00f9 famosa \u00e8 quella di Claes Janszoon Visscher, che la pubblic\u00f2 nel 1609 in occasione della tregua dei dodici anni. Un disegno meno comune inverte la posizione del leone, come rappresentato nel \"Leo Belgicus\" di Jodocus Hondius.\nLa terza versione fu pubblicata nell'ultimo periodo della guerra, e dopo l'indipendenza della Repubblica delle Sette Province Unite che venne confermata dalla Pace di Vestfalia del 1648. \u00c8 chiamata \"Leo Hollandicus\", il Leone Olandese, e riporta solo la provincia di Olanda. Un'altra versione pi\u00f9 recente venne pubblicata da Visscher attorno al 1625.\nBench\u00e9 il nome \"belgico\" sia ora riservato alla zona a sud dei Paesi Bassi (il Belgio, appunto), prima della divisione dei Paesi Bassi in una parte meridionale ed una settentrionale nel corso del XVI secolo, il nome si riferiva alla zona nella sua interezza, ossia Paesi Bassi, Belgio e una piccola parte del nord della Francia. Ad esempio, molte cartine risalenti al periodo della Repubblica delle Sette Province Unite, che consisteva nel nord degli attuali Paesi Bassi senza alcuna parte del Belgio, erano ugualmente intitolate \"Belgio Foederatum\"."}
{"id": "601528", "revid": "125347336", "url": "https://it.wikipedia.org/wiki?curid=601528", "title": "Club Atl\u00e9tico Newell's Old Boys", "text": "Il Club Atl\u00e9tico Newell's Old Boys, detto comunemente Newell's Old Boys, \u00e8 una societ\u00e0 polisportiva argentina con sede a Rosario, fondata il 3 novembre del 1903. Il nome della squadra deriva da uno dei pionieri del calcio argentino, l'inglese Isaac Newell.\nDopo aver preso parte alla federazione calcistica di Rosario, nel 1939 il Newell's si affili\u00f2 alla federazione argentina (AFA). Nella sua storia ha vinto il titolo nazionale sei volte, mentre in campo internazionale non \u00e8 riuscito ancora a vincere alcun titolo, pur essendo arrivato in finale nel 1988 e nel 1992.\nLo stadio casalingo del Newell's Old Boys \u00e8 l\"Estadio Marcelo Bielsa\", dedicato al tecnico Marcelo Bielsa. Il derby con il Rosario Central prende il nome di \"Cl\u00e1sico Rosarino\", ed \u00e8 una delle sfide pi\u00f9 calde del calcio argentino.\nIl Newell's Old Boys ha anche una grande tradizione di calcio giovanile, essendo la squadra che ha vinto pi\u00f9 tornei giovanili della AFA. Molti sono i campioni usciti dalla \"cantera\" del Newell's, fra cui Gabriel Batistuta, Gustavo Dezotti, Am\u00e9rico Gallego, Jorge Valdano, Gabriel Heinze, Roberto Sensini, Maxi Rodr\u00edguez e Lionel Messi, che per\u00f2 \u00e8 andato al Barcellona in giovanissima et\u00e0 alla ricerca di cure per i suoi problemi di crescita. Con la maglia della \"Lepra\" ha giocato anche Diego Armando Maradona, anche se per poche partite (5 presenze nel 1993).\nIl Newell's Old Boys \u00e8 un'istituzione polisportiva, impegnata in altre discipline come il basket, la pallavolo, il pugilato, l'hockey su prato, le arti marziali e il pattinaggio.\nStoria.\nIl club fu cos\u00ec chiamato dagli ex allievi della High School inglese di Rosario in onore del loro direttore e allenatore di calcio, l'immigrato inglese Isaac Newell. Il Newell's Old Boys ha una storica rivalit\u00e0 con il Rosario Central, l'altra squadra di Rosario.\nI colori sociali sono il nero e il rosso, presi dalle bandiere del Regno Unito e della Germania, essendo Isaac Newell britannico e sua moglie tedesca. La squadra \u00e8 anche chiamata con il nome di \"leprosos\" (lebbrosi) in quanto negli anni '20 promosse una partita di beneficenza per raccogliere fondi da destinare a una clinica che curava malati di lebbra.\nIl Newell's Old Boys ha vinto il campionato argentino in sei occasioni: il Metropolitano nel 1974, nel 1987/1988, nel 1990/1991, nel Clausura 1992, nell'Apertura 2004 e il Torneo Final 2013. \u00c8 stato per due volte vicecampione della Coppa Libertadores, nel 1988 e nel 1992.\nIl Newell's inoltre ha vinto nel 1988 un mini-torneo amichevole, detto Piccolo Mondiale, contro River Plate, Milan, Juventus, e . \u00c8 insieme al Boca Juniors, al San Lorenzo e al Racing una delle compagini argentine ad aver compiuto un lungo e vittorioso tour in Europa nel 1941, durante il quale sconfissero importanti squadre come il Valencia, il Borussia M\u00f6nchengladbach, il e la Nazionale spagnola.\nIl Newell's Old Boys \u00e8 una delle poche societ\u00e0 i cui giocatori abbiano rappresentato gli 11/11 di una squadra nazionale in un singolo incontro; ci\u00f2 \u00e8 avvenuto in occasione di un torneo pre-Olimpico con la squadra riserve, che si i classific\u00f2 al terzo posto, dietro Brasile e Uruguay.\nIl Newell's, che ha fornito un gran numero di giocatori alla Nazionale argentina, ha visto militare tra le sue file giocatori come Gabriel Batistuta, Abel Balbo, Jorge Valdano, Am\u00e9rico Gallego, Mario Zanabria, Gustavo Dezotti, N\u00e9stor Sensini, Walter Samuel, Mauricio Pochettino, Aldo Duscher e Gerardo Martino. Negli ultimi anni sono usciti dal suo vivaio Lionel Messi e Gabriel Heinze.\nIl presidente attuale \u00e8 Guillermo Lorente, che ha vinto le elezioni a dicembre 2008, spodestando Lopez dopo 14 anni senza elezioni, con il 68% delle preferenze.\nStadio.\nLo stadio del Newell's \u00e8 l'Estadio Marcelo Bielsa, che ha una capienza di 42.000 spettatori. Si trova nel quartiere di \"Parque Independencia\" (Parco Indipendenza) a Rosario. Dal 1911 il comune di Rosario, proprietario del terreno, affitta l'impianto al club rossonero.\nLa struttura \u00e8 anche chiamata \"El Coloso del Parque\" (Il Colosso del Parco); la sua capienza era di 30.000 spettatori prima delle modifiche che hanno ampliato il numero di posti a circa 42.000.\nOrganico.\nRosa 2020-2021.\n\"Aggiornata al 18 febbraio 2021.\"\nRosa 2019-2020.\n\"Aggiornata al 2 marzo 2020.\"\nRosa 2018-2019.\n\"Aggiornata al 7 marzo 2019.\"\nRosa 2017-2018.\n\"Aggiornata al 12 giugno 2018.\"\nRosa 2016-2017.\n\"Aggiornata al 31 gennaio 2017.\"\n "}
{"id": "601532", "revid": "339392", "url": "https://it.wikipedia.org/wiki?curid=601532", "title": "Regia Polizia a Cavallo Canadese", "text": ""}
{"id": "601539", "revid": "547992", "url": "https://it.wikipedia.org/wiki?curid=601539", "title": "Gaspare Saladino", "text": "Biografia.\nDottore in giurisprudenza e storico esponente del Partito Socialista Italiano, vicino alle posizioni di Francesco De Martino.\nGi\u00e0 consigliere al Comune di Palermo \u00e8 eletto deputato all'Assemblea Regionale Siciliana nella VI legislatura (1967 - 1971) con la lista unitaria Partito Socialista Unificato-PRI. Rieletto nella VII legislatura (1971 - 1976), sar\u00e0 Vicepresidente della Regione Siciliana ed Assessore regionale all'Industria nel 31\u00ba governo (1974 - 1976). Si dimette il 5 maggio 1976.\nDeputato alla Camera nella VII legislatura (1976-1979) e nell'VIII legislatura (1979-1983).\nSottosegretario di Stato alle Poste e Telecomunicazioni nel secondo governo Cossiga, nel governo Forlani e nei governi primo e secondo di Giovanni Spadolini.\n\u00c8 stato Segretario della federazione socialista di Palermo, vicesegretario regionale del PSI e componente della Direzione nazionale.\nHa successivamente aderito ai Socialisti Democratici Italiani ed alla Rosa nel Pugno."}
{"id": "601542", "revid": "2056951", "url": "https://it.wikipedia.org/wiki?curid=601542", "title": "Patrizia De Blanck", "text": "Biografia.\nPatrizia e Dario De Blanck sono figli di Lloyd Dario, ultima discendente della famiglia veneziana un tempo proprietaria del palazzo Ca' Dario, e dell'ambasciatore di Cuba S.E. Guillermo De Blanck y Menocal, nipote di Mario Garc\u00eda Menocal (terzo presidente di Cuba) e Segretario di Stato durante la sua presidenza. Quando i rivoluzionari comunisti, guidati da Fidel Castro, andarono al potere, nazionalizzarono tutto il patrimonio della sua famiglia, incluse le ville e le piantagioni di canna da zucchero e tabacco. Tutta la sua famiglia \u00e8 stata esiliata da Cuba.\nCarriera.\nNel 1958 diventa una delle due vallette del programma televisivo \"Il Musichiere\" condotto da Mario Riva (ruolo in cui si alterna con Lorella De Luca, Alessandra Panaro, Carla Gravina, Patrizia Della Rovere, Maril\u00f9 Tolo, Mimma Di Terlizzi e Brunella Tocci).\nNel 2002 torna in televisione, prendendo parte come ospite fisso a \"Chiambretti c'\u00e8\" su Rai 2 con Piero Chiambretti, mentre l'anno successivo \u00e8 ospite fisso di \"Domenica in\" condotta da Paolo Bonolis. Nel 2005 partecipa come concorrente al reality show \"Il ristorante\" su Rai 1, mentre dal 2006 partecipa al programma radiofonico di Igor Righetti \"Il ComuniCattivo\" in onda su Radio 1 con la rubrica \"La classe non \u00e8 acqua, trasgredire con bon ton\".\nNel 2008 partecipa come concorrente alla sesta edizione del reality show \"L'isola dei famosi\", venendo eliminata in semifinale con il 38% dei voti. Nello stesso anno ha pubblicato la sua autobiografia, \"A letto col Diavolo\", scritta in collaborazione con Matilde Amorosi e edita da Armando Curcio Editore. Nel 2011 interpreta se stessa, insieme alla figlia, nel cinepanettone \"Vacanze di Natale a Cortina\". Negli anni successivi partecipa come opinionista ai programmi condotti da Barbara D'Urso: \"Pomeriggio Cinque\" e \"Domenica Live\".\nIl 14 settembre 2020 partecipa come concorrente alla quinta edizione del \"Grande Fratello VIP\". Viene eliminata nella puntata del 23 novembre 2020.\nVita privata.\nSi spos\u00f2 nel 1960 con l'aristocratico britannico Anthony Leigh Milne, matrimonio naufragato dopo pochi mesi perch\u00e9 il baronetto fu colto in flagrante adulterio con il suo migliore amico.\nFidanzatasi con Farouk El Chourbagi, assassinato nel 1964, fu chiamata a testimoniare in occasione dell'inchiesta e del processo per l'omicidio di quest'ultimo, noto alle cronache giudiziarie di quegli anni come il caso Bebawi.\nNel 1971 sposa in seconde nozze Giuseppe Drommi, console di Panama, da cui nel 1981 avr\u00e0 una figlia, Giada."}
{"id": "601543", "revid": "599013", "url": "https://it.wikipedia.org/wiki?curid=601543", "title": "Iq", "text": ""}
{"id": "601546", "revid": "767487", "url": "https://it.wikipedia.org/wiki?curid=601546", "title": "L'attaccabrighe", "text": "L'attaccabrighe (\"The Scrapper\") \u00e8 un cortometraggio muto del 1917 diretto e interpretato da John Ford.\nTrama.\nBuck l'attabrighe perde la sua ragazza, che va in citt\u00e0, perch\u00e9 si \u00e8 annoiata della vita del ranch. Una volta in citt\u00e0, senza alcuna occupazione, finisce in una casa di dubbia reputazione. Buck e i suoi amici portano un carico di bestiame da vendere in citt\u00e0. Qui Buck viene sedotto da una donna di strada che lo porta nel bordello in cui trova la sua ragazza che sta per essere aggredita da un avventore. Buck combatte il suo aggressore, prende la ragazza e torna con lei nel selvaggio West\nProduzione.\nIl cortometraggio fu prodotto dalla Bison Motion Pictures\nDistribuzione.\nDistribuito dall'Universal Film Manufacturing Company, il film - un cortometraggio in due bobine - usc\u00ec nelle sale statunitensi il 9 giugno 1917. Venne riedito nel 1923, distribuito dall'Universal Pictures. Il film \u00e8 considerato perduto."}
{"id": "601548", "revid": "544909", "url": "https://it.wikipedia.org/wiki?curid=601548", "title": "Forze dell'ordine", "text": ""}
{"id": "601558", "revid": "2225", "url": "https://it.wikipedia.org/wiki?curid=601558", "title": "Colonne sonore", "text": ""}
{"id": "601574", "revid": "115749829", "url": "https://it.wikipedia.org/wiki?curid=601574", "title": "Coppa delle Fiere 1970-1971", "text": "La Coppa delle Fiere 1970-1971 fu la tredicesima e ultima edizione dell'omonima competizione calcistica. Vi fu fatto posto per un club della Finlandia. Venne vinta dal , che sconfisse la nel computo della doppia finale.\nFormula.\nFu l'unica volta nella storia della competizione in cui la vittoria nella doppia finale, che arrise al , venne assegnata in base alla regola dei gol fuori casa; la finalista, infatti, concluse il torneo senza subire alcuna sconfitta. La stessa finale ebbe un epilogo in tre atti, dato che la partita di andata a Torino, inizialmente in programma per il 26 maggio 1971, venne sospesa per impraticabilit\u00e0 del campo e rigiocata due giorni dopo.\nA partire dalla successiva stagione agonistica, la Coppa delle Fiere venne abolita e sostituita nel calendario internazionale dalla nuova Coppa UEFA; quest'ultima, pur se ricalcava in gran parte la formula della precedente manifestazione, sarebbe stata adesso organizzata direttamente dalla confederazione calcistica europea, godendo quindi di quel riconoscimento \"ufficiale\" che mancava alla Coppa delle Fiere.\nEpilogo.\nDopo l'istituzione del nuovo torneo, il 22 settembre 1971 si disput\u00f2 una finalissima volta a chiudere l'epopea della Coppa delle Fiere, nonch\u00e9 all'attribuzione definitiva del trofeo originale. Per assegnare in via risolutiva la coppa, l'UEFA decise che si sarebbero dovute affrontare il e il Leeds Utd, rispettivamente i vincitori della prima e dell'ultima edizione della Coppa delle Fiere; gli spagnoli vantavano tre successi (1955-1958, 1958-1960 e 1965-1966) e un'altra finale raggiunta (1961-1962), mentre da par loro gl'inglesi annoveravano due trionfi (1967-1968 e 1970-1971), una finale (1966-1967) e una semifinale (1965-1966).\nL'incontro, giocato il 22 settembre 1971 in un'unica soluzione al Camp Nou di Barcellona, vide la vittoria della squadra di casa per 2-1; fu Stanley Rous, presidente della FIFA, a consegnare per l'ultima volta il trofeo. Le altre squadre vincitrici della competizione, possiedono una copia della coppa (o pi\u00f9 di una, per i club che l'hanno vinta almeno due volte), che espongono nelle loro bacheche."}
{"id": "601579", "revid": "123903245", "url": "https://it.wikipedia.org/wiki?curid=601579", "title": "Rosanna Marani", "text": "Biografia.\nSi \u00e8 affermata nel giornalismo alla \"Gazzetta dello Sport\" il 18 novembre 1973, realizzando un'intervista a Gianni Rivera che era in silenzio stampa da 6 mesi. Ha collaborato con \"Il Giornale d'Italia\" e \"il Resto del Carlino\" sotto la guida di Gualtiero Vecchietti e con il \"Guerin Sportivo,\" titolare di una rubrica \"Io\" \"li spoglio subito\", sotto la guida di Italo Cucci. \u00c8 stata la prima donna a diventare giornalista professionista sportiva nel 1976, ed \u00e8 stata anche la prima giornalista a condurre una trasmissione sportiva in TV: per Telenorditalia, emittente lombarda, ha condotto infatti \"Bar Sport\", un talk show dedicato al calcio, allo sport e ai protagonisti degli anni settanta.\nSuccessivamente la sua carriera si \u00e8 sviluppata interamente in televisione. Per Telemilano, la prima rete televisiva Fininvest, \u00e8 stata inviata dei notiziari, di \"Buongiorno Italia\", di \"Viva le donne\", di \"Record\", di \"Superflash\" e de \"Gli speciali\". Per la Rai ha lavorato in: \"Giorni d'Europa\", \"7 Giorni al Parlamento\" (con Gianluca Di Schiena), \"\u00c8 quasi goal\", \"Il processo del luned\u00ec\", \"Tv7\", \"TG3 Telesogni\" (con Claudio Ferretti). \nTra le interviste realizzate, quella trasmessa dal Tg1 delle 13 a Rosa Bossi, la madre di Silvio Berlusconi, l'unica esistente e di cui la signora Marani possiede i diritti d'autore in esclusiva. L'intervista \u00e8 stata inserita, senza l'autorizzazione della giornalista, in Silvio forever. Autobiografia non autorizzata di Silvio Berlusconi, un documentario di Roberto Faenza e Filippo Macelloni, scritto da Sergio Rizzo e Gian Antonio Stella e distribuito dalla Lucky Red.\nDurante un breve periodo a Telemontecarlo \u00e8 stata inviata di \"Sport Show\", del \"Tg\" e di \"Mondocalcio\".\nNegli anni novanta, Carlo Tumbarello la chiama ad Odeon TV per la rubrica \u201cI cavoli a merenda\u201d all'interno della trasmissione \"Forza Italia\", condotta da un giovane Fabio Fazio.\nA Telelombardia, negli anni novanta, Rosanna Marani partecipa \"Novantesimo donna\", condotto da Eliana Jotta, con una rubrica fissa in cui assegna voti di merito e demerito ai calciatori, bacchettando i comportamenti meno sportivi.\nLavora a Telenova come inviata di \"Fax 13\", e ad Antennatre: \u00e8 inviata di \"Marinasumagol\", \"Non solo bici\", \"Antenna tredici\", \"Visti a San Siro\", \"Speciali cronaca e politica\", nella quale intervista i politici tifosi.\n\u00c8 stata sposata due volte: con Pierluigi Apr\u00e0 (attore in \"La Cina \u00e8 vicina\" di Marco Bellocchio), morto prematuramente a 37 anni, e con Vincenzo Celentano, deceduto nel 2017. Ha tre figli: Gabriele, Andrea e Giulia e tre nipoti, Giacomo e Gaia, nati dal matrimonio di Gabriele con Elena Torzuoli e Francesco, nato dal matrimonio di Giulia con Roberto Carboni. \nAttualmente in pensione, molto attiva in rete, collabora con testate online, scrive poesie, editoriali e aforismi ed \u00e8 impegnata nel volontariato, in battaglie sociali a tutela dei senza voce, dell'ambiente e degli animali, dopo avere lottato dal 2006 per debellare un tumore maligno.\nNei primi anni settanta ha scritto i testi di alcune canzoni di Rita Pavone, Domenico Modugno.\nNell'aprile del 2013, con la lirica \u201cVeglia\u201d, Rosanna Marani si \u00e8 aggiudicata la seconda edizione del Premio \u201cAlda Merini\u201d di Poesia, curato dall\u2019Accademia dei Bronzi e da Vincenzo Ursini Edizioni."}
{"id": "601583", "revid": "810736", "url": "https://it.wikipedia.org/wiki?curid=601583", "title": "Linebacker", "text": "Il linebacker (traducibile letteralmente con \"colui che sta dietro la linea\" ed abbreviato con LB negli schemi di gioco) \u00e8 un ruolo difensivo del football americano e del football canadese inventato nel 1904 dall'uomo della linea difensiva Germany Schulz dell'Universit\u00e0 del Michigan, quando ebbe l'intuizione di arretrare la propria posizione di qualche iarda, allora una novit\u00e0 assoluta; l'allenatore Fielding H. Yost dapprima bocci\u00f2 l'idea, ma poi si ravvedette e la utilizz\u00f2 nei suoi schemi .\nI linebacker sono membri della squadra difensiva e si posizionano alle spalle e ai lati della linea difensiva; \u00e8 il ruolo cardine della difesa e i giocatori che lo ricoprono devono avere particolari qualit\u00e0 fisiche e atletiche, tra cui un ideale rapporto tra massa, forza, velocit\u00e0, discreta altezza e una grande aggressivit\u00e0 nel gioco.\nCompito principale.\nIl compito principale del linebacker \u00e8 fermare il runningback quando l'attacco esegue un gioco di corsa, e presidiare la propria zona aiutando i defensive back nella marcatura dei ricevitori nel gioco aereo.\nAltri compiti.\nIl linebacker pu\u00f2 altres\u00ec sfruttare i buchi nella linea d'attacco (detti \"gap\") per eseguire un'incursione e disturbare il quarterback, fino ad atterrarlo con la palla in mano (\"sack\").\nPosizioni.\nIl numero dei linebacker impiegati cambia a seconda della formazione di difesa, tuttavia esistono nomenclature chiare per definire le posizioni.\nInside linebacker.\nNella difesa 3-4 classica prendono posizione 4 linebacker dietro 3 uomini di linea, gli \"inside linebacker\" (abbreviato con ILB, traducibile con \"linebacker interni\") sono due, e presidiano la medio-zona difensiva: nel gergo americano, quello sul \"lato debole\" \u00e8 detto \"Will\", quello sul \"lato forte\" \u00e8 detto \"Mike\".\nMiddle linebacker.\nNella difesa 4-3 classica prendono posizione 3 linebacker dietro 4 uomini di linea, c'\u00e8 un solo \"linebacker interno\" ed \u00e8 detto \"middle linebacker\" (abbreviato con MLB, e traducibile con \"linebacker che sta nel mezzo\").Ha la responsabilit\u00e0 di chiamare gli schemi difensivi e di comunicare con l'allenatore, in pratica \u00e8 il \"regista difensivo\". Una marcata aggressivit\u00e0 \u00e8 la caratteristica fondamentale del \"MLB\" in quanto, data la sua posizione in campo, ogni attimo di esitazione pu\u00f2 essere rovinoso per lui e per la squadra. Nel gergo americano, \u00e8 detto \"Mike\".\nOutside linebacker.\nSia nella difesa 3-4 che nella difesa 4-3 classiche, gli \"outside linebacker\" (abbreviato con OLB, traducibile con \"linebacker esterno\"), sono due e stanno ai lati della linea difensiva. Se la formazione della squadra in attacco non \u00e8 simmetrica ma presenta un \"lato forte\" ed un \"lato debole\" (ad esempio, il lato forte pu\u00f2 essere quello dove un tight end \u00e8 aggregato alla linea d'attacco), gli \"OLB\" si dispongono come segue.\nStrongside linebacker.\nDetto \"Sam\" nel gergo americano ed abbreviato con SLB, si posiziona sul \"lato forte\" rispetto alla formazione offensiva, ed \u00e8 il pi\u00f9 forte di tutti i linebacker; i suoi compiti principali sono quelli di fare i blitz e fermare il runningback all'inizio della corsa, impedendogli di guadagnare terreno.\nWeakside linebacker.\nDetto \"Jack\" o \"Will\" nel gergo americano ed abbreviato con WLB, si posiziona sul \"lato debole\" rispetto alla formazione d'attacco, e deve essere il pi\u00f9 veloce dei tre in quanto \u00e8 chiamato generalmente a coprire i passaggi. Data la sua posizione in campo ha spesso a che fare con gli enormi uomini di linea d'attacco e nelle coperture ad uomo deve chiudere il runningback che attacca la sua parte di campo.\nDivisa.\nLa divisa del linebacker \u00e8 mediamente pesante, giusto equilibrio tra la necessit\u00e0 di proteggere il giocatore dagli urti nei frequenti contatti con gli avversari, e quella di lasciargli libert\u00e0 nei movimenti.\nNumero di maglia.\nNella NFL il linebacker pu\u00f2 scegliere un numero da 50 a 59. Nel 2015 \u00e8 stata decisa una modifica al sistema di numerazione, e i linebacker possono vestire anche i numeri dal 40 al 49 .\nNella NCAA il linebacker pu\u00f2 vestire un numero qualsiasi da 1 a 99."}
{"id": "601585", "revid": "125713797", "url": "https://it.wikipedia.org/wiki?curid=601585", "title": "Antonio Bocchetti", "text": "Biografia.\n\u00c8 il cugino dell'ex difensore Salvatore Bocchetti.\nCaratteristiche tecniche.\nGiocava solitamente come difensore laterale sinistro in una difesa a tre, ma poteva adattarsi con buoni risultati anche al ruolo di terzino o di difensore centrale in una difesa a quattro.\nCarriera.\nClub.\nCresce nelle giovanili del (con cui vince uno scudetto Allievi), e completa la trafila delle giovanili nel .\nMuove i suoi primi passi nel calcio professionistico nella stagione 1999-2000, quando gli azzurri lo cedono in prestito al , con cui disputa 6 partite e conquista la prima promozione in Serie B della formazione pitagorica. L'anno dopo viene nuovamente ceduto in prestito dal , stavolta al Lecco; gi\u00e0 a settembre, tuttavia, viene fatto rientrare al Napoli per l'imminente inizio della Serie A.\nCon i partenopei, fa il suo esordio in Serie A il 3 dicembre 2000 nella partita Napoli-Bari 1-0, ed al termine della stagione totalizza 12 presenze, ma la squadra partenopea retrocede in Serie B.\nIn cadetteria, disputa altre due stagioni con gli azzurri, guadagnandosi il posto da titolare ed entrando stabilmente nel giro dell'Under 21, ma nell'estate 2003 viene ceduto al in cambio di Vittorio Tosto. Rimane in Emilia per tre stagioni di Serie B, collezionando 79 presenze e 3 reti e attirando l'attenzione del , che lo acquista nell'estate 2006.\nCon i ducali disputa la seconda stagione in Serie A, con 18 presenze senza reti, prima di ridiscendere in cadetteria con la maglia del Frosinone, in compropriet\u00e0. Dopo la prima stagione a Frosinone, la societ\u00e0 laziale risolve a proprio favore la compropriet\u00e0, e Bocchetti disputa altre due stagioni da titolare con la casacca frusinate.\nIl 28 gennaio 2011 viene ceduto in prestito con diritto di riscatto al nell'ambito dell'operazione che porta Gaetano Masucci e Gianluigi Bianco a Frosinone., e collabora alla salvezza degli emiliani con 11 presenze.\nA fine stagione non viene esercitato il diritto di riscatto e torna al Frosinone Calcio, ma nella stessa sessione estiva di mercato viene ceduto al in un'operazione che prevede anche l'arrivo al Frosinone di Simone Vitale e Mario Artistico. Con la formazione abruzzese, pur impiegato da riserva, ottiene la promozione in Serie A terminando il campionato al primo posto.\nRimane in forza al Pescara anche per le due annate successive, in Serie A (conclusa con la retrocessione) e di nuovo in Serie B. Nell'agosto 2014 si trasferisce alla , nel campionato di Lega Pro. Il 7 gennaio 2015 passa alla Salernitana con la formula del prestito con diritto di riscatto, e il 14 luglio seguente viene acquistato a titolo definitivo; il 27 agosto fa per\u00f2 ritorno alla squadra di Pagani. A fine stagione si ritira dal calcio giocato, diventando il nuovo coordinatore dell'area tecnica del club azzurrostellato.\nNazionale.\nHa disputato 3 partite con la Nazionale Under 20 nel 2000; nello stesso anno Marco Tardelli lo convoca per la prima volta in Nazionale Under 21. Con gli \"Azzurrini\" disputa due partite, nel biennio 2000-2002.\nDirigente.\nIl 5 dicembre 2017 viene promosso a direttore sportivo della Paganese. Il 7 luglio 2018 rassegna le dimissioni. Il giorno seguente viene ingaggiato dal Fano come nuovo direttore sportivo rassegnando le proprie dimissioni dal club marchigiano l'11 marzo 2019.\nIl 6 giugno 2019 viene ingaggiato dal come responsabile dello scouting.\nStatistiche.\nPresenze e reti nei club.\n\"Statistiche aggiornate all'11 gennaio 2015.\""}
{"id": "601586", "revid": "180559", "url": "https://it.wikipedia.org/wiki?curid=601586", "title": "Roberto Kobeh Gonz\u00e1lez", "text": "\u00c8 il presidente dell'organizzazione dell'aviazione civile internazionale (OACI) dal 2006.\nBiografia.\nDiplomato all\"'Instituto Polit\u00e9cnico Nacional\" nel 1965, diviene professore della stessa scuola come professore di ingegneria elettronica, diventa poi direttore della SENEAM, l'organizzazione responsabile del controllo della circolazione aerea e delle comunicazioni areronautiche messicane dal 1978 al 1997.\nNel 1998 diventa rappresentante del suo paese nell'OACI e poi primo vicepresidente dell'organizzazione internazionale. il 2 marzo 2006 viene scelto per prendere il posto del libanese Assad Kotaite come presidente della stessa organizzazione."}
{"id": "601590", "revid": "52953", "url": "https://it.wikipedia.org/wiki?curid=601590", "title": "Alta tecnologia", "text": "Con alta tecnologia (dall'inglese \"high tech\" o \"high technology\", abbreviato anche in \"hi-tech\") si indica la tecnologia al momento pi\u00f9 avanzata. Non esiste una \"classe di apparecchiature \"high tech\"\" perch\u00e9 queste variano con il passare del tempo, man mano che la tecnologia progredisce.\nIl termine \"high technology\" comparve per la prima volta nel 1957 in un articolo del quotidiano \"New York Times\" che riguardava l'energia atomica in Europa:\nLa sua abbreviazione \"high tech\" apparve invece pi\u00f9 tardi, nel 1971."}
{"id": "601591", "revid": "339392", "url": "https://it.wikipedia.org/wiki?curid=601591", "title": "Parma Calcio", "text": ""}
{"id": "601594", "revid": "100698098", "url": "https://it.wikipedia.org/wiki?curid=601594", "title": "Autonomia patrimoniale", "text": "Nel diritto privato l'autonomia patrimoniale \u00e8 il grado di separazione del patrimonio di un soggetto di diritto, diverso da una persona fisica, rispetto a quello di altri soggetti e, in particolare, dei suoi associati, degli amministratori o del fondatore. Il patrimonio di quel soggetto \u00e8 detto \"patrimonio autonomo\".\nL'autonomia patrimoniale si distingue in \"perfetta\" o \"imperfetta\", secondo che sussista una insensibilit\u00e0 pi\u00f9 o meno completa del patrimonio autonomo rispetto alle vicende che possano subire i patrimoni ad esso a vario titolo collegati. Ad esempio, l'autonomia patrimoniale delle societ\u00e0 di persone \u00e8 imperfetta, in quanto per i debiti sociali possono essere chiamati a rispondere anche gli stessi soci (o alcuni di essi, secondo il tipo di societ\u00e0). Diversamente le societ\u00e0 di capitali possiedono un'autonomia patrimoniale perfetta, in quanto dei debiti sociali risponde solo ed esclusivamente la societ\u00e0 con il suo patrimonio.\nAutonomia patrimoniale imperfetta \u00e8 tipica delle societ\u00e0 di persone in cui i soci rispondono illimitatamente e solidalmente alle obbligazioni sociali, mentre i creditori particolari dei soci non possono agire sul patrimonio sociale.\nL'autonomia patrimoniale perfetta ha una funzione di garanzia a favore dei creditori dell'ente, in quanto permette di isolare le vicende del suo patrimonio da quelle del patrimonio personale dei suoi membri. Essa quindi adempie anche ad una funzione di compartimentazione dei rischi delle diverse attivit\u00e0 economiche.\nAd esempio sono dotati di autonomia patrimoniale o finanziaria tutti gli enti locali e enti territoriali."}
{"id": "601598", "revid": "125649960", "url": "https://it.wikipedia.org/wiki?curid=601598", "title": "Wall of Sound", "text": "Il Wall of Sound (chiamato anche Spector Sound) \u00e8 una tecnica di produzione musicale utilizzata nelle registrazioni di musica pop e rock, sviluppata durante i primi anni 1960 dal produttore discografico Phil Spector presso i \"Gold Star Studios\" di Los Angeles, con l'assistenza dell'ingegnere Larry Levine e del conglomerato di musicisti di sessione poi noto come \"the Wrecking Crew\". \nL'intenzione era quella di sfruttare le possibilit\u00e0 della registrazione in studio per creare sonorit\u00e0 insolitamente dense per avere un ottimo rendimento attraverso le radio e i jukebox dell'epoca. \nStoria.\nNoto nell'ambiente musicale per la sua forte personalit\u00e0 e le idee poco convenzionali riguardo alle tecniche di registrazione, grazie anche all'elaborazione di questo stile Spector riusc\u00ec a trasformare le canzoni in mini-sinfonie, conferendo al produttore un ruolo compositivo almeno pari a quello dell'autore. Spector spieg\u00f2 nel 1964: \"Stavo cercando un suono, un suono cos\u00ec forte che anche se se il materiale non fosse stato il massimo, il suono avrebbe supportato il disco. Si trattava di aumentare, aumentare. Tutto si incastrava come un puzzle\"\nPer ottenere il Wall of Sound, gli arrangiamenti di Spector richiedevano grandi ensemble, in aggiunta alla classica strumentazione basso-chitarra-batteria, strumenti tipici della musica orchestrale quali archi, ottoni, triangoli, timpani e percussioni che mai, in precedenza, erano stati utilizzati nella musica pop e che venivano registrati e poi sovrapposti, raddoppiandoli e triplicandoli per ottenere un suono pi\u00f9 ricco e denso, quasi ad avvolgere l'ascoltatore in una massa sonora continua e che lo stesso Spector amava definire \"un approccio wagneriano al rock &amp; roll: piccole sinfonie per i bambini\". \nPer esempio, Spector spesso duplicava una parte suonata da un pianoforte con un pianoforte elettrico e un clavicembalo, i tre strumenti sarebbero stati poi indistinguibili per l'ascoltatore. \nA queste tecniche veniva poi ad aggiungersi un particolare utilizzo della camera dell'eco, per arricchire con effetti di riverbero, La combinazione di grandi ensemble con effetti di riverbero portava all'aumento della potenza audio ottenendo risultati simili alla compressione. \nUna delle canzoni esemplificatrici dell'utilizzo del \"Wall of Sound\" \u00e8 sicuramente \"Be My Baby\", scritta nel 1963 da Jeff Barry ed Ellie Greenwich ed interpretata dalle Ronettes, ampiamente considerata come una delle pi\u00f9 belle canzoni pop di tutti i tempi e quintessenza dello stile di Spector. Altri esempi sono la versione (sempre delle Ronettes) del classico \"Sleigh Ride\", Da Doo Ron Ron, scritta sempre dalla coppia Barry-Greenwich e cantata dalle Crystals e poi alcuni lavori di band come Beach Boys e Rolling Stones, come pure \"Death of a Ladies Man\", l'album di Leonard Cohen uscito nel 1977. I Beatles lo vollero per il loro album \"Let it be,\" ma il suo operato si rivel\u00f2 controverso e non apprezzato soprattutto da Paul McCartney, il quale si era sempre detto molto insoddisfatto del risultato di \"Let It Be\" e di \"The Long and Winding Road,\" quest\u2019ultima appesantita da Spector con orchestrazioni e cori senza che l\u2019autore fosse stato consultato. Il termine Wall of Sound fu coniato durante la lavorazione del brano \"You've lost the lovin' fellin\"' dei The Righteous Brothers da parte di Andrew Loog Oldham."}
{"id": "601605", "revid": "228587", "url": "https://it.wikipedia.org/wiki?curid=601605", "title": "Architettura high tech", "text": ""}
{"id": "601607", "revid": "74801", "url": "https://it.wikipedia.org/wiki?curid=601607", "title": "Joachim Dalsass", "text": "Biografia.\nDalsass nacque a Laives, ma crebbe a Monte S. Pietro, frazione di Nova Ponente, dove visse a lungo prima di tornare nel paese natale.\nLa sua carriera politica (tutta nelle file della SVP) ha avuto inizio negli anni '50. Nel giugno 1956 divent\u00f2 vicesindaco di Laives, e nel dicembre dello stesso anno venne eletto in consiglio provinciale, entrando anche nella giunta (era assessore alle politiche sociali, e nel suo mandato si dovette occupare del problema dei rioptanti).\nVenne rieletto nel 1960 e fece di nuovo parte della giunta provinciale (assessore ai lavori pubblici, ruolo che ricoprir\u00e0 fino al 1973).\nAl congresso del 1969 \u00e8 uno degli oppositori alla chiusura del pacchetto (perfezionata poi nel 1972). Per evitare spaccature all'interno del partito fu nominato vice segretario (\"Obmannstellvertreter\").\nDal 1973 al 1978 \u00e8 ancora in giunta provinciale, come assessore all'agricoltura. Viene nuovamente eletto nel 1978, quando diviene presidente del consiglio, seppure per pochi mesi.\n\u00c8 stato infatti poi eletto al parlamento europeo alle elezioni del 1979, e poi riconfermato nel 1984 e nel 1989 per le liste della SVP collegata alla Democrazia Cristiana. \u00c8 stato membro della Commissione per l'agricoltura, della Delegazione per le relazioni con l'Austria (prima che questa entrasse nell'Unione Europea), della Delegazione per le relazioni con i paesi dell'America del Sud, della Delegazione per le relazioni con i paesi membri dell'ASEAN, l'Organizzazione interparlamentare dell'ASEAN (AIPO) e la Repubblica di Corea.\nHa aderito al gruppo parlamentare del Partito Popolare Europeo."}
{"id": "601609", "revid": "767487", "url": "https://it.wikipedia.org/wiki?curid=601609", "title": "Hitch - Lui s\u00ec che capisce le donne", "text": "Hitch - Lui s\u00ec che capisce le donne (\"Hitch\") \u00e8 un film del 2005 diretto da Andy Tennant.\nTrama.\nAlex Hitchens detto \"Hitch\" di professione aiuta uomini goffi e insicuri a conquistare le donne di cui sono follemente innamorati, ma con molta discrezione e tramite passaparola: la sua vera identit\u00e0 \u00e8 mantenuta segreta tra gli uomini, ed \u00e8 altrimenti conosciuto come Dottor Rimorchio. Lui stesso \u00e8 un esperto donnaiolo, con passato da imbranato che poi con l'esperienza \u00e8 riuscito a migliorare e raffinare le sue tecniche di conquista. Mentre lavora al caso di Albert, uno dei suoi clienti innamorato della celebre ereditiera Allegra Cole, Hitch si invaghisce di Sara, giornalista mondana di cronaca rosa. Mentre la relazione tra Albert e Allegra comincia a progredire, Hitch inizia a frequentare Sara, ma facendo un errore dopo l'altro nei suoi piani risulta goffo e sfortunato: nonostante ci\u00f2 riesce a conquistare la ragazza. Nel frattempo Hitch viene chiamato per una consulenza da Vance, un uomo arrogante deciso a portare a letto una ragazza, ma Hitch rifiuta di aiutarlo: il suo mestiere \u00e8 fare scoccare l'amore, non lavora per incontri occasionali. Vance comunque riesce a ottenere il suo scopo, e la ragazza in questione \u00e8 Casey, migliore amica di Sara, la quale scopre che l'uomo ha consultato il misterioso Dottor Rimorchio. Sara, per vendicare l'amica, decide di indagare per scoprire l'identit\u00e0 del Dottor Rimorchio e manda in avanscoperta un collaboratore per poi fotografare l'obiettivo e smascherarlo pubblicamente sulla sua rubrica. Dopo aver scoperto essere Hitch, Sara rompe con lui dicendogli di essere solo un uomo che circuisce le donne. Hitch \u00e8 deciso a mettere le cose in chiaro e tenta di spiegare tutto a Sara, che accompagnava la disperata amica Casey ad uno speed date. Dopo aver spiegato di aver rifiutato la collaborazione con Vance, Hitch decide di troncare lui stesso con Sara poich\u00e9 ha fatto venir fuori il suo vero mestiere e dunque ha perso il lavoro. Qui interviene Albert, che gli fa capire quanto \u00e8 stato importante il suo intervento nella sua vita. Hitch decide di riconquistare Sara e, sempre pi\u00f9 goffamente, le dichiara il proprio amore, ricambiato. Il film si conclude con il matrimonio di Albert e Allegra, durante il quale Hitch usa uno dei suoi trucchi per fare conoscere anche a Casey un uomo.\nProduzione.\nIl titolo di lavorazione del film era \"The Last First Kiss\" (\"L'ultimo primo bacio\"), in riferimento alla frase rivolta da Hitch ad Albert: \u00abThis could be her last first kiss\u00bb (\u00abQuesto potrebbe essere il suo ultimo primo bacio\u00bb).\nAccoglienza.\nIl film si \u00e8 piazzato undicesimo nella classifica dei film che hanno incassato di pi\u00f9 negli Stati Uniti nel 2005 e ha battuto il record per i maggiori incassi per una commedia romantica nel fine settimana di apertura."}
{"id": "601611", "revid": "1926649", "url": "https://it.wikipedia.org/wiki?curid=601611", "title": "Carlo Zotti", "text": "Carriera.\nClub.\nMuove i suoi primi passi da calciatore nella Polisportiva Virtus Foglianise, squadra dilettantistica di Foglianise, paese della provincia di Benevento in cui risiede la sua famiglia. Nella stagione 2000-2001 esordisce fra i professionisti con la maglia del , giocando la partita di Coppa Italia di Serie C pareggiata per 1-1 contro il e valida per l'andata degli ottavi di finale: subentra all'87' a Vincenzo Sicignano.\nLa crescita calcistica continua nelle giovanili della Roma. Il debutto nel campionato di Serie A, e contemporaneamente con la maglia giallorossa, avviene il 10 maggio 2003, nella partita Roma-Torino 3-1. \u00c8 sempre stato scarsamente utilizzato nella societ\u00e0 capitolina a causa dell'alto numero di portieri sempre presenti in rosa, quali Francesco Antonioli, Ivan Pelizzoli, Cristiano Lupatelli e Doni e colleziona solo 4 presenze nelle prime due stagioni nella prima squadra giallorossa.\nLa stagione in cui venne utilizzato pi\u00f9 spesso \u00e8 la 2004-2005. A causa dell'infortunio del titolare Pelizzoli, gioca in tutto 10 partite in campionato e due in Champions League. Le scarse prestazioni individuali e collettive, per\u00f2, fanno s\u00ec che perda il posto a discapito del giovane terzo portiere Gianluca Curci.\nNel campionato 2005-2006 la Roma riesce a mandarlo in prestito all' per un'intera stagione, ma non trova spazio per giocare neanche una sola partita, in quanto il titolare Ferdinando Coppola disputa tutte e 38 le gare di serie A.\nA fine stagione torna nella capitale dove per\u00f2 lo attende altra panchina. Occupa infatti addirittura il ruolo di quarto portiere, dietro al titolare Doni ed alle riserve Gianluca Curci e J\u00falio S\u00e9rgio. Nel gennaio 2007, a causa dell'infortunio del secondo portiere Gianluca Berti, la Sampdoria decide di prenderlo in prestito come alternativa al titolare Luca Castellazzi.\nScaduto il prestito, nell'estate del 2007 fa nuovamente ritorno alla Roma, essendo per\u00f2 nuovamente destinato ad essere il quarto portiere. Per la stagione 2008-2009 viene ceduto in prestito al Cittadella, neopromosso in Serie B. Nella squadra veneta riesce a trovare un posto da titolare, ma prima della fine del girone di andata cade in una serie di infortuni, che, complice anche le ottime prestazioni del sostituto Andrea Pierobon, portano l'ex romanista a perdere il posto; cos\u00ec il 28 gennaio 2009 viene girato al Bellinzona in prestito, formazione del campionato svizzero.\nAl termine della stagione 2009-2010, il club capitolino cede definitivamente il giocatore al club svizzero. Con la formazione neo-promossa nella Super League svizzera si \u00e8 impegnato fino a giugno 2011.\nDopo esser stato libero in seguito alla scadenza del contratto firma per il Losone Sportiva con cui gioca solo una partita subendo 4 gol. Dal 2012 al 2014 invece gioca per il Fussball Club Wil 1900 in Divisione nazionale B della Svizzera con cui gioca ben 56 partite subendo 74 reti.\nNel 2015 invece firma per il Football Club Locarno.\nNazionale.\nHa giocato nell'Under-17 e nell'Under-18 ed \u00e8 stato sempre convocato, fin dalla fase di qualificazione, dall'Under-21 per disputare l'Europeo Under-21 vinto dall'Italia del 2004. In tale competizione, per\u00f2, non \u00e8 mai sceso in campo.\nDopo il ritiro.\nIl 7 febbraio 2020 diventa il nuovo preparatore dei portieri del .\nStatistiche.\nPresenze e reti nei club.\n\"Statistiche aggiornate al 31 maggio 2011.\""}
{"id": "601612", "revid": "74801", "url": "https://it.wikipedia.org/wiki?curid=601612", "title": "Gurabo (Repubblica Dominicana)", "text": "Gurabo \u00e8 un sobborgo di Santiago de los Caballeros, seconda citt\u00e0 della Repubblica Dominicana, che si trova al centro della regione del Cibao.\nSantiago de los Caballeros conta quasi un milione di abitanti, molti dei quali di recente immigrazione, situata a dalla capitale, Santo Domingo, a cui \u00e8 collegata da una moderna (ed unica) autostrada, \u00e8 diventata la capitale economica del paese e il centro dello sviluppo basato sulle Zone Franche.\nLe sue periferie si arrampicano sulle colline che la circondano e sono abitate per lo pi\u00f9 da ex-contadini o immigrati haitiani. Gurabo \u00e8 uno di questi sobborghi che ha conosciuto una crescita vertiginosa alla fine del secolo scorso.\nLungo la via Luperon che esce dal centro della citt\u00e0 si sono costituite una serie di urbanizzazioni e di baraccopoli che si protraggono per 7-8 chilometri verso il nord lungo quella che solo pochi anni fa era la strada per Puerto Plata.\nProblemi sociali.\nDue di queste comunit\u00e0 sono di particolare interesse perch\u00e9 ospitano dominicani santiagueri, contadini trasferitesi vicino alla citt\u00e0 e immigrati haitiani di lunga e fresca data: tali zone hanno il nome di Los Perez e Los Platanitos.\nQueste comunit\u00e0 costituiscono un mondo di contadini e immigrati che arrivano dalla Cordigliera centrale, dalle zone della Barahona e della Sierra, da Haiti. Sono lavoratori migranti che hanno seguito la rotta della canna da zucchero, con una storia di espansione e decadenza; sono famiglie povere e impoverite; un mondo di segregazione ed esclusione in cui la popolazione \u00e8 emarginata, sfruttata, ingannata, dove le leggi non sono certo quelle dello Stato, dove la democrazia e la cittadinanza sono un privilegio di pochi.\nSono comunit\u00e0 in cui manca una dimensione storica, una esperienza di tradizioni condivise e di vita comunitaria. La loro storia \u00e8 quella degli immigrati che, nelle diverse epoche, si sono fermati e insediati l\u00ec, ma \u00e8 anche la storia di quelli che sono arrivati e poi ripartiti. Per molti sono solo un luogo di transito, un posto di passaggio.\nI vincoli con il resto della societ\u00e0 sono deboli; le relazioni al loro interno sono recenti, difficili, frammentate.\nIn queste situazioni sono i pregiudizi sociali a strutturare la convivenza, a creare spazi di segregazione e a dare luogo a manifestazioni di violenza tra le varie componenti della comunit\u00e0. L'immigrazione, la povert\u00e0, l'emarginazione, la precariet\u00e0, la mancanza di un futuro certo, la forte disoccupazione, la mancanza dei diritti di nazionalit\u00e0 e tutto ci\u00f2 che questa comporta, i pregiudizi sociali, la diversit\u00e0 culturale, la discriminazione razziale, la xenofobia, il razzismo, la violenza sono tutte cose che rendono ancora pi\u00f9 difficile la costruzione di una vera e propria comunit\u00e0."}
{"id": "601613", "revid": "57342", "url": "https://it.wikipedia.org/wiki?curid=601613", "title": "Giovanni Giavazzi", "text": "\u00c8 stato eletto alle elezioni europee del 1979, e poi riconfermato nel 1984 per le liste della DC. \u00c8 stato vicepresidente del gruppo del Partito Popolare Europeo, membro della Commissione economica e monetaria, della Delegazione per le relazioni con l'America Latina, della Commissione per gli affari istituzionali, della Delegazione per le relazioni con la Repubblica popolare cinese, della Delegazione per le relazioni con il Giappone.\nHa ricoperto molti incarichi pubblici quali, presidente della Provincia di Bergamo, del Credito Bergamasco per un decennio nonch\u00e9 presidente della Italcementi dal 1989 al 2004. e consigliere di Ciments Fran\u00e7ais e Sacbo, del Teatro alla Scala e dell'Jacques Delors Institute di Parigi"}
{"id": "601615", "revid": "729019", "url": "https://it.wikipedia.org/wiki?curid=601615", "title": "Vincenzo Giummarra", "text": "Biografia.\nAssistente di Diritto Processuale Penale all'Universit\u00e0 di Catania. Consigliere ed assessore del Comune di Ragusa e segretario provinciale della Democrazia Cristiana di Ragusa dal 1952 al 1955, quando divenne Segretario amministrativo regionale del suo partito. Sempre nel 1955 viene eletto deputato all'Assemblea regionale siciliana nel collegio di Ragusa per la DC. Rieletto nel 1959 e nel 1963, quando diviene vice presidente dell'Assemblea. Ancora confermato nel 1967, dviene per poco pi\u00f9 di un mese presidente della Regione, e poi \u00e8 assessore all'Agricoltura del 1969 al 1970. Rieletto all'Ars nel 1971, nel 1972 torna presidente della Regione, stavolta fino al marzo 1974.\nNel 1976 rinuncia a candidarsi ed \u00e8 nominato presidente della Cassa centrale di risparmio Vittorio Emanuele per le province siciliane.\n\u00c8 stato poi eletto europarlamentare alle elezioni europee del 1979 per la DC, e riconfermato nel 1984 per le liste della DC. \u00c8 stato presidente della Delegazione per le relazioni con i paesi dell'Asia del Sud, vicepresidente della Delegazione per le relazioni con gli Stati Uniti, membro della Commissione per le relazioni economiche esterne e della Commissione per la politica regionale e l'assetto territoriale.\nHa aderito al gruppo parlamentare del Partito Popolare Europeo.\nCarriera politica.\n26.10.1987 / 24.07.1989: Delegazione per le relazioni con i paesi dell'Asia del Sud \n11.04.1983 / 23.07.1984: Delegazione per le relazioni con gli Stati Uniti \n12.02.1985 / 20.01.1987: Delegazione per le relazioni con gli Stati Uniti \n20.07.1979 / 20.01.1982: Commissione per le relazioni economiche esterne;\n21.01.1982 / 24.07.1989: Commissione per la politica regionale e l'assetto territoriale; \n26.07.1984 / 20.01.1987: Commissione per il controllo di bilancio;\n21.01.1987 / 24.07.1989: Delegazione per le relazioni con gli Stati Uniti."}
{"id": "601620", "revid": "1369234", "url": "https://it.wikipedia.org/wiki?curid=601620", "title": "Silvio Lega", "text": "Biografia.\n\u00c8 stato eletto alle elezioni europee del 1979 per le liste della DC. \u00c8 stato vicepresidente della Delegazione per le relazioni con i paesi dell'Europa dell'Est e membro della Commissione per i bilanci.\nHa aderito al gruppo parlamentare del Partito Popolare Europeo. \u00c8 stato anche deputato alla Camera eletto per tre legislature (IX, X e XI ) con la Democrazia Cristiana e Centro Cristiano Democratico.\nIl 30 marzo 2012 viene eletto Presidente del Consiglio Nazionale della Democrazia Cristiana.\n\u00c8 morto a Siena, il 24 aprile 2021, all'et\u00e0 di 76 anni, per complicanze dopo aver contratto il virus COVID-19."}
{"id": "601625", "revid": "339392", "url": "https://it.wikipedia.org/wiki?curid=601625", "title": "Europa dell'Est", "text": ""}
{"id": "601627", "revid": "474610", "url": "https://it.wikipedia.org/wiki?curid=601627", "title": "Squadre di calcio vincitrici di tornei CONMEBOL", "text": "Questa pagina contiene un elenco delle squadre di calcio sudamericane che hanno vinto tornei ufficiali riconosciuti e organizzati dalla CONMEBOL. Non sono inclusi nelle statistiche, invece, i club non sudamericani vincitori di manifestazioni CONMEBOL.\nClassifica.\nLegenda.\nNella legenda non \u00e8 inclusa la Coppa Iberoamericana, competizione ufficiale gestita da CONMEBOL e RFEF, disputatasi soltanto nel 1994, la quale fu vinta dagli spagnoli del Real Madrid."}
{"id": "601628", "revid": "339392", "url": "https://it.wikipedia.org/wiki?curid=601628", "title": "Rosenborg BK", "text": ""}
{"id": "601632", "revid": "965226", "url": "https://it.wikipedia.org/wiki?curid=601632", "title": "Giosu\u00e8 Ligios", "text": "Biografia.\nFino all'et\u00e0 di vent'anni ha svolto l'attivit\u00e0 di pastore nelle campagne del nuorese, per poi intraprendere gli studi da privatista fino a conseguire la laurea in scienze agrarie.\nAttivit\u00e0 regionali.\nNel 1964 venne eletto presidente della amministrazione provinciale di Nuoro. Nel 1969 fu eletto consigliere regionale della Sardegna nel collegio di Nuoro. Dal febbraio al novembre del 1970 sedette tra i banchi della giunta regionale presieduta da Lucio Abis, con delega agli affari generali, personale ed enti locali.\nSenatore e sottosegretario.\nNel 1972, dimessosi da consigliere regionale, fu eletto senatore della repubblica per la VI legislatura. Nuovamente senatore nella VII legislatura e nell'VIII legislatura, fu sottosegretario di stato al ministero del Tesoro nel governo Andreotti V.\nEuroparlamentare.\n\u00c8 stato eletto alle elezioni europee del 1979, e poi riconfermato nel 1984, per le liste della DC. \u00c8 stato presidente della Delegazione per le relazioni con i paesi dell'America del Sud, vicepresidente della Commissione per l'agricoltura e della Delegazione per le relazioni con i paesi dell'America centrale e del gruppo Contadora.\nHa aderito al gruppo parlamentare del Partito Popolare Europeo."}
{"id": "601633", "revid": "33689", "url": "https://it.wikipedia.org/wiki?curid=601633", "title": "Velo (micologia)", "text": "In micologia il velo si riferisce a una struttura presente sul gambo di un fungo. Come ogni tessuto del fungo, con l'eccezione dell'imenio, il velo \u00e8 composto di tessuto ifale sterile. In molti casi, tuttavia, l'imenio fertile si estende al di sotto del velo per qualche lunghezza. \nIl vantaggio del velo, da un punto di vista evolutivo, \u00e8 generalmente considerato legato alla dispersione di spore; un velo consente di rilasciare pi\u00f9 facilmente le spore al vento o su animali di passaggio. Tuttavia, molti funghi non hanno il velo, tra cui: i funghi a \"coppa\", i funghi \"a sfera\", i funghi a \"stella\", alcuni Polyporaceae, i funghi gelatinosi, etc..\nSi possono individuare due tipi di velo: il velo universale o generale e il velo parziale.\nVelo universale.\nIl velo universale o generale avvolge completamente il fungo allo stadio primordiale e poi, con lo sviluppo del carpoforo, si lacera lasciando residui pi\u00f9 o meno visibili e persistenti quali la volva, l'anello e la cortina.\nVelo parziale.\nIl velo parziale \u00e8 un tessuto che svolge funzione protettiva dell'imenoforo in molte specie di Agaricales.\nAllo stadio primordiale e all'inizio dello sviluppo del carpoforo si trova sotto il cappello, tra il gambo e il margine dello stesso. A maturazione spesso si lacera ricadendo sul gambo a formare l'anello, che in questo caso si definisce \"supero discendente\", da non confondere con l'anello \"infero ascendente\" o \"armilla\" che invece deriva\ndal velo universale.\nIn alcuni casi, come ad esempio l\"'Agaricus bitorquis\" o il \"Catathelasma imperiale\", sono presenti i residui di entrambi i tipo di velo che danno vita ad una formazione a \"doppio anello\".\nCaratteristiche.\nSpesso succede che la presenza del velo sia necessaria per avere un'identificazione positiva del fungo. Alcune caratteristiche distintive includono:\nPer una esatta identificazione delle specie quando si raccolgono i funghi \u00e8 necessario mantenere tutte queste caratteristiche intatte estraendo il carpoforo dal suolo, invece che tagliarlo a met\u00e0 gambo."}
{"id": "601634", "revid": "57342", "url": "https://it.wikipedia.org/wiki?curid=601634", "title": "Marcello Modiano", "text": "Biografia.\n\u00c8 stato eletto alle elezioni europee del 1979 per le liste della DC. \u00c8 stato membro della Commissione giuridica e della Commissione per i trasporti.\nHa aderito al gruppo parlamentare del Partito Popolare Europeo.\n\u00c8 morto nell'ospedale di Cattinara, a Trieste, nel 1993, all'et\u00e0 di 79 anni."}
{"id": "601636", "revid": "135224", "url": "https://it.wikipedia.org/wiki?curid=601636", "title": "Publio Rutilio Rufo", "text": "Biografia.\nCominci\u00f2 la sua carriera militare nel 134 a.C., al seguito di Scipione Africano minore, nella guerra in Spagna. In seguito, nel 109 a.C., Rufo fu legato di Quinto Cecilio Metello Numidico, proprio nel corso della guerra contro Giugurta, durante la quale, fra i sottoposti di Metello, vi era anche Gaio Mario.\nSi distinse nella battaglia del Muthul, nel corso della quale fronteggi\u00f2 un attacco di Bomilcare e organizz\u00f2 la cattura o il ferimento della maggior parte degli elefanti da guerra numidici. Nel 105 a.C. venne eletto console anziano, avendo come collega Gneo Mallio Massimo, il quale arriv\u00f2 secondo all'elezione. Le sue iniziative principali riguardarono la disciplina militare e l'introduzione di un migliore sistema di addestramento delle truppe.\nIn seguito serv\u00ec come Legato di Quinto Mucio Scevola, governatore della provincia d'Asia.\nAiutando il suo superiore nei suoi sforzi di proteggere i provinciali dalle malversazioni dei pubblicani, Rufo si guadagn\u00f2 l'inimicizia dell'ordine equestre, al quale i pubblicani appunto appartenevano. Nel 92 a.C. venne citato in giudizio con la grave accusa di estorsione ai danni di quegli stessi provinciali che lui aveva fatto tutto il possibile per proteggere. L'accusa era sfacciatamente falsa ma, poich\u00e9 le giurie della \"quaestio de repetundis\" (il tribunale preposto al giudizio dei governatori e amministratori provinciali accusati di ruberie) a quel tempo erano scelte fra i cavalieri, la sua condanna era cosa certa, a causa del risentimento che essi provavano per lui.\nRufo fu difeso da suo nipote Gaio Aurelio Cotta e accett\u00f2 il verdetto con la rassegnazione che si addiceva a uno stoico e allievo di Panezio quale era lui.\nEgli si ritir\u00f2 a vita privata dapprima a Mitilene e poi a Smirne, dove trascorse il resto della sua vita (forse un atto di sfida nei confronti dei suoi persecutori: egli fu infatti accolto con tutti gli onori nella medesima citt\u00e0 nella quale, secondo i suoi accusatori, si era comportato da funzionario corrotto), e dove Cicerone lo incontr\u00f2 non pi\u00f9 tardi del 78 a.C.\nSebbene invitato da Lucio Cornelio Silla a fare ritorno a Roma, Rufo declin\u00f2 l'invito.\nDurante il suo soggiorno a Smirne, Rufo scrisse la propria autobiografia e una storia di Roma in lingua greca. Rufo aveva infatti una profonda conoscenza della letteratura greca ma anche del diritto, e scrisse dei trattati giuridici, dei quali alcuni frammenti sono citati nel Digesto."}
{"id": "601638", "revid": "933835", "url": "https://it.wikipedia.org/wiki?curid=601638", "title": "Angelo Narducci", "text": "\u00c8 stato direttore di \"Avvenire\" negli anni settanta ed esponente della Democrazia Cristiana al Parlamento europeo (elezioni europee del 1979). Una volta eletto, ha aderito al gruppo parlamentare del Partito Popolare Europeo ed \u00e8 divenuto membro della Commissione per lo sviluppo e la cooperazione.\nBiografia.\nAngelo Maria Narducci nasce il 17 agosto 1930 a L'Aquila. Quarto di cinque figli. Il padre Adolfo, maresciallo della Polizia di Stato, e la madre Carmela Mauro, casalinga, gli trasmettono, insieme a don Vincenzo Narducci, fratello del nonno, un grande senso della famiglia e una formazione umana e culturale fondata su solide basi cristiane.\nNel 1946, in occasione del referendum istituzionale, fa libera propaganda per la Repubblica, legge \"Cronache Sociali\" e si sente molto vicino ai dossettiani. Nel 1949 si iscrive alla Democrazia Cristiana e fa il suo esordio da giornalista: \u00e8 corrispondente della cronaca locale per il \"Giornale d'Italia\" e scrive su \"Lo studente d'Italia\", \"Per l'Azione\" e collabora a \"Civitas\". Conseguita la maturit\u00e0 si trasferisce a Roma, i genitori vorrebbero che faccia l'avvocato, lui, invece, preferirebbe fare filosofia, alla fine sceglie la facolt\u00e0 di compromesso: scienze politiche. Ma non ha nessuna intenzione di fare n\u00e9 il diplomatico n\u00e9 l'impiegato statale, anche se coltiver\u00e0 sempre la passione per la politica. A Roma \u00e8 alloggiato nella pensione-comunit\u00e0 del \"Porcellino\", ovvero quella in cui sono nati i dossettiani, ed \u00e8 qui che, insieme con Corrado Guerzoni, Franco Maria Malfatti, Bartolo Ciccardini, Franco Salvi e tanti altri, si forma all'attivit\u00e0 politica.\nDopo le esperienze professionali in \"Prospettive Meridionali\" (1955-1958), mensile di studi e cultura del Mezzogiorno a cura del Centro democratico di cultura e di documentazione, e nella \"Discussione\" (1956-1958), settimanale della Democrazia Cristiana; nel 1956 entra ne \"Il Popolo\" di Ettore Bernabei, dove, perch\u00e9 ritenuto un letterato, gli viene affidata la cura della terza pagina. Successivamente, diviene notista politico e alla fine redattore capo del giornale. Nel 1966, lascia il giornale della Democrazia Cristiana perch\u00e9 chiamato alla vice direzione de \"La Gazzetta del Popolo\", dove resta fino al giugno 1968 quando Papa Paolo VI lo chiama a far parte del gruppo degli iniziatori di Avvenire.\nNarducci \u00e8 anche un poeta, scrive versi. Le sue poesie le raccoglie in libretti ad uso dei soli amici. Solo una raccolta \u00e8 pubblicata, nel 1958: \"Il ragazzo che ero\", editore Sciascia, presentazione di Giacinto Spagnoletti. La sua produzione poetica, in totale 85 componimenti, va dagli anni dell'adolescenza fino al 1975, ma il numero maggiore di poesie si addensa in poco pi\u00f9 di un decennio, 1952-1964, durante i quali, vivendo a Roma, sente la nostalgia della terra natia, dei sogni dell'et\u00e0 adolescenziale non pi\u00f9 realizzabili, degli amici lontani.\n\u00c8 anche un politico. Nel 1979 accetta di candidarsi al primo Parlamento europeo ma restando ai margini della Democrazia Cristiana. L'amico Roberto Formigoni gli assicura il sostegno di Comunione e Liberazione. Eletto con grande consenso di voti, a Bruxelles diviene membro della Commissione per la cooperazione allo sviluppo e capo della delegazione del Partito Popolare Europeo negli organi parlamentari previsti dalla Convenzione di Lom\u00e9. Dimostrando, ancora una volta, la sua sensibilit\u00e0 e la sua attenzione per gli ultimi del mondo. Muore a Milano il 10 maggio 1984.\nL'esperienza di \"Avvenire\".\nIl primo numero del quotidiano cattolico nazionale arriva in edicola il 4 dicembre 1968. Nasce dalla fusione dei due giornali a diffusione interregionale, \"L'Italia\" di Milano e \"L'Avvenire d'Italia\" di Bologna.\nDopo poco pi\u00f9 di dieci mesi di vita, il giornale \u00e8 affidato a Narducci che lo dirige per quasi undici anni, dal 19 ottobre 1969 al 30 aprile 1980; eletto al Parlamento di Bruxelles passa il testimone ad Angelo Paoluzi. Ma non rinuncia a collaborare da esterno con frequenti articoli fino all'ultimo del 29 aprile 1984, a undici giorni dalla morte.\nL'Avvenire di Narducci \u00e8 una palestra di prestigiosi collaboratori (Raimondo Manzini, Jean Guitton, mons. Dionigi Tettamanzi, Giorgio La Pira, Giuseppe Lazzati, Vittorio Bachelet, Paolo Brezzi, Giuseppe Dalla Torre), autorevoli intellettuali (Giorgio Petrocchi, Mario Pomilio, Valerio Volpini, Luigi Santucci, Giovanni Cristini, Gino Montesanto, Beniamino Dal Fabbro), collaudati professionisti (Gaetano Nanetti, Angelo Bertani, Nicol\u00f2 Carosio, p. Carlo Cremona, don Claudio Sorgi), giovani talenti (Massimo Franco, Piero Badaloni, Gian Guido Folloni, Angelo Scelzo, Barbara Scaramucci). Un merito non piccolo del quale va dato atto al direttore che \u00e8 stato capace di essere.\nGli anni della sua direzione erano cominciati un mese prima delle bombe di piazza Fontana, con una serie impressionante di consultazioni elettorali, le regionali del 1970, referendum per l'abrogazione della legge a favore del divorzio, politiche anticipate, altre amministrative, altre politiche; con un mondo sindacale in grande movimento; con tutti gli autunni caldi che ha vissuto il Paese; con il clima di violenza che ha coinvolto molte citt\u00e0 italiane. Questo il quadro storico, sommariamente enunciato. Poi la realt\u00e0 ecclesiale. Due Sinodi, le lacerazioni all'interno del mondo cattolico, dovute a crisi di fede e a crisi politiche (basta ricordare per tutte la crisi delle ACLI e il passaggio di alcuni cattolici, anche autorevoli, nelle liste del Partito Comunista Italiano); il crescere della contestazione all'interno della Chiesa (basta ricordare il caso dell'ex abate Giovanni Franzoni e di monsignor Marcel Lefebvre); la dispersione di tante energie cattoliche o nella indifferenza o nell'intimismo o nel non agire; si pensi ancora all'esplosione della contestazione studentesca con tutto quello che significa di positivo e di negativo. E poi il sequestro e l'uccisione di Aldo Moro, la morte di Papa Paolo VI, la legge a favore dell'aborto e la conseguente battaglia per il referendum abrogativo.\nSin dal primo momento Narducci avvertiva il peso e la responsabilit\u00e0 del proprio ruolo, che svolgeva con dignit\u00e0 e con umilt\u00e0. Un'umilt\u00e0 che per\u00f2 non gli faceva venir meno la voce quando si trattava di richiamare anche gli altri alle loro responsabilit\u00e0.\nNel dicembre 1970, in una relazione alla Conferenza Episcopale Italiana, Angelo Narducci denunciava disimpegno e dissenso nei confronti di Avvenire da parte del mondo cattolico ed in alcune regioni una attenzione meno organica dell'episcopato. Da questo la decisione di dare vita alla tipografia di Pompei nel 1972 con la stampa di Avvenire in teletrasmissione, il primo quotidiano in Italia ad adottare tale tecnica, consentendo la diffusione capillare e puntuale anche nel Mezzogiorno.\nAngelo Narducci, dal 1969 al 1984, fa di Avvenire il filo che lega i cattolici italiani. Un legame che realizza per mezzo delle sole parole. E anche se sono cosa povera le parole in una societ\u00e0 che segue i miraggi, con il suo Avvenire dichiarava: \u00abNoi ci ostiniamo a lavorare come artigiani sulla parola, perch\u00e9 sia onesta, perch\u00e9 non tradisca, perch\u00e9 corra, in qualche modo liberante, sulle labbra e nasca da coscienze illuminate, severe, semplici. Non cerchiamo il successo, ma interlocutori. Quella cosa povera che sono le parole vogliamo che sia la nostra grande ricchezza, la grande ricchezza dell'uomo\u00bb (Avvenire, 15 novembre 1970).\nI due premi Angelo Narducci.\nSin dal 1975 si celebra a Lerici, la citt\u00e0 costiera della provincia della Spezia, la \"Festa di Avvenire\" in cui, dal 1989, viene assegnato il \"Premio Angelo Narducci\" a eminenti personalit\u00e0 della comunicazione e della cultura che si sono distinte nell'anno per una informazione con l'anima per una civilt\u00e0 dell'amore. La festa nacque per volont\u00e0 dell'allora parroco don Franco Ricciardi aiutato da un gruppo di laici dediti alla diffusione della buona stampa ed \u00e8 stata portata avanti ininterrottamente anche grazie al successore don Carlo Ricciardi.\nSi svolge l'ultima settimana di luglio nel parco giochi adiacente alla chiesa parrocchiale di San Francesco, il cui programma prevede cene, dibattiti a tema, momenti di approfondimenti, una giornata sacerdotale e una vocazionale; infine, da quando il direttore di Avvenire \u00e8 scomparso, l'assegnazione del Premio Narducci.\nNel corso degli anni i premiati sono stati: cardinale Ersilio Tonini ed Egidio Banti nel 1989, Gigi De Fabiani (1990), Piero Lugaro (1991), Mario Agnes (1992), Pier Giorgio Liverani (1993), Gianfranco Ravasi (1994), Vittorio Citterich (1995), Luigi Accattoli (1996), monsignor Francesco Ceriotti (1997), monsignor Giuseppe Cacciami (1998), Ettore Bernabei (1999), Mario Agnes (2000), Andrea Riccardi (2001), Pupi Avati (2002), Giuseppe De Rita (2003), Giuseppe De Carli (2004), Gigi De Fabiani (2005), monsignor Giancarlo Maria Bregantini(2006), padre Federico Lombardi (2007), l'ex direttore di Avvenire Dino Boffo (2008), l'attrice Claudia Koll (2009), la psichiatra Wanda P\u00f3\u0142tawska (2010), lo scrittore Antonio Sicari (2011), l'inviato speciale Luigi Geninazzi (2012).\nAltro premio, sempre dedicato a Narducci, \u00e8 lo \"Zir\u00e8 d'oro\" che viene assegnato a L'Aquila la prima settimana di aprile ogni anno dal 2000. La manifestazione \u00e8 organizzata dall'Istituto di Abruzzesistica e Dialettologia, e riguarda due sezioni: il premio ai personaggi dell'anno ed il premio letterario nazionale di poesia e narrativa, in lingua e in dialetto. Nell'edizione del 2008 i premi come personaggi dell'anno sono stati assegnati, tra gli altri, alle seguenti personalit\u00e0 abruzzesi, nei rispettivi campi: Ottaviano Del Turco, presidente della Regione Abruzzo (politica), Vittoriano Esposito e Carlo De Matteis (saggistica), Sandro Arduini (arte), Goffredo Palmerini (rapporti con il mondo dell'emigrazione), Francesco Rivera (poesia, alla carriera).\nL'edizione 2009 bench\u00e9 dovesse essere l'occasione per ricordare il venticinquesimo dalla scomparsa di Narducci, a causa del terremoto del 6 aprile, non \u00e8 stata celebrata."}
{"id": "601645", "revid": "125469577", "url": "https://it.wikipedia.org/wiki?curid=601645", "title": "Western Union", "text": "La Western Union \u00e8 una azienda statunitense di servizi finanziari e di comunicazioni, di propriet\u00e0 della First Data Corporation.\nUno dei servizi pi\u00f9 importanti dell'azienda \u00e8 il trasferimento di denaro (anche internazionale) fra persone o aziende; oltre a ci\u00f2, offre anche una vasta gamma di servizi commerciali.\nAlla data del 9 giugno 2006, la Western Union conta circa sedi sparse per 200 nazioni, vantando un fatturato annuale di circa 3 miliardi di dollari.\nStoria.\nLa fondazione e la prima espansione (1851 - 1866).\nLa \"New York and Mississippi Valley Printing Telegraph Company\" venne fondata a Rochester da Samuel L. Selden, Hiram Sibley] ed altri soci nel 1851. Nel 1856 la societ\u00e0 si fuse con la concorrente \"Erie and Michigan Telegraph Company\", controllata da John James Speed, Francis Ormand Jonathan Smith ed Ezra Cornell, e prese il nome \"Western Union Telegraph Company\" su insistenza di Cornell per sottolineare che la compagnia operava in quello che era il punto pi\u00f9 occidentale del sistema telegrafico statunitense.\nNel 1857 la \"Western Union\" particip\u00f2 al cosiddetto \"trattato delle sei nazioni\", il tentativo delle sei maggiori compagnie telegrafiche americane di creare un sistema di monopoli regionali facenti capo ad una rete condivisa di linee principali. Dopo la nascita del sistema delle \"sei nazioni\", la \"Western Union\" continu\u00f2 ad assorbire compagnie telegrafiche sia piccole che grandi, ed entro il 1864 si era trasformata da monopolio regionale ad oligopolista nazionale, avente come unici veri concorrenti la \"American Telegraph Company\" e la \"United States Telegraph Company\".\nLa \"Western Union\" complet\u00f2 la prima linea telegrafica transcontinentale americana nel 1861 e fond\u00f2 la \"Russian\u2013American Telegraph Company\" nel tentativo di collegare l'America all'Europa attraverso l'Alaska, la Siberia e Mosca, un progetto abbandonato nel 1867 dopo che era stato posato con successo un cavo sottomarino transatlantico nel 1866.\nIl predominio temporaneo e le nuove sfide (1866 - 1881).\nNel 1866 la \"Western Union\" acquis\u00ec la \"American Telegraph Company\" e la \"United States Telegraph Company\", le sue due maggiori concorrenti, ottenendo per un periodo un quasi monopolio sulla telegrafia degli Stati Uniti. L'azienda cominci\u00f2 anche a sviluppare nuovi servizi collegati alla telegrafia e nel 1866 inaugur\u00f2 il primo \"stock ticker\", ovvero la trasmissione via telegrafo del listino di borsa, nel 1870 introdusse il servizio di ora esatta e soprattutto nel 1871 inizi\u00f2 il servizio di vaglia telegrafici. Nel 1869 la compagnia introdusse il primo apparecchio telegrafico portatile.\nNegli anni settanta dell'Ottocento la \"Western Union\" fronteggi\u00f2 la concorrenza di una nuova rivale che si era formata attraverso la fusione di compagnie minori, la \"Atlantic and Pacific Telegraph Company\"; ma la sfida pi\u00f9 importante fu posta dalla nascente industria telefonica, guidata dalla Bell Telephone Company. Inizialmente Alexander Graham Bell aveva offerto alla \"Western Union\" la cessione del brevetto del telefono, chiamato \"telegrafo parlante\", per centomila dollari, ma la societ\u00e0 aveva rifiutato l'acquisto. La \"Western Union\" cerc\u00f2 invece di impiantare un sistema telefonico rivale.\nNel 1875 Elisha Gray vendette alla \"Western Union\" tutte le proprie attivit\u00e0, compreso il caveat che aveva registrato contro la richiesta di brevetto del telefono depositata da Alexander Graham Bell. La conseguente battaglia legale fra la \"Western Union\" e la \"Bell Telephone Company\" per il brevetto fin\u00ec nel 1879 con la \"Western Union\" che si ritirava dal mercato telefonico e in cambio la \"Bell\" comprava la \"Western Electric\" nel 1881.\nNel 1881 il finanziere \"d'assalto\" Jay Gould orchestr\u00f2 la fusione della \"Atlantic and Pacific Telegraph Company\" con la \"Western Union\" nel 1881, all'esito della quale Gould ottenne il controllo della compagnia che ne risult\u00f2.\nIl monopolio e il declino della telegrafia (1881 - 1963).\nQuando venne creato nel 1884 l'indice di borsa \"Dow Jones Railroad Average\" relativo alla Borsa di New York, la \"Western Union\" era una delle originarie undici societ\u00e0 inserite. Nel 1900 la \"Western Union\" gestiva un milione di miglia di linee telegrafiche e due cavi sottomarini internazionali. Dal 1896 i telegrammi potevano raggiungere l'Europa, il Nord Africa, il Sud America, l'Australia e l'Asia.\nNel 1909 la AT&amp;T prese il controllo della \"Western Union\", acquistando un pacchetto azionario del 30%. Tuttavia, nel 1913 la \"AT&amp;T\", sotto inchiesta per aver violato lo Sherman Antitrust Act, fu costretta a vendere tutte le sue azioni della \"Western Union\", che torn\u00f2 ad essere una societ\u00e0 indipendente.\nNel 1945 la \"Western Union\" acquis\u00ec la sua unica grande concorrente nel settore telegrafico, la \"Postal Telegraph Company\", ottenendo cos\u00ec il monopolio del settore. Tuttavia, proprio a partire dal 1945 la telegrafia cominci\u00f2 a subire un declino che la port\u00f2 a veder quasi dimezzare il numero di telegrammi inviati fra il 1945 e il 1960.\nNel 1958 la compagnia inizi\u00f2 ad offrire il servizio telex ai clienti di New York. Le telescriventi per la rete telex erano inizialmente fornite dalla Siemens e successivamente dalla Teletype Corporation. Il servizio internazionale telex cominci\u00f2 nel 1960, limitato a Londra e Parigi.\nLa scissione della \"Western Union International\".\nNel 1963 la \"Western Union\" riorganizz\u00f2 il suo sistema di cavi internazionali in propriet\u00e0 e di diritti di passaggio in una societ\u00e0 separata chiamata \"Western Union International\" (WUI), che venne venduta in quello stesso anno alla \"American Securities\".\nNel 1967 la \"American Securities\" quot\u00f2 la WUI alla Borsa di New York. La WUI venne comprata dalla Xerox per 207 milioni di dollari nel 1979 e successivamente rivenduta per 185 milioni di dollari alla MCI Communications nel 1981 MCI renamed WUI to MCI International, ceasing the use of Western Union branding..\nIl consolidamento (1963 - 1984).\nNel 1969 la \"Western Union\" compr\u00f2 il sistema Teletype Wide-area eXchange (TWX) dalla AT&amp;T, l'unico grande concorrente al proprio servizio telex.\nLa \"Western Union\" fu la prima societ\u00e0 ad avere dei satelliti per telecomunicazioni commerciali in orbita geosincrona, a partire dal 1974. La flotta di satelliti chiamati Westar trasportava informazioni per telegrammi e messaggi mailgram da e per gli uffici della compagnia in tutti gli Stati Uniti. Inoltre gestiva il traffico dei servizi telex e TWX. I trasponditori dei satelliti Westar venivano affittati anche da altre aziende per effettuare trasmissioni video, sonore, di dati e di fax.\nNel 1980 i proventi provenienti dal servizio di trasferimento di denaro superarono quelli del servizio di telegramma per la prima volta nella storia della \"Western Union\". A partire dal 1982, in seguito alla deregolamentazione del settore finanziario, la \"Western Union\" inizi\u00f2 ad offrire servizi di bonifici via cavo in tutto il mondo.\nLa procedura concorsuale e la ristrutturazione (1984 - 2006).\nIn 1984, dopo anni di profitti in diminuzione e di debiti in aumento, la \"Western Union\" cominci\u00f2 a negoziare con i creditori una ristrutturazione del debito.\nLa ristrutturazione venne completata nel 1987 quando l'investitore Bennett S. LeBow acquist\u00f2 il pacchetto di controllo della societ\u00e0 attraverso un'operazione al di fuori della procedura di Chapter 11. LeBow nomin\u00f2 Robert J. Amman presidente ed amministratore delegato, il quale condusse una completa ristrutturazione dal punto di vista strategico, operativo e finanziario nei successivi sei anni.\nAmman mise in atto un riposizionamento della \"Western Union\" da fornitrice di telecomunicazioni con un'attivit\u00e0 di trasferimento di denaro ampia ma non importante, a fornitrice di servizi finanziari di pagamento. Perci\u00f2 Amman diresse la societ\u00e0 come due diverse imprese. Un'attivit\u00e0 consisteva nel \"money transfer\", che veniva esercitato in modo da approfittare delle occasioni di crescita. La seconda unit\u00e0 consisteva nelle attivit\u00e0 non strategiche di telecomunicazioni, come la rete a lunga distanza, i satelliti commerciali e i cavi sottomarini.\nNei primi tre anni Amman si fece assistere da Robert A. Schriesheim come consulente speciale per sovraintendere alla cessione delle quattro attivit\u00e0 di telecomunicazioni non strategiche.\nIl nome della societ\u00e0 venne cambiato in \"New Valley Corporation\" nel 1991, per non far figurare il nome \"Western Union\" nella procedura concorsuale ed evitare la cattiva pubblicit\u00e0 che ci\u00f2 comportava. La \"New Valley\" era la controllante di tutte le aziende legate alla \"Western Union\". Il nome \"Western Union\" venne dato alla controllata che si occupava del settore \"money transfer\", ormai costituita in societ\u00e0 autonoma.\nNell'ambito della procedura concorsuale, il settore telegrafico fu venduto alla iTelegram.\nNel 1994 la \"Western Union\" venne venduta in un'asta giudiziaria alla \"First Financial Management Corporation\" nell'ambito della procedura concorsuale a carico della \"New Valley Corporation\", di cui rappresentava un cespite. L'incasso della vendita fu sufficiente ad evitare il fallimento della controllante. Nel 1995 la \"First Financial\" si fuse con la First Data Corporation.\nDopo aver acquisito l'impresa, la \"First Data Corporation\" decise di riattivare il servizio telegrafico con il marchio \"Western Union\".\nNel 1995 venne stipulato un accordo tra la \"Western Union\" e la \"Angelo Costa Spa\" per i servizi di \"money transfer\" in Italia, con la creazione di una rete di oltre 5.000 punti MT.\nNel 2004 la \"Western Union\" acquis\u00ec il 30% della divisione ISI Money Transfer del Gruppo \"ISI Holding\", fondato da Francesco Costa e specializzato in servizi finanziari, TLC e media.\nLa quotazione in borsa e l'espansione internazionale (2006 - ).\nNel 2006 la \"First Data\" scorpor\u00f2 la \"Western Union\" e la fece diventare una societ\u00e0 quotata ed indipendente, specializzata nel trasferimento di denaro. Il giorno seguente la \"Western Union\" annunci\u00f2 che avrebbe cessato il servizio telegrafico e di consegne.\nNel 2011 l'azienda acquis\u00ec la \"Angelo Costa\", gruppo attivo nel trasferimento dei denaro e nei servizi agli immigrati. La \"Angelo Costa\" aveva una rete di 7.500 punti vendita in tutta Europa.\nNello stesso anno la \"Western Union\" complet\u00f2 l'acquisizione della \"Finint S.r.l.\", uno dei principali agenti della rete \"Western Union\" in Europa, con pi\u00f9 di diecimila subagenti fra Italia, Spagna e Gran Bretagna.\nCome funziona.\nIl core business \u00e8 il trasferimento di denaro da un paese ad un altro; per eseguire tale transazione \u00e8 necessario recarsi, muniti esclusivamente di un documento di identit\u00e0 valido e della somma da inviare, in uno degli oltre punti Western Union in Italia. Si compila un modulo e si versa la somma stabilita inserendo tutti i dati necessari (compresi i dettagli del beneficiario). A transizione avvenuta verr\u00e0 rilasciata una ricevuta contenente il codice identificativo della transizione che, comunicato al beneficiario, permetter\u00e0 allo stesso di riscuotere la somma inviatagli quasi in tempo reale presso uno sportello Western Union del suo Paese.\nWestern Union \u00e8 disponibile in oltre 185 paesi nel mondo.\n\u00c8 possibile eseguire le transazioni anche tramite web/app; in questo caso, al termine dell'operazione, il cliente ricever\u00e0 un codice da inviare al destinatario. Con tale codice, il destinatario potr\u00e0 recarsi in un punto vendita autorizzato o una banca affiliata e ritirare il danaro."}
{"id": "601648", "revid": "834", "url": "https://it.wikipedia.org/wiki?curid=601648", "title": "IS-LM", "text": ""}
{"id": "601652", "revid": "1428919", "url": "https://it.wikipedia.org/wiki?curid=601652", "title": "Mario Sassano", "text": "\u00c8 stato eletto alle elezioni europee del 1979 nelle le liste della DC. \u00c8 stato membro della Commissione per l'energia e la ricerca e della Delegazione per le relazioni con gli Stati del Golfo.\nHa aderito al gruppo parlamentare del Partito Popolare Europeo."}
{"id": "601653", "revid": "125685165", "url": "https://it.wikipedia.org/wiki?curid=601653", "title": "Athl\u012btikos Podosfairikos Omilos Apoll\u014dn Lemesou", "text": "L'Athl\u012btikos Podosfairikos Omilos Apoll\u014dn Lemesou (), o pi\u00f9 semplicemente Apoll\u014dn Limassol, \u00e8 una societ\u00e0 polisportiva cipriota con sede nella citt\u00e0 di Limassol, nota principalmente per la sua sezione calcistica, che milita nella A' Kat\u012bgoria, la massima serie del campionato cipriota di calcio, e la sua sezione cestistica.\nFondata nel 1954, in ambito calcistico ha vinto 3 campionati ciprioti, 9 Coppe di Cipro, 3 Supercoppe di Cipro e conta 4 partecipazioni alla fase a gironi di UEFA Europa League. \u00c8 la terza squadra pi\u00f9 tifata di Cipro.\nStoria.\nEsordi.\nLa societ\u00e0 polisportiva venne fondata il 13 febbraio 1954 a Limassol con la denominazione di \"Athl\u012btikos Podosfairikos Omilos Apoll\u014dn Lemesou\" (in greco: \"Societ\u00e0 Sportiva Calcio Apollo Limassol\"). Si affili\u00f2 alla federazione locale il 16 ottobre 1955. La prima stagione a livello professionistico fu deludente: partecip\u00f2 ad uno dei due raggruppamenti regionali con squadre di seconda serie perdendo tutti gli otto incontri. L'anno successivo, con una rosa rinforzata dagli arrivi di molti giocatori dell'AEL (la prima squadra della citt\u00e0), vinse invece il girone e i play-off salendo in massima serie (da cui non \u00e8 pi\u00f9 retrocesso).\nAnni sessanta e settanta.\nDal 1965 al 1967 raggiunse tre finali consecutive di coppa nazionale, perdendo la prima (5-1 contro l') e vincendo le altre due (4-2 contro il e 1-0 contro l'Alki). Ottenne, cos\u00ec, per la prima volta, l'accesso alle coppe europee: le prime due partecipazioni alla Coppa delle Coppe (1966-1967 e 1967-1968) terminarono al primo turno.\nAnni ottanta.\nDopo un lungo periodo di anonimato, nel 1981-1982 la squadra raggiunse nuovamente la finale di Coppa di Cipro, ma perse contro l'Omonia, e nel 1983-1984 si piazz\u00f2 secondo in campionato. Contro il ben pi\u00f9 quotato riusc\u00ec a cogliere un pari nella Coppa delle Coppe 1982-1983, ai sedicesimi di finale. Nel 1985-1986 rivinse la coppa nazionale dopo diciannove anni battendo in finale l' per 2-0 allo Stadio Tsirion. Gli anni ottanta si chiusero con il secondo posto in campionato nel 1988-1989.\nAnni novanta.\nL'inizio degli anni novanta vide il club di nuovo in auge sotto la guida del tecnico tedesco Diethelm Ferner, alla guida della squadra per una prima volta dal 1990 al 1995 e per una seconda volta dal 1998 al 2000. In questo decennio la squadra aggiunse al proprio palmar\u00e8s due altri titoli ciprioti, nel 1990-1991 e nel 1993-1994 (all'ultima giornata, prevalendo sull'), e sollev\u00f2 un'altra coppa nazionale nel 1991-1992 (battendo in finale l'Omonia per 1-0), mentre perse la finale di coppa nazionale nel 1994-1995 (in finale fu sconfitta per 4-2 dall'APOEL) e nel 1997-1998 (in finale sub\u00ec un 1-3 dall'APOEL). \nGrazie alla vittoria del campionato del 1991 la squadra partecip\u00f2 per la prima volta alla Coppa dei Campioni, dove riusc\u00ec anche a superare un turno, eliminando i romeni dell'. Nella Coppa UEFA 1993-1994 la compagine cipriota fu eliminata dall', poi vincitrice del trofeo, ai sedicesimi di finale (sofferto 1-0 per i nerazzurri a San Siro e 3-3 allo Stadio Tsirion).\nAnni duemila.\nNegli anni duemila l'Apoll\u014dn si aggiudic\u00f2 un'altra Coppa di Cipro, nel 2000-2001 (in finale fu battuta per 1-0 il Nea Salamis), un altro titolo nazionale, nel 2005-2006 da imbattuto (sotto la guida del tecnico tedesco Bernd Stange), e una Supercoppa nazionale nel 2006 (grazie al 3-1 in casa contro l'APOEL). Dal 12 marzo 2005 al 26 agosto 2006 rimase imbattuto per 31 turni di campionato.\nAnni duemiladieci.\nNel 2010 il club vinse un'altra Coppa di Cipro battendo per 2-1 l'APOEL al GSZ Stadium, mentre nel 2011 perse in finale contro l'Omonia ai tiri di rigore (1-1 dopo i tempi supplementari). Nel 2013 vinse la sua settima Coppa di Cipro, battendo in finale per 2-1 dopo i tempi supplementari i concittadini dell' allo Stadio Tsirion.\nL'Apoll\u014dn disput\u00f2 dunque per la UEFA Europa League 2013-2014, dove elimin\u00f2 il (2-0 per i ciprioti a Limassol e 1-0 per i francesi a Nizza) e si qualific\u00f2 per la fase a gironi. Qui, nel girone dominato da e , si piazz\u00f2 terzo, davanti al , e fu eliminato. L'annata si chiuse con il terzo posto in massima serie. Eliminando autorevolmente il (1-1 a Cipro e 4-1 a Mosca), l'Apoll\u014dn si qualific\u00f2 anche per la fase a gironi della UEFA Europa League 2014-2015, ma chiuse ultima nel girone con Borussia M\u00f6nchengladbach, e .\nNel 2015-2016 vinse la sua ottava Coppa di Cipro battendo per 2-1 in finale l'Omonia. Nella stagione 2016-2017 vinse la Supercoppa di Cipro (2-1 all'APOEL) e la sua nona Coppa di Cipro (1-0 all'APOEL in finale). I successi proseguirono nel 2017-2018 con un'altra Supercoppa di Cipro (2-1 all'APOEL), ma l'Apoll\u014dn perse per 1-0 la finale di Coppa di Cipro contro l'. Nella stessa stagione la squadra cipriota raggiunse la fase a gironi dell'Europa League, dove fu eliminata piazzandosi quarta nel raggruppamento con , ed .\nNella UEFA Europa League 2018-2019 l'Apoll\u014dn elimin\u00f2 prima i lituani dello (nonostante la sconfitta per 1-0 in trasferta), poi i bosniaci dello con due vittorie in entrambi i match, quindi la Dinamo Brest, rimediando una sconfitta per 1-0 in trasferta (inutile visto il 4-0 per i ciprioti dell'andata), ed infine il Basilea. Gli svizzeri si imposero in casa per 3-2, ma al ritorno furono i ciprioti a vincere per 1-0, risultato sufficiente per raggiungere i gironi di Europa League grazie alla regola dei gol fuori casa. Inseriti nel gruppo H con Lazio, Eintracht Francoforte e Marsiglia, in sei partite l'Apoll\u014dn ottenne un pari interno contro i marsigliesi (2-2), una vittoria interna per 2-0 contro una Lazio gi\u00e0 qualificata (prima vittoria contro una squadra italiana) ed una clamorosa vittoria esterna in Francia contro il Marsiglia per 1-3. Di conseguenza i ciprioti conclusero al terzo posto con 7 punti.\nStatistiche.\nDati aggiornati alla stagione 2018-2019.\nStatistiche nelle competizioni UEFA.\nTabella aggiornata al termine della stagione 2019-2020.\nOrganico.\nRosa 2021-2022.\n\"Aggiornata al 21 novembre 2021.\""}
{"id": "601667", "revid": "2048644", "url": "https://it.wikipedia.org/wiki?curid=601667", "title": "Coppa Italia 1998-1999", "text": "La Coppa Italia 1998-1999 \u00e8 stata la 52\u00aa edizione della manifestazione calcistica. \u00c8 iniziata il 23 agosto 1998 e si \u00e8 conclusa il 30 maggio 1999. Il torneo \u00e8 stato vinto dal , al suo secondo titolo.\nIn questa edizione ebbe luogo anche uno spareggio fra le due eliminate in semifinale, per determinare una squadra qualificata alla Coppa UEFA 1999-2000 (in quanto sia il che la , rispettivamente quarta e terza in campionato, si erano qualificate per la UEFA Champions League 1999-2000). In questo spareggio ebbe la meglio il , che sconfisse l' sia all'andata che al ritorno.\nDall'edizione successiva questo tipo di spareggio non si rese pi\u00f9 necessario, in quanto si stabil\u00ec che, se le due finaliste si fossero qualificate entrambe per la Champions League, allora il posto in Coppa UEFA da assegnarsi mediante la Coppa Italia sarebbe stato assegnato (come gli altri due posti) attraverso la classifica finale del campionato.\nRisultati.\nPrimo turno.\n \n \n \n \n \n \n \n \nSedicesimi di finale.\n \n \n \n \n \n \n \n \nOttavi di finale.\n \n \n \n \nQuarti di finale.\n \n \nSemifinali.\n "}
{"id": "601671", "revid": "106908", "url": "https://it.wikipedia.org/wiki?curid=601671", "title": "Cassio (nome)", "text": "Origine e diffusione.\nDeriva dal gentilizio latino \"Cassius\" (nome tipico della \"gens Cassia\", da cui prende il nome la \"Via Cassia\"), d'epoca repubblicana, usato in et\u00e0 imperiale anche da plebei, schiavi e liberti. Risale ad un antico \"praenomen\", \"Cassus\", di origine dubbia: potrebbe essere basato sui termini latino \"cassus\" (\"vuoto\", \"vano\") oppure \"cassis\" (\"elmo [metallico]\"), anche se non sono escluse origini etrusche ormai indecifrabili. Il nome Cassiano \u00e8 un suo derivato in forma patronimica.\nNome di matrice sia cristiana, sia classica, venne portato, oltre che da un buon numero di santi, anche da diversi di personaggi della storia romana, fra cui lo storico Cassio Dione; a dargli particolare notoriet\u00e0 (nonch\u00e9 un carattere ideologico di rifiuto della tirannia) \u00e8 stato per\u00f2 Gaio Cassio Longino, uno dei cesaricidi, che riveste un ruolo importante anche nel \"Giulio Cesare\" di Shakespeare.\nIn Italia \u00e8 diffuso principalmente al Nord e al Centro\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "601674", "revid": "339392", "url": "https://it.wikipedia.org/wiki?curid=601674", "title": "Classe Dardo I serie (cacciatorpediniere)", "text": ""}
{"id": "601677", "revid": "281901", "url": "https://it.wikipedia.org/wiki?curid=601677", "title": "Maremma Grossetana", "text": "La Maremma Grossetana \u00e8 la pianura costiera che interessa la provincia di Grosseto e si estende dal Golfo di Follonica a nord fino alla foce del torrente Chiarone a sud, che segna il confine con il Lazio.Tale regione geografica \u00e8 una delle zone che costituiscono la Maremma. La regione \u00e8 bagnata a ovest dal Mar Tirreno, dove sono visibili le isole meridionali dell'Arcipelago Toscano (Elba, Montecristo, Formiche di Grosseto, Giglio e Giannutri) e, nelle giornate pi\u00f9 terse, la sagoma di Capo Corso, l'estremit\u00e0 montuosa settentrionale della Corsica.\nStoria.\nTra il Trecento e il Quattrocento, infatti, gran parte dei centri fino ad allora controllati dagli Aldobrandeschi entrarono a far parte della Repubblica di Siena. Proprio durante questa fase storica, l'area pianeggiante e pedecollinare costiera della Maremma dantesca che rientrava nei domini senesi, fu chiamata Maremma Senese, per distinguerla dalla Maremma Pisana - parte della quale costituisce oggi la Maremma Livornese - situata pi\u00f9 a nord. Nei secoli seguenti fu istituita la Provincia Senese Inferiore, che comprendeva anche l'attuale territorio della Maremma grossetana nell'ambito del Granducato di Toscana.\nDurante il Settecento, i Lorena istituirono il Compartimento Grossetano (che fino ad allora costituiva la Provincia Senese Inferiore), rendendolo amministrativamente autonomo dal Compartimento Senese che, nel frattempo, andava a sostituire la Provincia Senese Superiore.\nL'istituzione del Compartimento Grossetano costituiva gli albori per la futura nascita dell'attuale provincia di Grosseto; nel frattempo, la denominazione di Maremma Senese andava gradualmente lasciando il posto all'attuale Maremma Grossetana.\nGeografia.\nPer quanto riguarda i limiti geografici dell'area, a nord-ovest il territorio si inoltra nella parte meridionale della provincia di Livorno, proseguendo senza soluzioni di continuit\u00e0 nella Maremma Piombinese; lungo il bordo orientale la Maremma Grossetana spazia a nord fino alle Colline Metallifere, nella parte centrale risale la Valle dell'Ombrone fino al sistema orografico del Monte Amiata, mentre nella parte meridionale raggiunge le prime propaggini delle Colline dell'Albegna e del Fiora; infine a sud-est il territorio \u00e8 separato dalla Maremma laziale dall'ultimo tratto del torrente Chiarone.\nTerritorio.\nIl territorio della Maremma Grossetana pu\u00f2 essere suddiviso in tre parti.\nA nord la piana del fiume Pecora si estende attorno al Golfo di Follonica e comprende gran parte del territorio comunale di Follonica, la fascia costiera e pianeggiante del comune di Scarlino e le aree di pianura dei comuni di Massa Marittima e Gavorrano; nella parte centrale si apre la piana dell'Ombrone che occupa i territori comunali di Castiglione della Pescaia, Grosseto, il tratto costiero e sublitoraneo del comune di Magliano in Toscana; a sud la Maremma Grossetana \u00e8 occupata dalla piana del fiume Albegna che interessa la parte pianeggiante occidentale del comune di Manciano e i territori comunali di Orbetello e Monte Argentario e, nell'estremit\u00e0 meridionale, dalla parte settentrionale della piana del Fiora che si estende nella parte pianeggiante del comune di Capalbio e si inoltra in gran parte nel territorio laziale.\nLe tre aree sono interrotte da alcuni promontori che, da nord verso sud, sono il promontorio di Punta Ala con le Bandite di Scarlino che dividono la piana del fiume Pecora dalla piana dell'Ombrone; i Monti dell'Uccellina che dividono la piana dell'Ombrone dalla piana del fiume Albegna; il promontorio di Ansedonia che divide la piana dell'Albegna da quella del Fiora. Ad est tutta la Maremma confina con il territorio montuoso dell'Amiata, territorio che appartiene per i suoi versanti occidentali (Arcidosso, Casteldelpiano, Santa Fiora, Seggiano) alla Provincia di Grosseto e per il versante orientale alla Provincia di Siena. \nUn caso a parte risulta essere invece il promontorio dell'Argentario che, originariamente era un'isola, e in tempi piuttosto recenti si \u00e8 unito alla terraferma a seguito della formazione di due cordoni sabbiosi, il Tombolo della Giannella a nord e il Tombolo della Feniglia a sud; lo specchio di mare ivi compreso si \u00e8 conseguentemente trasformato nell'attuale Laguna di Orbetello.\nAll'estremit\u00e0 meridionale del territorio, nel comune di Capalbio, si estende il Lago di Burano, bacino lacustre costiero che ha mantenuto intatte le originarie caratteristiche dell'ecosistema.\nLaghi e lagune.\nAnteriormente alle bonifiche lorenesi che dalla seconda met\u00e0 del XVIII secolo si sono prolungate nell'arco di circa 80 anni, la costa in particolare era caratterizzata da vasti e numerosi acquitrini che rendevano la zona insalubre e pericolosa. Tra i vari specchi d'acqua che si erano formati esistevano:\nSono rimasti dopo le vaste bonifiche:\nClima.\nIl clima della Maremma Grossetana \u00e8 tipicamente mediterraneo, con estati caratterizzate da un caldo moderato mitigato dalle brezze marine di maestrale e ponente ed inverni non particolarmente freddi con rari episodi di gelate notturne e mattutine. \nLe precipitazioni medie annue variano dai 419\u00a0mm del Monte Argentario ai 734\u00a0mm che si registrano presso la Fattoria Acquisti; negli altri casi si attestano mediamente tra i 550 e i 650\u00a0mm. Tutte le localit\u00e0 fanno registrare un minimo estivo ed un picco autunnale pi\u00f9 o meno accentuato.\nL'eliofania risulta molto elevata, con una media annua superiore alle 7 ore giornaliere lungo la fascia costiera, nel tratto compreso tra le foci dell'Ombrone e del Chiarone: il valore \u00e8 prossimo ai massimi assoluti dell'intero territorio nazionale italiano.\nL'insieme delle singole caratteristiche sotto elencate fanno s\u00ec che la Maremma grossetana sia una delle Aree del Sughero, regioni del bacino del Mediterraneo dal particolare microclima in cui sono diffuse le sugherete.\nTuttavia, \u00e8 da segnalare che, secondo alcuni studi, parte del territorio risulta a rischio desertificazione.\nOltre ai dati delle stazioni meteorologiche ufficiali di Grosseto Aeroporto e Monte Argentario, e a quelli di Grosseto Centro e Alberese relativi alle medie calcolate nel trentennio 1961-1990, vanno segnalati i dati climatici medi relativi al trentennio 1951-1980, forniti da altre stazioni facenti capo al servizio idrologico. Di seguito, \u00e8 riportata una tabella riepilogativa relativa alle medie climatiche delle varie localit\u00e0.\nLitorale.\nIl litorale della Maremma grossetana presenta ampie falcature basse e sabbiose con tratti di vegetazione dunale e retrodunale che precedono la tipica pineta che introduce alla macchia mediterranea alta.\nPresso i promontori che interrompono i lunghi arenili sabbiosi si ritrova un tipo di costa pi\u00f9 alta e frastagliata con prevalenza di scogli ed alcune piccole e suggestive calette sabbiose; la vegetazione risulta di macchia mediterranea bassa e gariga.\nLa costa comprende numerose spiagge, tra le pi\u00f9 rilevanti: Cala Violina, Cala di Forno e Marina di Alberese presso i Monti dell'Uccellina, nel Parco naturale della Maremma e le spiagge di Giannella e Feniglia che occupano interamente i relativi tomboli che uniscono il promontorio dell'Argentario alla terraferma, racchiudendo la Laguna di Orbetello. Le spiagge ferrifere, cos\u00ec chiamate per il colore scuro, dovuto alla presenza di metalli ferrosi, si estendono all'estremit\u00e0 meridionale della costa. In questo tratto litoraneo si trova il Lago di Burano, sito di interesse comunitario."}
{"id": "601678", "revid": "76963", "url": "https://it.wikipedia.org/wiki?curid=601678", "title": "Aguardiente", "text": "Aguardiente \u00e8 il nome generico, in spagnolo, per bevande alcoliche tra i 40 e i 45 gradi, che significa letteralmente \"acqua ardente\", in quanto \"brucia\" la gola del bevitore.\nIn lingua spagnola con questo termine (di genere maschile) s'intendono tutte le bevande derivate da distillazione, dal vino o da cereali o frutta, tra cui rientrano per esempio anche le grappe, il whisky e il calvados francese (distillato di mele).\nIn alcuni paesi latino americani, invece, con questo nome si intende esclusivamente la bevanda locale ricavata dal distillato del succo della canna da zucchero o della melassa. In Sardegna un termine simile \"abba ardente o abbardente\" si utilizza per definire l'acquavite ottenuta dalla distillazione delle vinacce.\nIn Colombia e in particolare nelle regioni andine \u00e8 aromatizzata con l'anice: a seconda della quantit\u00e0 aggiunta si ottengono sapori differenti ed esistono diverse varianti commerciali in competizione tra loro.\nNel Messico prende questo nome in particolare una mescolanza di rum e di mescal, che secondo la tradizione fu bevuto ad Alamo dal condottiero messicano Antonio L\u00f3pez de Santa Anna."}
{"id": "601680", "revid": "181699", "url": "https://it.wikipedia.org/wiki?curid=601680", "title": "Distretto di Zlat\u00e9 Moravce", "text": "Il distretto di Zlat\u00e9 Moravce (in slovacco: \"okres Zlat\u00e9 Moravce\") \u00e8 un distretto della regione di Nitra, nella Slovacchia occidentale.\nFino al 1918, il territorio dell'attuale distretto formava gran parte della contea ungherese di Tekov, eccetto una piccola zona nell'ovest intorno a Kosto\u013eany pod Tribe\u010dom che faceva parte della contea di Nitra.\nSuddivisione amministrativa.\nIl distretto \u00e8 composto da 1 citt\u00e0 e 32 comuni:"}
{"id": "601683", "revid": "287204", "url": "https://it.wikipedia.org/wiki?curid=601683", "title": "Distretto di Zlate Moravce", "text": ""}
{"id": "601690", "revid": "26891", "url": "https://it.wikipedia.org/wiki?curid=601690", "title": "Classe Maas (cacciatorpediniere)", "text": ""}
{"id": "601691", "revid": "486946", "url": "https://it.wikipedia.org/wiki?curid=601691", "title": "Classe Elbing (torpediniera)", "text": ""}
{"id": "601692", "revid": "26891", "url": "https://it.wikipedia.org/wiki?curid=601692", "title": "Classe Narvik (cacciatorpediniere)", "text": ""}
{"id": "601697", "revid": "90227", "url": "https://it.wikipedia.org/wiki?curid=601697", "title": "Legge isoterma", "text": ""}
{"id": "601709", "revid": "1305772", "url": "https://it.wikipedia.org/wiki?curid=601709", "title": "Abbazia di Altacomba", "text": "L'abbazia reale di Altacomba (\"Hautecombe\" in francese, \"Alt\u00e6comb\u00e6um\" in latino) \u00e8 stata un monastero cistercense, successivamente benedettino ed infine affidata alla Comunit\u00e0 Chemin Neuf, vicino a Aix-les-Bains nella Savoia francese. Da secoli \u00e8 il luogo di sepoltura e mausoleo storico dei membri di Casa Savoia.\nStoria.\nLe origini risalgono ad una comunit\u00e0 religiosa di monaci cistercensi dell'abbazia di Clairvaux, che avevano aderito alla regola benedettina proposta da San Bernardo e intorno al 1100 si erano stabiliti in un vallone alto (\"alta comba\", \"haute combe\") su una montagna vicino al lago del Bourget che allora si chiamava Lago di Chatillon. Nel 1125, il monaco cistercense Bernardo di Chiaravalle, che aveva fama di far miracoli, esort\u00f2 gli eremiti a stabilirsi sulla sponda opposta del lago, su un terreno che era stato donato a Amedeo di Clermont d'Hauterives (secondo abate), dalla famiglia Savoia.\nIl fondatore dell'abbazia fu per\u00f2 Amedeo III, conte di Savoia, poi morto e sepolto a Cipro, di ritorno da una crociata.\nFu nel XII secolo che i primi membri della famiglia Savoia furono sepolti nell'abbazia, dando cos\u00ec inizio ad una tradizione di mausolei che l'accomunava a quella delle pi\u00f9 importanti famiglie principesche europee.\nIl primo abate fu Amedeo d'Alta Riva, in seguito vescovo di Losanna, meglio noto appunto come sant'Amedeo di Losanna. Altre due abbazie cistercensi di filiazione furono fondate in quel periodo: l'abbazia di Fossanova chiusa poi nel 1810 e l'abbazia di Sanctus Angelus in Petra vicino a Costantinopoli (Turchia), chiusa nel 1261.\nPapa Celestino IV e papa Niccol\u00f2 III furono monaci ad Altacomba.\nNel XV secolo le fortune di Altacomba cominciarono a declinare a causa del sistema delle commende, che furono deleterie per le comunit\u00e0 monastiche per ben quattro secoli. Con questo sistema le rendite dell'abbazia erano assegnate ad un abate commendatario, che non svolgeva nessun compito religioso; di conseguenza, l'abbazia era privata delle risorse necessarie al suo mantenimento.\nDurante la rivoluzione francese l'abbazia fu saccheggiata per due volte; le tombe furono violate per cercarvi oggetti preziosi, il bronzo fuso per farne cannoni ed infine fu venduta e trasformata in fabbrica di maioliche fino al 1807.\nRimase poi in stato di abbandono fino al 1824, quando re Carlo Felice di Sardegna, riavuti i territori della Savoia con il Congresso di Vienna, decise di farla restaurare, diventandone cos\u00ec il secondo fondatore. Carlo Felice fece eseguire i lavori in onore dei suoi avi duchi di Savoia e leg\u00f2 l'abbazia ad una fondazione, di cui l'abate era il presidente. Riserv\u00f2 per s\u00e9 i diritti di patronato e l'utilizzo di un appartamento.\nI lavori furono eseguiti dall'architetto piemontese Ernesto Melano (ricopriva la carica di Primo architetto disegnatore di Sua Maest\u00e0 e a lui era affidata la superiore direzione dell'Ufficio d'Arte) in stile eclettico, gotico-romanico, le opere di scultura furono quasi interamente eseguite da Benedetto Cacciatori e da altri membri della sua famiglia (statua di Carlo Felice, Piet\u00e0, ecc.) in stile neoclassico mentre la statua della regina Cristina di Borbone (moglie di Carlo Felice) fu in seguito scolpita da Giovanni Albertoni con forme figurative pi\u00f9 descrittive dell'epoca e del personaggio. A dirigere l'abbazia fu richiamato l'ordine cistercense.\nDal 1922 l'abbazia venne condotta dall'ordine dei benedettini, ma nel 1992 questi si trasferirono all'abbazia di Ganagobie; l'arcivescovo di Chamb\u00e9ry chiese cos\u00ec alla Comunit\u00e0 Chemin Neuf, nata nel 1973 a Lione, riconosciuta dalla Chiesa cattolica come associazione pubblica di fedeli della quale fanno parte sacerdoti, fratelli e sorelle consacrati, laici e coppie sposate, di proseguire nella vocazione di preghiera e di accoglienza di Altacomba.\nUmberto II, re d'Italia, nel suo testamento dispose di essere sepolto a Altacomba e rinunci\u00f2 ai diritti sull'abbazia.\nAbbazia.\nLa chiesa abbaziale \u00e8 lunga circa 70 metri e larga circa 30, in stile gotico-romanico tipico del periodo. Tutti i pilastri furono trasformati in monumenti, ciascuno con statue, bassorilievi ed iscrizioni alla memoria di qualcuno dei principi di casa Savoia. La maggior parte delle tombe sono poco pi\u00f9 delle riproduzioni dei monumenti medioevali.\nLe statue sono circa 300, di cui tre di particolar menzione: \"La Piet\u00e0\" (Benedetto Cacciatori) \"Il re Carlo Felice\" (Cacciatori) e \"La Regina Maria Cristina\" (Giovanni Albertoni).\nSulle pareti molti affreschi di Luigi Vacca e Gonin.\nIl luogo \u00e8 oggi anche un centro di formazione biblica, teologica e comunitaria per giovani dai 18 ai 35 anni di tutti i continenti.\nL'abbazia \u00e8 raggiungibile sia dalla strada che dal lago, tramite battelli che partono da Aix-les-Bains ogni giorno ed accoglie, anche per brevi periodi, chiunque voglia compiere un percorso spirituale.\nMausoleo.\nL'interesse principale di Altacomba \u00e8 che per secoli \u00e8 stato il posto di sepoltura dei conti e dei duchi di casa Savoia. Dei conti Aimone, Amedeo IV, Amedeo V, Amedeo VI, Filiberto I, Filippo I, Filippo II ed Umberto III di Savoia vi sussistono le sole pietre tombali, quando l'abbazia fu occupata dai giacobini e le loro tombe furono forzate ed i resti distrutti.\nA partire dal conte Umberto III, detto \"il beato\", che diede diritti e doni ai monasteri ed ebbe un ruolo decisivo nell'organizzazione dell'abbazia, circa un secolo pi\u00f9 tardi fu sepolto Bonifacio di Savoia, arcivescovo di Canterbury dal 1245 al 1270, figlio del conte Tommaso I, che venuto dall'Inghilterra con il re Edoardo I ad accompagnarlo in una crociata, mor\u00ec durante il viaggio al castello di Sant'Elena in Savoia. Umberto III e suo nipote Bonifacio sono entrambi venerati come beati dalla Chiesa cattolica; quello che rimane dei loro corpi \u00e8 a tutt'oggi custodito in due appositi sarcofagi, dietro l'altare maggiore della chiesa abbaziale.\nViolante del Monferrato, moglie di Aimone di Savoia, morta durante un parto nel 1342, venne sepolta in una cappella privata, riccamente ornata. L'abate Antonio di Savoia, figlio di Carlo Emanuele I, venne sepolto nel 1673. Lo stesso Carlo Felice e la moglie Maria Cristina di Borbone-Napoli, nella cappella di Belley, adiacente all'abbazia.\nVi riposano anche l'ultimo re d'Italia Umberto II (dal 1983) e la regina Maria Jos\u00e8 (dal 2 febbraio 2001), sua consorte."}
{"id": "601715", "revid": "228587", "url": "https://it.wikipedia.org/wiki?curid=601715", "title": "Agar", "text": ""}
{"id": "601716", "revid": "1516566", "url": "https://it.wikipedia.org/wiki?curid=601716", "title": "Scuola di specializzazione per le professioni legali", "text": "Le Scuole di Specializzazione per le Professioni Legali (SSPL), in Italia, sono delle particolari scuole di specializzazione post-universitarie di durata biennale. Rientrano nelle scuole di cui al DPR 10 marzo 1982 n. 162.\nStoria.\nVennero istituite, presso le facolt\u00e0 di giurisprudenza delle universit\u00e0 italiane, ai sensi dall'art. 16 del decreto legislativo 17 novembre 1997 n. 398, emanato sulla base della legge 15 maggio 1997 n. 127, a partire dall'anno accademico 2001/2002, ispirate al modello delle scuole di magistratura tedesche.\nIl decreto legge 3 ottobre 2006, n. 262 - convertito con modificazioni dalla legge 24 novembre 2006, n. 286 - ha sancito la biennalit\u00e0 delle Scuole anche per i laureati a seguito della riforma dei corsi di studio ex DM 509/1999.\nRequisiti per l'accesso.\nPer essere ammessi ad una delle scuole \u00e8 necessario superare un pubblico concorso, bandito attraverso un decreto ministeriale emanato di concerto dal Ministero dell'Istruzione, dell'Universit\u00e0 e della Ricerca e Ministero della Giustizia. Consiste in una prova scritta di cinquanta quesiti a risposta multipla, al pubblico concorso sono ammessi, esclusivamente, coloro i quali hanno conseguito il diploma di laurea in Giurisprudenza secondo il Vecchio Ordinamento e coloro che hanno conseguito la laurea Specialistica o Magistrale in Giurisprudenza.\nPiano formativo.\nGli studenti specializzandi seguono un programma di preparazione teorica (500 ore di lezione frontale), di durata biennale.\nSbocchi professionali.\nL'attuale riforma dell'ordinamento giudiziario, approvata con legge 30 luglio 2007 n. 111 (cosiddetta \"riforma Mastella\") prevede che il diploma SSPL costituisca titolo per l'accesso al concorso per magistrato ordinario, facendo assumere al predetto concorso la natura di concorso \"di secondo livello\", precluso ai semplici laureati in giurisprudenza.\nLista delle scuole.\nLe scuole sono presenti attualmente in numero 45 sedi sul territorio italiano. Attualmente sono presso:"}
{"id": "601717", "revid": "6923", "url": "https://it.wikipedia.org/wiki?curid=601717", "title": "Limassol", "text": "Limassol (dal franco; in greco: \u039b\u03b5\u03bc\u03b5\u03c3\u03cc\u03c2 - \"Lemesos\"; in turco Limasol; italianizzata: Limisso) \u00e8 una citt\u00e0 di 101.000 abitanti dell'isola di Cipro, la seconda per popolazione. Situata sulla Baia Akrotiri, lungo la costa meridionale dell'isola, \u00e8 il capoluogo del distretto omonimo e il centro di un agglomerato urbano di 183.000 abitanti, il secondo pi\u00f9 popoloso di Cipro dopo quello di Nicosia.\nNel 1974, dopo l'occupazione turca, sub\u00ec profonde trasformazioni, diventando il maggiore porto di transito del Mar Mediterraneo. Da allora si \u00e8 sviluppata molto nel settore turistico. Famosa per la sua lunga tradizione culturale, \u00e8 un vivace centro marittimo, ricco di musei e di siti archeologici di interesse mondiale.\nLimassol fu costruita tra due antiche citt\u00e0, Amatunte e Kourion, perci\u00f2 durante il periodo bizantino era conosciuta come Neapolis (nuova citt\u00e0). La fascia turistica si estende lungo la costa orientale fino ad Amatunte. Nella parte occidentale della citt\u00e0 si trova la base militare britannica di Akrotiri.\nStoria.\nLa citt\u00e0 di Limassol \u00e8 situata tra le antiche citt\u00e0 di Amatunte e Curium (Kourion). Il re inglese Riccardo Cuor di Leone distrusse Amatunte nel 1191. Limassol venne probabilmente costruita dopo la distruzione di Amatunte. Comunque, la zona dove sorge Limassol era abitata sin da tempi remoti. Vi sono state trovate tombe risalenti al 2000 a.C. e altre che datano all'VIII e al IV secolo a.C. Questi pochi resti mostrano che era esistita una piccola colonizzazione, che non riusc\u00ec per\u00f2 a svilupparsi e fiorire.\nScrittori antichi non fanno menzione della fondazione della citt\u00e0.\nSecondo il Concilio di Calcedonia che si svolse nel 451, il vescovo di Theodosiana Sotir, oltre a quelli di Amatunte e Arsinoe, vennero coinvolti . Theodosiana viene considerata essere Limassol e venne in seguito conosciuta come Neapolis. Il vescovo Leonzio di Neapolis fu un importante scrittore ecclesiastico del VII secolo. Le registrazioni del Concilio di Nicea II (787) fanno riferimento a lui come al vescovo della sede. La citt\u00e0 era nota come Nemesos o Nemesi nel X secolo. Costantino Porfiriogenito indica la citt\u00e0 con questo nome.\nLa storia di Limassol \u00e8 nota principalmente per gli eventi del 1191 che posero fine al dominio bizantino su Cipro. Il re d'Inghilterra Riccardo Cuor di Leone stava viaggiando verso la Terra Santa nel 1191. La sua fidanzata Berengaria e sua sorella Ioanna, (Regina di Sicilia), erano anch'esse in viaggio su una nave differente. A causa di una tempesta, la nave con le regine arriv\u00f2 a Lemesos (Limassol). Isacco Comneno, governatore bizantino di Cipro, era crudele e senza cuore e detestava i latini. Egli invit\u00f2 le regine a sbarcare, con l'intenzione di tenerle in ostaggio, ma esse saggiamente rifiutarono. Isacco allora rifiut\u00f2 loro di rifornirle di acqua ed esse dovettero quindi scegliere tra riprendere il mare o piegarsi alla cattura. Quando Riccardo arriv\u00f2 a Limassol e incontr\u00f2 Isacco Comneno, gli chiese di contribuire alla crociata per la liberazione della Terra Santa. Anche se inizialmente accett\u00f2, Isacco in seguito rifiut\u00f2 qualsiasi aiuto.\nRiccardo allora gli diede la caccia e lo sconfisse. Cipro venne quindi presa dagli inglesi. Riccardo celebr\u00f2 il suo matrimonio con Berengaria, che aveva ricevuto la corona di regina d'Inghilterra a Cipro. Cos\u00ec il dominio bizantino di Cipro giunse al termine. Riccardo distrusse Amatunte e i suoi abitanti vennero trasferiti a Limassol.\nUn anno dopo, nel 1192, Cipro venne venduta ai Templari, ricchi monaci-soldati il cui obiettivo era la protezione del Santo Sepolcro di Gerusalemme. I cavalieri imposero alte tasse, allo scopo di recuperare i soldi che erano stati necessari per l'acquisto di Cipro. Ci\u00f2 port\u00f2 ad una rivolta dei ciprioti, i quali chiesero di venire liberati dal vincolo della promessa. Riccardo accett\u00f2 la loro richiesta e venne trovato un nuovo acquirente: Guido di Lusignano, un cattolico franco. Cipro venne cos\u00ec passata alla dinastia franca dei re Lusignani del medioevale Regno Cipriota.\nPer un periodo di circa tre secoli (1192-1489), Limassol godette di una notevole prosperit\u00e0. Cipro era caratterizzata da un grande numero di vescovi latini. Ci\u00f2 dur\u00f2 fino all'occupazione di Cipro da parte dei turchi nel 1570.\nL'insediamento dei mercanti a Cipro e in particolare a Limassol nel XIII secolo port\u00f2 al benessere economico degli abitanti. Il porto di Limassol, in qualit\u00e0 di centro di trasporto e commerci, contribu\u00ec enormemente allo sviluppo economico e culturale.\nArrivo dei tedeschi.\nIl re di Germania, Federico II, su pressione dei templari di Cipro che erano nemici di Ibelen, arriv\u00f2 a Limassol e cattur\u00f2 la citt\u00e0 nel 1228. Egli chiam\u00f2 quindi Giovanni Ibelen a comparire davanti a lui, per poter discutere i piani contro i musulmani. Giovanni Ibelen si present\u00f2 davanti al re, che era accompagnato dal giovane Re Eric e da tutti i Templari di Cipro. Quando Ibelen si rifiut\u00f2 di cooperare, Federico non ebbe altra scelta che lasciarlo andare. Il re tedesco prese il controllo di Limassol e di altre citt\u00e0. Egli nomin\u00f2 i suoi governatori ma alla fine lasci\u00f2 Cipro. Le forze di Federico vennero poi sconfitte nel 1229 in una battaglia che si svolse ad Agirta, un villaggio nell'area di Kyrenia, contro le truppe dei Franchi guidate da Giovanni Ibelen. L'esito della battaglia signific\u00f2 l'inizio della libert\u00e0 di Cipro dai tedeschi.\nAttacchi dall'Egitto.\nLimassol fu testimone degli attacchi dei Mamelucchi d'Egitto. Il porto di Limassol era diventato rifugio per i pirati che depredavano i paesi del Mediterraneo orientale. I signori diventavano sempre pi\u00f9 ricchi per via del denaro che gli veniva dato in cambio dell'assistenza ai pirati. Cos\u00ec una forza militare arriv\u00f2 a Limassol nel 1424, inviata dai mamelucchi d'Egitto, che devast\u00f2 e incendi\u00f2 Limassol. Un anno dopo invasero Cipro di nuovo, questa volta con una forza pi\u00f9 numerosa. Saccheggiarono Famagosta e Larnaca, e quindi arrivarono a Limassol, dove senza alcuna difficolt\u00e0 occuparono il castello, incendiarono diversi edifici, ne saccheggiarono altri e quindi fecero ritorno al Cairo. I Mamelucchi causarono distruzioni ancor pi\u00f9 grandi a Limassol e in altri luoghi nel 1426. Janus, re di Cipro, venne da loro sconfitto a Chirokitia e mandato al Cairo come prigioniero.\nCipro venne venduta nel 1489 alla citt\u00e0 di Venezia dalla regina cipriota Caterina Cornaro. I veneziani non erano interessati a Cipro, ma solo a ricevere le tasse e a sfruttare le risorse del paese. Essi distrussero il castello di Limassol. I viaggiatori che si recarono a Cipro nel XVI secolo commentarono le povere condizioni della popolazione locale nelle citt\u00e0 dell'isola.\nTutti gli abitanti di Cipro vennero fatti schiavi dai veneziani, e vennero obbligati a pagare un tributo sul loro reddito, sia che fosse parte dei prodotti della terra (farina, vino, olio o bestiame) o qualsiasi altro prodotto.\nInvasione turca.\nI turchi invasero Cipro nel 1570-1571 e la occuparono. Limassol venne conquistata senza resistenza nel luglio 1570. I turchi devastarono e saccheggiarono la citt\u00e0. Le descrizioni di diversi visitatori ci informano che la citt\u00e0 di Limassol sembrava come un villaggio con un numero considerevole di abitanti, ma anche sotto il dominio veneziano la citt\u00e0 era apparsa in declino.\nI cristiani vivevano solitamente in piccole case, di altezza cos\u00ec ridotta da doversi piegare per potervi entrare. Questa era una scelta deliberata, che impediva ai turchi di irrompere nelle case a cavallo.\nDurante gli anni della dominazione turca, le citt\u00e0 di Cipro affrontarono un generale declino, mentre al contrario le campagne, che erano state tartassate dai dominatori latini (ed in particolare veneziani e dalle famiglie di nobili crociati) si ripresero abbastanza alla svelta dopo l'invasione. Per\u00f2 molti villaggi abbandonati durante la guerra e la successiva peste furono ripopolati da forzati anatolici, deportati alla bisogna dalle zone pi\u00f9 povere della Turchia.\nDurante il dominio turco Cipro, e Limassol, non conobbero un grande sviluppo intellettuale, da regno autonomo e provincia di pregio dell'impero coloniale veneziano l'isola si trasform\u00f2 in una estrema periferia (isolata) dei domini turchi. Greci e turchi vivevano in quartieri separati. La mancanza di interesse da parte dei conquistatori e la tassazione, considerata alta e oppressiva furono fattori limitanti (le tasse in realt\u00e0 erano inferiori che quelle contemporanee in Italia o nell'occidente, ma la riscossione tendeva a diventare sempre pi\u00f9 ingiusta ed arbitraria man mano che l'impero andava in declino).\nLa Chiesa ortodossa, lasciata in condizioni di relativa libert\u00e0 dai mussulmani (non cos\u00ec durante le prime dominazioni dei latini) gioc\u00f2 un ruolo importante nell'educazione del paese, con una ripresa particolarmente evidente negli anni 1754-1821, durante i quali vennero istituite nuove scuole in tutte le citt\u00e0. Gli intellettuali greci insegnavano storia greca, turca e francese.\nLe seguenti scuole erano attive a Limassol:\nConquista britannica.\nI britannici conquistarono Cipro nel 1878. Il primo governatore britannico di Limassol fu il Colonnello Warren. Egli mostr\u00f2 un particolare interesse per la citt\u00e0 e fin dai primi giorni le condizioni della citt\u00e0 mostrarono un miglioramento. Le strade vennero ripulite e ristrutturate, gli animali vennero rimossi dal centro, furono piantati alberi e costruiti magazzini per il carico e lo scarico delle navi. Le lanterne per l'illuminazione delle zone centrali vennero installate nel 1880, fino al 1912 quando furono rimpiazzate dall'illuminazione elettrica.\nFin dai primi anni dell'occupazione britannica iniziarono a funzionare un ufficio postale, un ufficio telegrafico e un ospedale. Nel 1880 fu azionata la prima pressa da stampa, dalla quale vennero in seguito pubblicati (1897) i giornali \"Alithia\" e \"Anagennisis\". Sempre in quel periodo inizi\u00f2 anche la pubblicazione del giornale \"Salpinx\".\nAlla fine del XIX secolo si inaugurarono i primi hotel: tra questi l'\"Europe\" e l'\"Amathus\".\nI cambiamenti portati dai britannici contribuirono allo sviluppo della vita intellettuale, culturale ed artistica: si istituirono infatti scuole, teatri, club, gallerie d'arte, sale da concerto e societ\u00e0 sportive.\nLe opportunit\u00e0 di lavoro riguardavano le industrie del vino e della ceramica, oltre che il commercio e il turismo sviluppatisi con il porto.\nGeografia fisica.\nClima.\nLimassol ha un clima mediterraneo con estati calde e asciutte e inverni freschi e piovosi; l'autunno e la primavera sono miti e piacevoli. Da dicembre a marzo il tempo \u00e8 incerto e generalmente ventoso e piovoso ma non mancano giornate soleggiate.\nDurante l'inverno le temperature sono generalmente contenute tra una minima di 7\u00a0\u00b0C notturni e una massima di 20\u00a0\u00b0C diurni. La pioggia tende ad essere abbondante in questo periodo dell'anno e spesso si verificano temporali brevi ma intensi. La neve a Limassol \u00e8 molto rara e generalmente cade sotto forma di pioggia mista a neve ogni 7-13 anni. Recentemente, si sono avuti episodi di pioggia mista a neve nel febbraio 2004 e nel gennaio 2008.\nIn primavera, che dura da met\u00e0 marzo a fine maggio, il tempo \u00e8 piacevole e mite, talvolta caldo. \u00c8 soleggiato quasi tutti i giorni e le temperature vanno dai 15\u00a0\u00b0C ai 25\u00a0\u00b0C. La pioggia e i temporali sono frequenti in aprile. A volte, durante la primavera, i venti portano la polvere e la sabbia dal deserto del Sahara, influendo negativamente sulla visibilit\u00e0 in citt\u00e0.\nL'estate a Limassol \u00e8 la stagione pi\u00f9 lunga dell'anno perch\u00e9 inizia a fine maggio e termina agli inizi di ottobre. In questo periodo, il cielo \u00e8 sereno ogni giorno e le piogge sono rarissime. Le temperature sono comprese tra i 19\u00a0\u00b0C e i 30\u00a0\u00b0C in giugno e settembre, e tra i 22\u00a0\u00b0C e i 33\u00a0\u00b0C in luglio ed agosto. Durante le ondate di calore la temperatura pu\u00f2 superare anche i 36\u00a0\u00b0C e non scendere facilmente sotto i 26\u00a0\u00b0C. A giugno pu\u00f2 capitare che all'alba vi sia un po' di nebbia, la quale tuttavia si dirada durante la mattinata.\nL'autunno \u00e8 caldo e generalmente soleggiato. Esso va da met\u00e0 ottobre a fine novembre. Durante questo periodo le temperature vanno dai 12\u00a0\u00b0C di minima ai 29\u00a0\u00b0C di massima. Questa stagione \u00e8 estremamente variabile di anno in anno: ci sono anni in cui si scatenano violenti temporali (ottobre 2009: accumulo di circa 90\u00a0mm) e le piogge sono assai frequenti ed altri in cui la siccit\u00e0 regna sovrana (ottobre 2007: accumulo medio di 3,5\u00a0mm).\nInfine, Limassol riceve mediamente 410\u00a0mm di pioggia all'anno. La grandine \u00e8 piuttosto rara e cade generalmente tra ottobre e aprile.\nAmministrazione.\nIl primo gruppo marxista di Cipro si form\u00f2 a Limassol nei primi anni 1920. Nel 1926 il Partito Comunista di Cipro venne costituito in citt\u00e0. Il suo successore, l'AKEL, domin\u00f2 le elezioni municipali fin dalle prime elezioni del 1943, vinte da Ploutis Servas.\nL'attuale sindaco della municipalit\u00e0 \u00e8 Nicos Nicolaides, del Movimento dei Socialdemocratici - EDEK, eletto nel 2016.\nEconomia.\nLo sviluppo del turismo a Limassol inizi\u00f2 dopo il 1974, quando la Turchia occup\u00f2 Famagosta e Kyrenia, le principali aree turistiche di Cipro. Limassol ha alcune belle spiagge, ricche di sabbia e adatte ai bagni e all'abbronzatura. Una spiaggia balneabile, con tutte le comodit\u00e0 necessarie, fornita dalla \u00abCyprus Tourism Organization\u00bb (CTO), \u00e8 funzionante in citt\u00e0 nell'area di Dasoudi.\nLimassol divenne il principale porto della Repubblica di Cipro nel 1974. Prima di allora questo ruolo era ricoperto da Famagosta che si trova oggi nella parte dell'isola controllata dai turchi.\nLimmiso \u00e8 sede di molte delle aziende vinicole dell'isola, e serve le regioni di produzione sui pendii meridionali dei Monti Trodos (delle quali la pi\u00f9 famosa \u00e8 Commandaria). Le principali sono: KEO, LOEL, SODAP e ETKO. I vini e i cognac prodotti dai grappoli che crescono nelle campagne sono di eccellente qualit\u00e0 e hanno vinto diversi premi nelle competizioni internazionali. Cipro ha un notevole consumo di vino da parte della popolazione locale e dei visitatori stranieri. Grandi quantit\u00e0 vengono esportate in Europa. La KEO produce anche birra.\nLa citt\u00e0 di Limassol \u00e8 il principale centro industriale della provincia. Ci sono circa 150 unit\u00e0 produttive e 90 magazzini. Queste industrie si occupano di confezionamento, arredamento, calzature, bevande, stampe, siderurgia, apparecchiature elettriche, plastica e altro.\nLimassol \u00e8 un importante centro commerciale per Cipro. Ci\u00f2 \u00e8 dovuto alla presenza delle basi britanniche di Episkopi e Akrotiri, e al trasferimento di popolazione a Limassol dopo l'invasione turca del 1974. Le piazze commerciali sono riunite nel centro della citt\u00e0 e nella zona turistica lungo la costa che inizia dal porto vecchio e finisce nell'area di Amathus. la maggior parte di alberghi, ristoranti, gelaterie, discoteche e luoghi di intrattenimento in generale, si trova in quest'area.\nLimassol ha due porti. Il porto vecchio e il porto nuovo. Il porto nuovo ha il pi\u00f9 grande flusso di traffico passeggeri e merci ed \u00e8 il porto pi\u00f9 grande nella parte libera di Cipro. Il porto vecchio ha un molo di soli 250 metri ed \u00e8 in grado di ricevere solo tre piccole navi alla volta. Viene quindi normalmente usato da piccoli pescherecci. Il porto nuovo ha una profondit\u00e0 di 11 metri e 1.300 metri di banchina. \u00c8 quindi in grado di accogliere circa dieci navi, a seconda delle dimensioni.\nEsportazioni di uva, vini, carrube e agrumi e importazioni di cereali, veicoli, macchinari, tessili, medicine agricole, fertilizzanti, ferro, ecc. passano da questo porto.\nSociet\u00e0.\nEvoluzione demografica.\nLa migrazione interna iniziata negli anni 1960 e l'afflusso di persone trasferite dopo il 1974 aument\u00f2 significativamente la popolazione di Limassol e dei suoi sobborghi. La Grande Limassol oggi comprende le municipalit\u00e0 di Limassol (che comprende il sobborgo di Agia Fyla) e le municipalit\u00e0 di Polemidhia, Mesa Geitonia, Agios Athanasios e Germasogeia.\nLimassol tradizionalmente ha avuto una popolazione mista di ciprioti greci e turchi. La maggioranza dei turchi ciprioti si spost\u00f2 a nord nel 1974. Conseguentemente molti greci ciprioti che divennero rifugiati dopo essere scappati dalla parte settentrionale di Cipro, si insediarono a Limassol. Durante gli anni 1990 diversi Rom ciprioti (considerati turchi dalla costituzione) ritornarono dal nord dell'isola al quartiere turco di Limassol.\nLa crescita del tasso di nascita durante tra la fine del XIX secolo e la prima met\u00e0 del XX (ca. 1878-1960) fu del 70%. Il numero di abitanti era di 6.131 nel 1881, mentre nel 1960 la cifra era salita a 43.593. La popolazione greca era stimata a 37.478, mentre la popolazione turca era a 6.115.\nMonumenti e luoghi d'interesse.\nIl castello medievale \u00e8 uno dei nove castelli di Cipro (gli altri sono a Kolossi, Larnaca e Paphos, nell'area oggi controllata dalla Repubblica di Cipro, e a Famagosta, Kantara, Buffavento, Sant'Ilarione e Kyrenia, oggi nella \"de facto\" ma non internazionalmente riconosciuta \"Repubblica Turca di Cipro Settentrionale\"). Venne costruito dai bizantini attorno all'anno 1000. nello stesso periodo vi venne costruita anche una cappella. Si suppone che Riccardo Cuor di Leone vi abbia sposato la principessa Berengaria di Navarra, dopo che la nave di lei attracc\u00f2 nelle vicinanze nel 1191, mentre lo accompagnava nella Terza Crociata, sulla strada per la Terra Santa. Il castello venne usato come prigione tra il 1790 e il 1940.\nIl castello medievale di Limassol funge oggi da museo medievale. La collezione del museo copre il periodo 400-1870. Il visitatore vi pu\u00f2 trovare diversi reperti: cannoni, incisioni su legno del XVII e XVIII secolo, dipinti, pietre tombali, statue, armature, monete, terrecotte, oggetti in metallo e in ceramica, manufatti in vetro e marmo.\nIl Museo archeologico fornisce una collezione molto interessante di reperti trovate nel distretto di Limassol, che risalgono ad un periodo che va dal neolitico al periodo romano. Alcuni si questi reperti sono:\nasce in pietra del neolitico e del calcolitico, ceramiche e oggetti delle antiche citt\u00e0 di Curium e Amathus, oltre a terrecotte romane, gioielleria in oro, monete, sculture, vasi, anelli, collane, statue in marmo, ecc.\nIl Museo di arte popolare si trova in un vecchio edificio ben conservato e ospita una collezione molto interessante di arte popolare cipriota degli ultimi due secoli. Alcuni degli oggetti pi\u00f9 affascinanti sono: costumi tradizionali, arazzi, ricami, cassettoni in legno, gilet, giacche da uomo, collane, altri abiti e costumi e attrezzi da campagna. Il museo \u00e8 stato fondato nel 1985. Pi\u00f9 di 500 pezzi sono in mostra in sei stanze. Il museo \u00e8 stato premiato con il premio Europa Nostra nel 1989.\nI giardini pubblici sono situati sulla strada costiera e sono dotati di una grande variet\u00e0 di vegetazione: eucalipti, pini e cipressi. In questo bell'ambiente i cittadini di Limassol e molti turisti possono passeggiare e divertirsi. All'interno del giardino \u00e8 presente un piccolo zoo, dove si possono vedere cervi, mufloni, struzzi, fagiani, tigri, leoni, scimmie, avvoltoi, pellicani e altri animali. Non distante dallo zoo c'\u00e8 un piccolo museo di storia naturale e il teatro del giardino.\nUna serie di sculture pubbliche commissionate dalla municipalit\u00e0 di Limassol si possono trovare nel \"Parco delle citt\u00e0 gemelle\", che si stende su un chilometro e mezzo di terra strappata al mare. Le sculture sono state create da Costas Dikefalos, Thodoros Papayiannis, Yiorgos Tsaras, Vassilis Vassili, Christos Riganas, Kyriakos Rokos, Manolis Tsombanakis e Yiorgos Houliaras dalla Grecia, Kyriakos Kallis, Nikos Kouroussis, Helene Black e Maria Kyprianou da Cipro, Saadia Bahat da Israele, Victor Bonato dalla Germania e Ahmet El-Stoahy dall'Egitto.\nFestival.\nLimassol \u00e8 famosa a Cipro per i suoi festival, come il carnevale e il Festival del Vino.\nIl carnevale di Limassol dura dieci giorni, con mascherate allegre e divertenti. Questa tradizione \u00e8 molto vecchia e risale ai rituali pagani. Con il passare del tempo ha acquisito un carattere differente e di puro intrattenimento, con un largo seguito popolare. Il carnevale inizia con la parata di inizio del Re Carnevale, seguita da una gara di travestimenti per bambini.\nDurante la prima settimana di Settembre ha luogo il grande Festival del vino Cipriota, nei giardini municipali di Limassol, ogni sera dalle 20 alle 23. Durante il festival i visitatori hanno l'occasione di assaggiare alcuni dei migliori vini di Cipro, che sono offerti gratis. Alcune sere, diversi gruppi ciprioti o provenienti da altre nazioni si esibiscono in danze e musiche folcloristiche, cori ed altre manifestazioni.\nSport.\nLe due maggiori societ\u00e0 sportive della citt\u00e0 sono l'AEL FC e l', che comprendono squadre di calcio, basket e pallavolo.\nLimassol \u00e8 stata inoltre sede della finale di FIBA EuroCup \"2007-08\" vinta dai lettoni del BK Barons sui belgi del Mons-Hainaut per 63-62.\nLa citt\u00e0 ospita annualmente anche una tappa del Campionato Mondiale Rally, il WRC FxPro Cyprus Rally.\n\u00c8 presente lo Stadio Tsirio che pu\u00f2 ospitare circa 13.300 persone. \u00c8 impiegato per il calcio e l'atletica leggera."}
{"id": "601718", "revid": "33689", "url": "https://it.wikipedia.org/wiki?curid=601718", "title": "Scuole di Specializzazione per le Professioni Legali", "text": ""}
{"id": "601721", "revid": "26891", "url": "https://it.wikipedia.org/wiki?curid=601721", "title": "U-Boat Tipo VII", "text": ""}
{"id": "601722", "revid": "26891", "url": "https://it.wikipedia.org/wiki?curid=601722", "title": "U-Boat Type VII", "text": ""}
{"id": "601723", "revid": "13261", "url": "https://it.wikipedia.org/wiki?curid=601723", "title": "Futura TV", "text": ""}
{"id": "601726", "revid": "125795545", "url": "https://it.wikipedia.org/wiki?curid=601726", "title": "Nazionale di calcio del Mali", "text": "La nazionale di calcio del Mali \u00e8 la rappresentativa calcistica nazionale del Mali ed \u00e8 posta sotto l'egida della F\u00e9d\u00e9ration Malienne de Football. Fondata nel 1960, \u00e8 affiliata alla FIFA dal 1962.\nNonostante la nazionale abbia ormai pi\u00f9 di cinquant'anni di attivit\u00e0 alle spalle e una buona competitivit\u00e0 a livello continentale, non ha preso parte alle qualificazioni per il campionato del mondo prima del 2000 a causa di ripetuti abbandoni e non partecipazioni. Si \u00e8 qualificata per dodici volte alla fase finale della Coppa d'Africa. Il suo miglior risultato nel torneo \u00e8 la finale persa nel 1972 contro la (3-2), mentre \u00e8 salita sul terzo gradino del podio nel 2012 e nel 2013 e in tre occasioni (1994, 2002 e 2004) ha chiuso il torneo in quarta posizione.\nHa vinto 3 Coppe Am\u00edlcar Cabral (1981, 1989, 2001).\nNel 2010, nella prima partita del primo turno della Coppa d'Africa, \u00e8 stata protagonista di una rara rimonta da 0-4 a 4-4 contro l', avvenuta nell'ultimo quarto d'ora di gioco.\nNella graduatoria FIFA in vigore da agosto 1993 il miglior posizionamento raggiunto \u00e8 stato il 23\u00ba posto nel giugno 2013, mentre il peggiore \u00e8 stato il 117\u00ba posto di ottobre 2001; al dicembre 2021 occupa il 48\u00ba posto della graduatoria.\nStoria.\nEsordi e ascesa ai vertici del calcio africano (1960-1972).\nIl Sudan francese ottiene l'indipendenza dalla Francia nel 1960 e diviene Federazione del Mali insieme al Senegal. Qualche mese la federazione si scioglie e nasce la Repubblica del Mali.\nDopo la fondazione della federazione calcistica del Mali, nel 1960 la nazionale partecipa alla Coppa Kwame Nkrumah, dove vince contro la il 10 luglio a Bamako grazie ad un gol di Karounga K\u00e9\u00efta.\nLa Repubblica del Mali gioca il suo primo match dopo l'indipendenza il 22 settembre 1960 contro la . L'8 novembre 1960 a Lagos vince per 3-1. Questa la formazione maliana scesa in campo: Abdoulaye Traor\u00e9 dit M'Baye Elastique, Bouar\u00e9, Oumar Traor\u00e9, Labass, Bakaridian Samak\u00e9, Seydou Daw, Abdoulaye Diawara \"Blocus\", M'Baye Niamb\u00e9l\u00e9, Boubacar Tour\u00e9, Karounga K\u00e9\u00efta.\nFinalista della Coppa Kwame Nkrumah del 1963, perde per 4-0 con il ad Accra, dopo aver eliminato, il 24 febbraio 1963, il nel primo incontro tra le due squadre dopo la separazione della Federazione del Mali, avvenuta il 19 agosto 1960. In quella squadra figurano Ousmane Traor\u00e9 \"Ousmanebl\u00e9ni\", Abdoulaye Diawara \u201cBlocus\u201d, il portiere Abdoulaye Traor\u00e9 \"Elastic\".\nIl Mali prende poi parte alle eliminatorie della Coppa d'Africa 1965.\nNel 1965 \u00e8 finalista dei Giochi panafricani di Brazzaville, in Congo, dove in finale affronta i padroni di casa. La partita si conclude sullo 0-0 dopo due tempi supplementari, uno di 30 e uno di 20 minuti. Avendo ottenuto pi\u00f9 calci d'angolo dei maliani (7 contro 2), i congolesi vinsero il trofeo, come previsto dal regolamento.\nIl Mali partecipa per la prima volta alla Coppa d'Africa in occasione dell'edizione del 1972. Allenata dal tedesco Karl-Heinz Weigang, la squadra giunge in finale, a Yaound\u00e9 contro la e perde per 3-2. Il maliano Fantamady Keita si laurea miglior marcatore del torneo con 5 reti.\nDeclino del calcio maliano (1972-1994).\nA quattro anni dall'inizio della dittatura militare di Moussa Traor\u00e9, durata dal 1968 al 1991, la nazionale maliana entra in una fase di declino. La squadra non parteciper\u00e0 ad alcuna fase finale della Coppa d'Africa (per mancate qualificazioni o iscrizioni) e per un anno sar\u00e0 esclusa dalla CAF dai tornei continentali a seguito delle minacce rivolte dal colonnello Ti\u00e9coro Bagayoko, membro del Comitato militare di liberazione nazionale e capo dei servizi di sicurezza del Mali, nei riguardi della classe arbitrale.\nIn questo periodo il Mali mette a referto la migliore vittoria della sua storia, battendo per 6-0 la il 1\u00ba maggio 1975, e una delle sconfitte pi\u00f9 larghe della sua storia, perdendo per 7-0 contro l' il 13 novembre 1988.\nNel 1989 il Mali vince per la prima volta la Coppa Am\u00edlcar Cabral.\nNel 1991, deposta la dittatura militare, la nazionale maliana di calcio torna sulla scena internazionale.\nUna schiarita e risultati altalenanti (1994-2002).\nDopo un'assenza di ventidue anni, il Mali si qualifica per la Coppa d'Africa in occasione dell'edizione del 1994, giocata in Tunisia. Il 26 marzo 1994 batte a Tunisi la padrona di casa per 2-0 di fronte a 45.000 spettatori, nella gara inaugurale del torneo. Pur perdendo due giorni dopo contro lo (0-1) a Tunisi, si qualifica per la fase successiva grazie al secondo posto nel girone. Ai quarti di finale, il 2 aprile, elimina l' battendolo per 1-0 sempre a Tunisi, prima di cadere per 2-4 ai tiri di rigore nella semifinale del 6 aprile contro la poi vincitrice del trofeo (2-2 dopo i tempi supplementari). Nella finale per il terzo posto, il 10 aprile a Tunisi, perde per 3-1 contro la , chiudendo al quarto posto.\nNel 1997 il Mali vince per la seconda volta la Coppa Am\u00edlcar Cabral. Il 5 settembre di quell'anno fa, invece, registrare una delle peggiori sconfitte della propria storia, perdendo per 8-1 contro il .\nRitiratasi prima del sorteggio delle qualificazioni CAF sia al sia al , nelle qualificazioni al la selezione maliana delude ed esce gi\u00e0 contro la nel turno preliminare dell'aprile 2000.\nDal 1996 al 2000 il Mali manca la qualificazione a tre edizioni consecutive della Coppa d'Africa (1996, 1998 e 2000), ma ottiene il terzo posto al mondiale Under-20 del 1999 in Nigeria, torneo che vede emergere giovani talenti quali Seydou Keita (eletto miglior giocatore del torneo) e Mahamadou Dissa (capocannoniere della manifestazione).\nRitorno ai vertici continentali (2002-2004).\nAmmessa alla fase finale della Coppa d'Africa 2002 in qualit\u00e0 di nazionale del paese ospitante, la compagine maliana riesce a raggiungere la semifinale del torneo. Superato il girone alle spalle della con due pareggi (1-1 contro la e 0-0 contro la Nigeria) e una vittoria 2-0 contro l'), la squadra elimina ai quarti il (2-0 con gol di Bassala Tour\u00e9 e Dramane Coulibaly), ma in semifinale, di fronte ai 50.000 spettatori di Bamako, perde per 3-0 contro il poi vincitore del trofeo. Nella finale di consolazione \u00e8 sconfitto per 1-0 dalla Nigeria e chiude quarto, come sei anni prima.\nPresente anche alla Coppa d'Africa 2004 dopo aver vinto il girone di qualificazione sorpassando lo per una migliore differenza reti, il Mali riesce a confermarsi tra le prime quattro nazionali d'Africa. Vinto il girone con , e (3-1 al Kenya, 3-1 al Burkina Faso e 1-1 con il Senegal), elimina ai quarti la (2-1), ma \u00e8 eliminato in semifinale dal (4-0) (2-1). La finale per il terzo posto \u00e8 ancora una volta contro i nigeriani, che si impongono per 2-1, lasciando al Mali il quarto posto. Fr\u00e9d\u00e9ric Kanout\u00e9, autore di 4 gol, figura nella squadra ideale del torneo ed \u00e8 capocannoniere di questa edizione della Coppa d'Africa insieme ad altri tre calciatori.\nNel 2005 il Mali vince a Bamako la Coppa delle nazioni dell'Africa Occidentale.\nDelusioni (2006-2010).\nDopo un biennio tutto sommato soddisfacente, il Mali attraversa una fase di crisi di risultati, malgrado possa contare su una generazione di calciatori molto validi affermatisi nei campionati europei, come Fr\u00e9d\u00e9ric Kanout\u00e9 (), Mamadou Diarra (Real Madrid), Momo Sissoko (Juventus), Seydou Ke\u00efta (Barcellona).\nMalgrado un organico sulla carta di prim'ordine, il Mali manca sia la qualificazione alla Coppa d'Africa 2006 che al (penultimo nel girone di qualificazione).\nNel 2007 vince per la terza volta la Coppa Am\u00edlcar Cabral.\nSi qualifica per la Coppa d'Africa 2008 vincendo il girone eliminatorio grazie al successo all'ultima giornata contro il (2-0). Inserito in un girone con , Nigeria e , ottiene tre punti contro il Benin (1-0), un punto contro la Nigeria (0-0) e perde contro la Costa d'Avorio (3-0), venendo eliminato al primo turno del torneo per la prima volta nella sua storia.\nNel 2008, con una squadra composta da calciatori militanti nel campionato locale, prende parte al Torneo dell'Unione economica e monetaria ovest-africana, dove perde in finale a Bamako ai rigori contro la Costa d'Avorio.\nIl Mali fallisce anche la qualificazione al . Malgrado qualche sconfitta sorprendente (contro e ), vince il girone eliminatorio del secondo turno e accede al terzo turno di qualificazione, dove nel gruppo trova Ghana, Benin e Sudan. Chiude al terzo posto, a quattro punti dal Ghana capolista, e manca l'accesso a , ma ottiene la qualificazione alla Coppa d'Africa 2010. Nella fase finale del torneo continentale esce per\u00f2 al primo turno, nel girone con i padroni di casa dell', dell'Algeria e del . Pareggia con l'Angola (4-4), perde con l'Algeria (1-0) e batte il Malawi (3-1), terminando il girone al terzo posto, a un punto dall'Angola e a pari punti con l'Algeria.\nRinascita (2010-2013).\nIl Mali \u00e8 finalista del Torneo dell'Unione economica e monetaria ovest-africana del 2001, sconfitto in finale contro il Senegal con una squadra interamente composta da giocatori militanti nel campionato maliano.\nDopo la bruciante eliminazione alla Coppa d'Africa 2010, la federazione ingaggia il francese Alain Giresse al posto del CT Stephen Keshi. Il debutto nelle eliminatorie della Coppa d'Africa 2012 \u00e8 negativo a causa della sconfitta per 1-0 in casa di , ma nella gara di ritorno il Mali vince per 3-0 e poi si rilancia battendo la Liberia per 2-1. Il cammino del nuovo CT prosegue con una vittoria contro la (3-1) e una sconfitta di misura contro la Costa d'Avorio.\nLa fase finale della Coppa d'Africa 2012 vede il Mali, capitanato da Seydou Keita, decimato dalle assenze. Mancano Mohamed Sissoko (ritiratosi temporaneamente dalla nazionale), Mahamadou Diarra (svincolato), Adama Coulibaly, Sigamary Diarra, Amadou Sidib\u00e9, Mahamane Traor\u00e9, Mohamed Fofana e Khalilou Traor\u00e9 (tutti infortunati).\nLa competizione parte con una vittoria per 1-0 contro la e prosegue con la sconfitta per 2-0 contro il Ghana. Il successo contro il grazie ad un gol di Seydou Keita consente ai maliani di qualificarsi ai quarti di finale, dove la squadra di Giresse elimina il ai tiri di rigore (l'ultimo tiro dal dischetto, quello decisivo, \u00e8 di Keita). In semifinale, contro la Costa d'Avorio di Didier Drogba, il Mali perde per 1-0, ma vince per 2-0 contro il Ghana la finale di consolazione, chiudendo cos\u00ec terzo. Cheick Diabat\u00e9, autore di 3 gol, \u00e8 capocannoniere del torneo ex aequo con un altro calciatore. Adama Tamboura e Seydou Keita figurano nell'undici ideale della Coppa d'Africa redatto dalla CAF e Cheick Diabat\u00e9 \u00e8 tra le riserve della squadra ideale del torneo. Nel torneo si mettono in luce anche il 23enne Samba Diakit\u00e9 e il portiere Soumbeyla Diakit\u00e9, protagonista contro la Guinea. La squadra maliana torna dunque sul podio continentale dopo quarant'anni, vincendo per la prima volta la finale per il terzo posto, gi\u00e0 persa in tre occasioni (1994, 2002 e 2004).\nNel maggio 2012 Giresse non raggiunge un accordo sul rinnovo del contratto e lascia la panchina della nazionale. La federazione ingaggia al suo posto Amadou Pathe Diallo, in attesa della nomina di Patrice Carteron, in carica dal luglio 2012.\nNel giugno 2012 il Mali inizia il suo percorso nelle eliminatorie del mondiale di nel girone con Algeria, Benin e .\nQualificatasi alla Coppa d'Africa 2013 grazie al successo contro il Botswana ottenuto nell'ottobre 2012, la nazionale si presenta alla fase finale della coppa proprio mentre nel paese maliano infuria una guerra. Nella rosa che vola in Sudafrica per disputare il torneo mancano il giocatore del Fulham Mahamadou Diarra, infortunato al ginocchio e Bakaye Traor\u00e9 del Milan, mentre torna Mohamed Sissoko, militante nel PSG. Sambou Yatabar\u00e9 abbandoner\u00e0 il ritiro della nazionale per la scarsa considerazione riservatagli dal CT nelle prime due partite del primo turno. Il Mali ottiene dapprima il secondo posto nel girone di prima fase, alle spalle del Ghana, con una vittoria (1-0 contro il ), una sconfitta (1-0 contro il Ghana) e un pareggio (1-1 contro la ). Ai quarti, il 2 febbraio, batte per 3-1 il padrone di casa ai tiri di rigore (1-1 dopo i tempi supplementari), ma in semifinale perde male (1-4) contro la Nigeria poi laureatasi campione d'Africa. Giunge sul podio sconfiggendo per 3-1 il Ghana nella \"finalina\".\nNuova crisi e progressi (2013-oggi).\nEliminata nel settembre 2013 nella seconda fase delle qualificazioni CAF al (secondo posto nel girone vinto dall'Algeria e comprendente anche Benin e Ruanda), la squadra \u00e8 affidata a dicembre al polacco Henryk Kasperczak, con cui si qualifica alla Coppa d'Africa 2015, dove esce al primo turno dopo tre pareggi per 1-1 contro Camerun, Costa d'Avorio e Guinea. Kasperczak si dimette e al suo posto subentra di nuovo il francese Alain Giresse, al secondo incarico con la nazionale africana.\nIl percorso nella fase finale della Coppa d'Africa 2017 si conclude ancora una volta con l'eliminazione al primo turno (0-0 contro l'Egitto, sconfitta per 1-0 contro il Ghana e 1-1 contro l'). Nelle qualificazioni al il Mali non va oltre l'ultimo posto nel girone del terzo turno. Nel settembre 2017 il CT Giresse lascia la nazionale e viene rimpiazzato dal ct ad interim Mohamed Magassouba, sotto la cui guida il Mali si qualifica alla Coppa d'Africa 2019: qui vince il girone con 2 vittorie e un pari in 3 partite, poi viene eliminato agli ottavi di finale dalla .\nNell'ottobre 2019 Magassouba assume l'incarico di CT della nazionale maliana in via definitiva. Qualificatosi alla Coppa d'Africa 2021, il Mali supera la prima fase della competizione, giocata nel 2022, come primo classificato nel girone, con 2 vittorie e un pari in 3 partite e una differenza reti migliore rispetto al (che chiude la prima fase con gli stessi punti dei maliani); agli ottavi di finale la squadra maliana viene estromessa dal torneo dalla , che si impone per 6-5 ai tiri di rigore dopo lo 0-0 dei tempi supplementari.\nColori e simboli.\nDivise storiche.\n&lt;br&gt;\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la doppia sfida di qualificazione al mondiale 2022 contro il del 7 e 10 ottobre 2021.\nStatistiche aggiornate al 10 ottobre 2021, al termine della sfida contro il .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "601727", "revid": "1748167", "url": "https://it.wikipedia.org/wiki?curid=601727", "title": "Medzilaborce", "text": "Medzilaborce (, , in ruteno \"Med\u017eilabirci\") \u00e8 una citt\u00e0 della Slovacchia, capoluogo del distretto omonimo, nella regione di Pre\u0161ov. Ubicata nei pressi del confine con la Polonia e con l'Ucraina, ha sempre avuto una consistente presenza di abitanti di etnia rutena.\nLa citt\u00e0 \u00e8 la sede del Museo di Arte moderna Warhol, aperto nel 1991, che contiene molte opere originali di Andy Warhol e dei suoi fratelli Paul e James. La madre di Warhol, Julia Warhola, nacque e visse con il marito nel villaggio di Mikov\u00e1, a ovest della citt\u00e0.\nMedzilaborce \u00e8 situata in una delle regioni pi\u00f9 povere e isolate della Slovacchia."}
{"id": "601731", "revid": "2013328", "url": "https://it.wikipedia.org/wiki?curid=601731", "title": "Giornale Radio Rai", "text": "Giornale Radio Rai (abbreviato con la sigla GRR) \u00e8 una testata giornalistica della Rai che si occupa dell'informazione sui principali canali radiofonici dell'azienda. Originariamente situata negli uffici della sede di via del Babuino, dal 1990 \u00e8 stata trasferita nel centro di produzione Rai di Saxa Rubra, dove vengono prodotti anche i suoi relativi programmi.\nEvoluzione dei notiziari radiofonici in Italia.\nLa nascita del Giornale Radio.\nLo spazio radiofonico riservato alle notizie nacque in Italia nel novembre 1924, appena un mese dopo l'inizio ufficiale delle trasmissioni dell'URI (Unione radiofonica italiana). Le notizie erano fornite unicamente dall'Agenzia Stefani, agenzia di stampa designata dal governo.Dal 16 marzo 1925 la programmazione previde, oltre alle \u00abNotizie Stefani\u00bb, due ore quotidiane riservate alla comunicazione delle decisioni governative e dei discorsi di Benito Mussolini. A partire dal 1926 fu anche inserita una rassegna di corrispondenze dall'Italia e dall'estero, anteprima delle notizie pubblicate il giorno seguente sul \"Popolo d'Italia\".\nDopo il passaggio alla gestione EIAR, nell'ottobre 1929 nacque il primo \"Giornale Radio\", diretto dal giornalista Pio Casali. I primi notiziari del \u00abGiornale Radio\u00bb furono trasmessi il 15 giugno 1930 da Milano e da Torino. Dal 1935 notiziario usc\u00ec con cinque edizioni quotidiane della durata variabile dai 15 ai 30 minuti (secondo il numero e l'importanza delle notizie). Le edizioni di maggiore ascolto risultarono essere quelle delle ore 13 e delle ore 20.Le notizie venivano lette non da giornalisti ma da annunciatori, scelti per la dizione e per il timbro vocale. Le cronache di avvenimenti in diretta, quali importanti cerimonie pubbliche o eventi sportivi, erano le sole occasioni in cui fu esercitata un'attivit\u00e0 giornalistica propriamente detta, nella quale si cimentarono i primi giornalisti radiofonici italiani come Giuseppe Sabelli Fioretti, Enrico Segantini, Niccol\u00f2 Carosio e Vittorio Veltroni.\nIl 27 novembre inizi\u00f2 la rubrica giornalistica di commento ai fatti del giorno \"Cronache del Regime\". Fu tenuta dal 1933 al 1936 da Roberto Forges Davanzati e negli anni della seconda guerra mondiale, ribattezzata \"Commento ai fatti del giorno\", da Mario Appelius.\nDal 1945 alla riforma del 1975.\nDopo la ristrutturazione del 1950-51 il Giornale Radio dipendeva dalla Direzione Servizi Giornalistici, da cui dipendeva anche (dopo la sua nascita) il Telegiornale. \nIl radiogiornale del Secondo Programma venne concepito secondo un nuovo formato, all'epoca sperimentale: un notiziario della durata di mezz'ora (20-20,30), che prendeva il nome di \"Radiosera\" (novembre 1951). Successivamente nascer\u00e0 una vera rubrica di approfondimento, \"Speciale GR\".\nLe rubriche curate dal Giornale Radio con i maggiori indici di gradimento erano \"Il convegno dei cinque\" (uno dei primi \"talk-show\" radiofonici), \"Voci dal mondo\" e \"Siparietto\".\nDal Giornale Radio dipendeva anche \"Oggi al Parlamento\" curata da Jader Jacobelli.\nFra i giornalisti pi\u00f9 celebri di questo periodo c'erano Piero Angela, Sergio Zavoli, Gianni Bisiach, Ruggero Orlando, Luca Di Schiena.\nAmpio spazio era dedicato all'economia e al lavoro, con la lettura del listino di borsa, con commenti economici, con rubriche quali \"Lavoro italiano nel mondo\" e \"Italia che lavora\".\nDal Giornale Radio dipendevano anche i servizi sportivi, curati, fra gli altri, da Paolo Valenti ed Enrico Ameri, con trasmissioni come \"Domenica Sport\" e \"Tutto il calcio minuto per minuto\".\nIl GR dopo la riforma del 1975.\n\"GR\" fu dunque la sigla utilizzata per indicare il Giornale Radio. Gi\u00e0 in uso, a partire dalla nascita della radio, tuttavia questa abbreviazione apparve solo in alcuni titoli, come, ad esempio, nella rubrica di approfondimento \"Speciale GR\".\nCon la riforma dell'emittenza radiotelevisiva italiana, varata nel 1975, che diede il via al pluralismo delle reti e alla nascita delle testate, la sigla GR venne utilizzata ufficialmente per indicare le varie testate giornalistiche radiofoniche della RAI: \"GR1\", \"GR2\", \"GR3\" e, nel 1979, \"GR regionale\").\nIl \"GR1\" era di area laica, vicina alla Sinistra politica. Il primo direttore fu Sergio Zavoli, di area socialista. Dal 1990 al 1994 direttore fu Livio Zanetti. Le edizioni delle 07:00 e delle 08:00 del mattino, delle 13:00 e delle 19:00 erano le principali. Inoltre ogni ora veniva trasmesso \"GR1 flash\". Il notiziario fisso in onda su Rai Radio 1 era \"Il Giornale della Mezzanotte\", in onda alle 00:00, e \"Notizie dall'Italia\" (delle ore 01:00, 02:00, 03:00, 04:00, 05:00) e alle 05:30 \"Il Giornale dall'Italia\" prima e il \"Giornale del Mattino\" in seguito, a cura del \"Notturno italiano\" e, successivamente, Rai International.\nIl \"GR2\" era di area cattolica, venne affidato alla direzione del democristiano Gustavo Selva, futuro esponente della Destra politica . Dal 1988 al 1992 il direttore fu Marco Conti, sostituito poi da Piervincenzo Porcacchia (gi\u00e0 direttore della sede regionale della Rai in passato), dal 1992 al 1994. Le edizioni di punta: \"GR2 Primomattino\" (delle 06:30), \"GR2 Radiomattino\" (delle 07:30 e delle 08:30); \"GR2 Radiogiorno\" (delle 12:30 e delle 13:30); \"GR2 Radiosera\" (delle 19:30). Inoltre: \"GR2 Radionotte\" (delle 22:30), \"GR2 Notizie\" (delle 09:30, 11:30, 15:30, 16:30, 17:30 18:30, 21:30) e \"GR2 Appuntamento flash\" (delle 16:00, 17:00, 18:00, 21:00).\nIl \"GR3 - Giornale Radio 3\" era pi\u00f9 elitario e soddisfaceva le esigenze di un pubblico pi\u00f9 colto e veniva trasmesso alle 06:45, 07:45, 08:45, 13:45, 18:45, 21:45. La testata, diretta dal socialdemocratico Mario Pinzauti, dedic\u00f2 fin dalle origini ampio spazio all'approfondimento, alla rassegna-stampa, secondo la linea editoriale della rete.\nIl \"GR regione\" raccolse l'eredit\u00e0 dei \"Gazzettini\" locali trasmessi dalle sedi regionali Rai. La nuova testata, dal dicembre 1979, radiotelevisiva e trasversale, assunse il nome di \"Rai Regione\" e successivamente venne denominata TGR.\nGRR a redazione unificata.\nIl 14 marzo 1994 i vari GR furono ricostituiti in un'unica testata, chiamata GRR (Giornale Radio Rai). A guidare l'unificazione delle tre testate nell'unico Giornale Radio Rai fu Livio Zanetti, che, dopo le elezioni politiche del 1994, dovette cedere la direzione a Claudio Angelini (di area berlusconiana). Dopo le elezioni del 1996, alla guida del GRR furono chiamati prima Marcello Sorgi, che vi rimarr\u00e0 per pochi mesi in seguito alla nomina a direttore del TG1, e poi Paolo Ruffini (passato nel 2002 alla direzione di Rai 3). Sempre in seguito ai risultati elettorali, a Ruffini sono succeduti dapprima Bruno Socillo poi, dal novembre 2006, Antonio Caprarica, seguito poi, il 10 agosto 2009, da Antonio Preziosi (afferente allo schieramento vincitore delle elezioni politiche del 2008). Anche se la redazione fu unificata, le differenze nella sigla del GR sono rimaste, per indicare il numero della rete radiofonica della RAI da cui sono trasmesse le edizioni.\nIl 13 marzo 2014 Preziosi ha lasciato la direzione a Flavio Mucciante.\nDal 12 giugno 2014 la direzione di Rai Gr Parlamento \u00e8 confluita nella struttura del Giornale Radio.\nDal 10 luglio 2014 le edizioni del GR1 \"Il Giornale della Mezzanotte\" e \"Il Giornale del Mattino\", perdono tali appellativi dopo quasi 40 anni, inoltre le edizioni del \"Giornale Radio\" di Rai Radio 1 aumentano a 35, una ogni mezz'ora, gli appuntamenti principali vedono la riduzione della loro durata da 30 a 20 minuti per via dello scorporamento dal GR dell'appendice sportiva rinominandola \"Radio1 Sport\".\nDa ottobre 2014 vengono ridotte le edizioni degli altri canali di Radio Rai, nel caso di Rai Radio 2 vengono soppresse 3 edizioni del \"GR2\" e la durata delle edizioni principali vengono ridotte da 25 a 10 minuti; Rai Radio 3 invece vede solamente la soppressione di 2 edizioni del \"GR3\".\nQuesti cambiamenti portano la redazione del \"Giornale Radio\" a dichiarare sciopero nella giornata del 3 novembre facendo saltare l'intero palinsesto di Radio 1.\nNell'agosto 2016 arriva alla direzione di Radio 1 e del Giornale Radio Andrea Montanari, gi\u00e0 vicedirettore del TG1.\nDal 15 giugno 2017 la direzione passa a Gerardo Greco, conduttore di Agor\u00e0 e gi\u00e0 corrispondente da New York per molti anni, che prende dunque il posto di Montanari nel frattempo nominato direttore al TG1. Greco, in seguito al suo passaggio a Mediaset e alla direzione del TG4, lascia la direzione il 24 giugno 2018, sostituito \"ad interim\" da Roberto Pippan. Il 31 ottobre successivo il CdA Rai nomina Luca Mazz\u00e0, gi\u00e0 direttore del TG3. Il 15 maggio 2020 succede a Mazz\u00e0 per la prima volta nella storia della testata una donna, l'ex-giornalista e quirinalista del TG1 Simona Sala.\nNotiziari.\nRai Radio 1.\nGR1.\nIl GR1 \u00e8 il giornale radio di Rai Radio 1. Alcune edizioni vanno in onda in contemporanea su Rai Isoradio, Rai Gr Parlamento e Rai Radio 1 Sport. Va in onda circa ogni mezz'ora, per adempiere alla linea editoriale di Rai Radio 1, impostata come una all-news radiofonica.\nGR1 Sport.\nDenominato \"Radio1 Sport\" fino al novembre 2015, \u00e8 il notiziario sportivo di Rai Radio 1.\nGR1 Economia.\nGi\u00e0 \"Radio1 News Economy\" e \"Gli Affari\", \u00e8 una rubrica di economia e finanza. \u00c8 caratterizzato da un collegamento con Milano e servizi o interviste di approfondimento. Entrambe le edizioni, quella del mattino e quella del pomeriggio, durano 10 minuti.\nRai Radio 2.\nGR2.\n\u00c8 il giornale radio di Rai Radio 2. Il notiziario \u00e8 invece caratterizzato da un linguaggio pi\u00f9 semplice rispetto agli altri notiziari della testata e da un ritmo pi\u00f9 veloce per il pubblico pi\u00f9 giovane di Rai Radio 2.\nGR2 Sport.\n\u00c8 il notiziario sportivo di Rai Radio 2. Precedentemente in onda in un'edizione separata dal GR2, a partire da aprile 2020 \u00e8 stato incorporato all'interno delle edizioni principali di quest'ultimo.\nRai Radio 3.\nGR3.\n\u00c8 il notiziario di Rai Radio 3."}
{"id": "601735", "revid": "16066", "url": "https://it.wikipedia.org/wiki?curid=601735", "title": "Statua a Guido d'Arezzo", "text": ""}
{"id": "601739", "revid": "115619243", "url": "https://it.wikipedia.org/wiki?curid=601739", "title": "Calcolo di Bohr", "text": "Il calcolo di Bohr \u00e8 un primo tentativo di descrivere le perdite di energia di particelle cariche per ionizzazione. Pu\u00f2 essere considerato valido per particelle di massa formula_1 (formula_2 massa dell'elettrone), carica formula_3 e velocit\u00e0 non relativistica formula_4.\nDerivazione della formula.\nIpotesi di partenza.\nPer il calcolo si studia l'urto tra la particella e un elettrone del mezzo. L'elettrone si suppone in quiete rispetto alla particella e si valuta la sua variazione di energia dopo l'urto (formula_5) in funzione del parametro di impatto formula_6. Si considera perci\u00f2 il problema a simmetria cilindrica.\nCalcolo.\nSi considera l'urto dal punto di vista dell'impulso formula_7, essendo formula_8 il campo elettrico:\nformula_9\nConsideriamo solo la componente trasversale formula_10 poich\u00e9 quella longitudinale formula_11, si annulla per simmetria.\nDal teorema del flusso su una superficie di raggio formula_6 ho:\nper cui\nEquivalente dunque all'impulso di una forza\nche agisce per un tempo formula_16 detto tempo d'urto.\nLa perdita di energia per l'impatto con l'elettrone \u00e8\nConsidero per\u00f2 che la particella sta attraversando un mezzo materiale e sia formula_18 la densit\u00e0 di elettroni in esso. La perdita infinitesima di energia si pu\u00f2 valutare come:\nquindi:\nA questo punto basta integrare sui possibili valori del parametro di impatto per calcolare la perdita di energia media per ionizzazione di un mezzo materiale. Il problema \u00e8 che imporre limiti di integrazione formula_21 e formula_22 non ha senso perch\u00e9 per formula_21 l'espressione diverge, mentre per formula_22 si perde il carattere impulsivo dell'urto, che \u00e8 alla base del calcolo. Bisogna perci\u00f2 introdurre due validi limiti di integrazione formula_25 e formula_26.\nStima dei limiti di integrazione.\nIl limite di integrazione inferiore si pu\u00f2 stimare considerando che la massima energia viene trasferita in un urto centrale e che questa \u00e8 pari a\ndove si \u00e8 considerato il limite relativistico: formula_28.\nAllora\nPer stimare formula_26 considero che gli elettroni sono legati agli atomi e posso semplicisticamente considerarli in rotazione con frequenza formula_31 intorno al nucleo. Perch\u00e9 ci sia perdita di energia devo supporre che durante tutto il passaggio della particella l'elettrone si muova in una regione molto limitata della sua orbita, in modo che il nucleo non ne schermi mai l'interazione con la nostra particella. Perci\u00f2 impongo che il tempo d'urto formula_32 sia\nessendo formula_34; per gli effetti relativistici ho\ndove ho utilizzato la frequenza media per considerare tutti gli elettroni atomici.\nSi potrebbe obiettare che per formula_36 l'energia trasferita non sia trascurabile, perci\u00f2 studio il problema con maggior dettaglio: detto formula_37 l'asse di moto della particella e formula_38 l'asse con cui valuto la distanza dell'elettrone dall'asse formula_37, posso considerare il moto dell'elettrone descritto da formula_40 per cui\nSe considero che formula_42 e che formula_43 \u00e8 l'angolo con cui l'elettrone vede la particella ho:\nCalcolo l'integrale: sia formula_45 e formula_46. L'integrale diviene:\nper cui, siccome formula_48,\nSe faccio il limite per formula_50 ottengo formula_51, per cui va bene considerare i contributi per i soli formula_52\nFormula di Bohr.\nLa formula di Bohr per il calcolo della perdita di energia nella materia da parte di una particella carica di massa formula_1 \u00e8 allora:\nQuesta formula funziona bene per particelle massive come le particella \u03b1 e nuclei pesanti, mentre non descrive bene le interazioni di protoni a causa degli effetti quantistici. Per una stima pi\u00f9 precisa della perdita di energia per ionizzazione di un mezzo da parte di una particella carica bisogna ricorrere alla formula di Bethe."}
{"id": "601742", "revid": "1543377", "url": "https://it.wikipedia.org/wiki?curid=601742", "title": "Rifugio Luigi Albani", "text": "Il rifugio Luigi Albani \u00e8 un rifugio situato nel comune di Colere (BG), in Valle di Scalve, nelle Prealpi Orobie, a 1.939 m s.l.m.\nStoria.\nIl rifugio \u00e8 stato costruito ed inaugurato nel 1967.\nCaratteristiche e informazioni.\nIl rifugio \u00e8 di propriet\u00e0 della sezione di Bergamo del Club Alpino Italiano. Ha una capienza di circa 70 posti letto ed \u00e8 aperto in modo continuativo dal 10 giugno al 10 settembre, mentre per il resto dell'anno \u00e8 aperto solamente nei giorni festivi e prefestivi e in prossimit\u00e0 delle festivit\u00e0 comandate.\nIl rifugio \u00e8 in posizione ideale per alcune gite scialpinistiche in zona, nonch\u00e9 per affrontare le difficilissime vie di arrampicata sulla parete settentrionale della Presolana. Pi\u00f9 facile, ma non meno suggestiva \u00e8 la via ferrata del \"Passo della Porta\" che permette di raggiungere il versante meridionale della montagna lungo cui sale la via normale alla vetta.\nAccessi.\nDall'abitato di Colere segnavia n. 403 percorribile in 2,30 h oppure n. 402, attraverso i piani di Vione, in 3 ore.\nIn alternativa da Teveno in 2,30h passando per Malga Polzone\nTraversate.\nIl rifugio \u00e8 raggiungibile anche dalle Baite del M\u00f6schel (Valzurio), segnavia n. 311 percorribile in circa 2,30 h.\nIl rifugio \u00e8 la meta della 7\u00aa tappa del Sentiero delle Orobie Orientali, dal rifugio Antonio Cur\u00f2, segnavia n. 304 percorribile in 4,30 h. Da qui si prosegue alla volta del Passo della Presolana (8\u00aa e ultima tappa) tramite il sentiero con via ferrata n. 316 in circa 5 h.\nCuriosit\u00e0.\nIn inverno il rifugio \u00e8 raggiungibile dagli sciatori delle piste di Colere percorrendo un breve e facile tratto di fuoripista.\nDa luglio a settembre \u00e8 possibile inoltre usufruire degli impianti di risalita fino a Cima Bianca (m 2.000), da cui si raggiunge il rifugio in circa 20 minuti a piedi durante l'estate mentre 5 minuti d'inverno con gli sci."}
{"id": "601745", "revid": "400694", "url": "https://it.wikipedia.org/wiki?curid=601745", "title": "Regole dell'Aria", "text": ""}
{"id": "601748", "revid": "33689", "url": "https://it.wikipedia.org/wiki?curid=601748", "title": "Sspl", "text": ""}
{"id": "601754", "revid": "15756", "url": "https://it.wikipedia.org/wiki?curid=601754", "title": "Morgawr", "text": "Il Morgawr \u00e8 un leggendario mostro marino presente nella tradizione dei pescatori della Cornovaglia. Il suo nome in lingua cornica vuol dire \"gigante del mare\".\nSecondo le testimonianze dei pescatori esso sarebbe un grosso pesce, simile ad un'anguilla, lungo circa 6 metri e con una coda di 2,40 metri. Alcuni pescatori affermano di averlo catturato con delle reti ma esso si sarebbe liberato usando una specie di becco con cui avrebbe dilaniato le stesse. Secondo alcuni testimoni sarebbe anche provvisto di corna e di setole al di sotto del lungo collo.Gli avvistamenti si susseguono tuttora in Cornovaglia.\nIn poco pi\u00f9 di un secolo, Morgawr \u00e8 divenuto il mostro marino pi\u00f9 famoso del mondo. alla fine del XIX secolo, alcuni pescatori della Cornovaglia affermarono di aver visto sorgere dall'acqua una creatura mostruosa. Negli anni settanta del secolo scorso il Morgawr veniva avvistato tutti i mesi. Nel 1999 un vecchio impiegato del museo di storia naturale di Londra, John Holmes, ha ripreso con la telecamera un grosso animale nella baia di Gerrans, vicino alla Cornovaglia. Per chi ci crede \u00e8 proprio Morgawr ed alcuni esperti hanno persino dichiarato che il video \u00e8 autentico e senza trucchi.\nLe caratteristiche del mostro pi\u00f9 citate dai testimoni sono le tre protuberanze del dorso e il lungo collo da serpente. L'animale avrebbe anche delle piccole corna sugli occhi e delle setole o delle spine sul collo. Dato che alcuni testimoni ritengono che Morgawr somigli pi\u00f9 a un mammifero che a un serpente, sono state formulate delle nuove teorie in preoposito. Per alcuni si tratterebbe di una foca gigante con il collo lungo, sconosciuta agli scienziati. Per altri si tratterebbe di un rettile acquatico preistorico, l'elasmosauro. Nel 1976, una donna di cui si conosce solo il nome, \"Mary\", ha scattato due foto di Morgawr. la misteriosa fotografa le invi\u00f2 al giornale locale, Il \"Falmouth Packet\", che le pubblic\u00f2 in prima pagina con il titolo \"Morgawr-mania\". Quando Morgawr divenne famoso, alcune \"streghe\" si misero sulle sue tracce. Molte donne andarono nude nella baia di Falmouth per attirare il Morgawr con dei trucchi magici. I loro sforzi furono inutili."}
{"id": "601755", "revid": "1793900", "url": "https://it.wikipedia.org/wiki?curid=601755", "title": "Sault Sainte Marie (Canada)", "text": "Sault Sainte Marie \u00e8 una citt\u00e0 del Canada, nella provincia dell'Ontario, che si trova lungo le rive del fiume St. Marys nella regione dell'Algoma, al confine tra la provincia canadese dell'Ontario e lo stato statunitense del Michigan. Il suddetto fiume, unisce il Lago Superiore al Lago Huron superando un dislivello di svariati metri. Il ponte denominato International Bridge la unisce alla citt\u00e0 gemella di Sault Ste. Marie.\nStoria.\nLa citt\u00e0 fu fondata dai francesi nei primi anni del Settecento e subito divenne un punto strategico per il commercio delle pelli, molto ricercate in Europa.\nGeografia fisica.\nTerritorio.\nIl termine \"Sault\" (pronuncia Soo) che in francese significa cascata, sta ad indicare come il corso di questo fiume sia particolarmente turbolento e su diversi livelli.\nPer favorire il passaggio delle barche prima e delle navi poi tra i due laghi, le cascate vennero ristrette, a partire dal 1798, e nelle vicinanze delle sponde del fiume, vennero costruite le chiuse. Da allora il canale \u00e8 stato pi\u00f9 volte allargato infatti ora, attraverso le chiuse della sponda statunitense, possono passare anche le navi pi\u00f9 grandi, denominate \"mille piedi\" poich\u00e9 mille piedi equivalgono circa a trecento metri.\nSault Sainte Marie \u00e8 quindi in una posizione strategica poich\u00e9 qualsiasi nave, sia essa di ritorno che in direzione delle citt\u00e0 affacciate sul lago Superiore \u00e8 costretta a passare nelle vicinanze della citt\u00e0.\n\u00c8 proprio per il frequente passaggio di navi, cariche di materie prime caricate negli importanti porti navali di Thunder Bay (Ontario) e Duluth (Minnesota), che qui si insedi\u00f2 un'importante industria siderurgica ancora esistente.\nDalla citt\u00e0 si dipana anche la linea ferroviaria gestita dalla Huron Central Railway che la collega a Sudbury.\nClima.\nIl clima della citt\u00e0 \u00e8 di tipo continentale. Le estati sono brevi ma calde mentre gli inverni sono molto lunghi e gelidi. Le temperature, possono raggiungere anche i -35\u00a0\u00b0C. Nel periodo invernale, il lago Superiore ghiaccia completamente e lo strato di ghiaccio raggiunge anche i tre metri di profondit\u00e0. Per questo motivo i collegamenti navali vengono spesso interrotti durante i mesi pi\u00f9 freddi.\nIl lago \u00e8 inoltre noto per i temporali improvvisi che vi si scatenano e che hanno causato l'affondamento di numerose imbarcazioni, pi\u00f9 o meno grandi.\nLo strato nevoso durante la stagione fredda \u00e8 solito raggiungere altezze anche di due metri e i temporali di neve paralizzano quasi totalmente i trasporti urbani.\nSociet\u00e0.\nEvoluzione demografica.\nA Sault Ste. Marie, vivono circa 75.000 persone molte delle quali si sono trasferite in questo luogo per la grande industria siderurgica presente in loco.\nLa comunit\u00e0 italiana \u00e8 assai numerosa e sin dagli anni settanta esiste un programma sulla radio locale che trasmette in lingua italiana.\nCultura.\nIstruzione.\nA Sault Ste. Marie ha sede l'Algoma University.\nEconomia.\nTurismo.\nIl turismo a Sault Ste. Marie \u00e8 incentrato particolarmente nella visita ai \"Locks\" (le chiuse) che si possono anche attraversare utilizzando una piccola imbarcazione ad uso turistico.\nUn'altra attrazione di grande richiamo \u00e8 l'Algoma Central Railway che offre viaggi giornalieri verso il nord inesplorato dell'Ontario. Una volta lasciato l'abitato della citt\u00e0, il treno curva dolcemente verso nord e, dopo aver attraversato boschi inesplorati, strapiombi e laghi, giunge all\"'Agawa Canyon\" da dove il treno fa marcia indietro. La stagione migliore per questo viaggio \u00e8 sicuramente l'autunno quando gli aceri cominciano a cambiare colore.\nDa vedere anche l'Art Gallery of Algoma e, soprattutto, il Bushplane Museum dove si possono ammirare svariati tipi di aerei per spegnere gli incendi (Canadair CL-215/CL-415 ma non solo) capire la loro evoluzione e cimentarsi in un volo virtuale tra spruzzi d'acqua, vento e un atterraggio di fortuna.\nCome nel resto del Canada, i musei sono molto ben curati ed organizzati.\nSport.\nLo sport pi\u00f9 seguito a Sault Ste. Marie \u00e8 l'Hockey su ghiaccio.\nIn citt\u00e0 milita la squadra dei Soo Greyhounds che partecipa al campionato dell'Ontario Hockey League (OHL).\nSi tratta di una lega giovanile e vi partecipano franchigie provenienti da tutto la provincia dell'Ontario e alcune dai vicini stati statunitensi, come ad esempio la squadra giovanile di Detroit.\nI Soo Greyhouns hanno vinto svariati titoli e hanno visto militare tra le loro file, futuri campioni di questo sport, tra i pi\u00f9 celebri dobbiamo ricordare Wayne Gretzky.\nLa casa dei Soo Greyhound \u00e8 stata dal 1949 al 2006 il \"Sault Memorial Garden\" che verr\u00e0 sostituito dal nuovissimo \"Steelback Centre\" per la prossima stagione. Il nuovo stadio ha una capacit\u00e0 di 5.500 posti a sedere contro i circa 3.000 dello stadio precedente.\nSault Ste. Marie ha partecipato dal 1904 al 1907 al campionato professionistico nordamericano di hockey su ghiaccio, in seguito si \u00e8 limitata solamente ai campionati giovanili."}
{"id": "601759", "revid": "461603", "url": "https://it.wikipedia.org/wiki?curid=601759", "title": "Apollon Limassol FC", "text": ""}
{"id": "601767", "revid": "466539", "url": "https://it.wikipedia.org/wiki?curid=601767", "title": "Jan Ladislav Dussek", "text": "Biografia.\nLa famiglia Dussek ebbe una straordinariamente lunga tradizione come musicisti professionisti, e pu\u00f2 essere fatta risalire sin dal nonno di Jan Ladislav, ed \u00e8 proseguito nel ramo della famiglia residente in Moravia almeno fino agli anni settanta. Fra questi ultimi, Jan Ladislav viene spesso indicato come \"Dussek il Grande\". La madre di Jan Ladislav era una suonatrice d'arpa, e compose molti pezzi sia per l'arpa che per il pianoforte. Al di l\u00e0 della musica, la sua vita privata ebbe delle connotazioni leggendarie.\nDopo i suoi studi iniziali in Boemia, Dussek si rec\u00f2 nei Paesi Bassi e in Germania, dove probabilmente studi\u00f2 con C. P. E. Bach. Da l\u00ec si trasfer\u00ec a San Pietroburgo, dove fu, per qualche tempo, il favorito di Caterina II di Russia. Tuttavia, dopo qualche tempo, fugg\u00ec da San Pietroburgo appena prima dell'arresto da parte della polizia segreta di Caterina, che lo accus\u00f2 di essere coinvolto in un complotto per assassinare Caterina stessa. Considerando le simpatie monarchiche di Dussek, la sua ben documentata avvenenza personale e la propensione di Caterina per giovani uomini di bell'aspetto, altre spiegazioni appaiono pi\u00f9 probabili.\nDopo la partenza di Dussek da San Pietroburgo, l'artista accett\u00f2 una posizione di direttore musicale per il principe Antoni Radziwi\u0142\u0142 in Lituania per un anno; dopodich\u00e9 part\u00ec per una tourn\u00e9e della Germania a met\u00e0 degli anni 1770 in qualit\u00e0 di virtuoso del pianoforte e dell'armonica a bicchieri. In seguito si rec\u00f2 in Francia, dove divenne uno dei favoriti di Maria Antonietta d'Asburgo-Lorena, la quale prov\u00f2 a dissuaderlo dal recarsi in tourn\u00e9e a Milano nel 1788. Allo scoppiare della Rivoluzione francese nel 1789, Dussek fugg\u00ec dalla Francia e fin\u00ec in Inghilterra, in particolare a Londra. Continuando nella sua serie di exploit romantici, port\u00f2 con s\u00e9 la moglie arpista del compositore Jean-Baptiste Krumpholz, che si anneg\u00f2 nella Senna come conseguenza dell'abbandono.\nA Londra Dussek continu\u00f2 la sua fiorente carriera di virtuoso, ottenendo grandi encomi da parte di Franz Joseph Haydn, che scrisse una calorosa nota al padre di Dussek dopo uno dei concerti di Salomon che presentava lavori di entrambi i compositori. A Londra, Dussek un\u00ec le forze con un editore musicale di nome Corri per formare una ditta che successivamente fall\u00ec. Dussek presto abbandon\u00f2 Madame Krumpholz in favore della giovane figlia di Corri, Sophie, che spos\u00f2. Sophie Dussek fu cantante, pianista e arpista che in seguito divenne nota per propri meriti. Insieme ebbero una figlia, ma il matrimonio non fu felice, ed entrambi i coniugi intrattennero tresche con amanti.\nA parte la sua musica, Dussek \u00e8 importante nella storia della musica a causa della sua amicizia con John Broadwood, lo sviluppatore del pianoforte \"English Action\". Poich\u00e9 la musica di Dussek richiedeva una potenza e una gamma di suoni non presente nei pianoforti di allora, il musicista spinse Broadwood a creare varie estensioni della gamma e della sonorit\u00e0 dello strumento. Fu uno strumento di Broadwood con miglioramenti di Dussek che fu inviato a Beethoven. E fu mentre Dussek cenava con John Broadwood che sua moglie lo abbandon\u00f2 col proprio amante, bench\u00e9 pi\u00f9 tardi lei fece ritorno da Dussek quando l'amante la respinse. Quando la ditta di Dussek e Corri fall\u00ec, Dussek lasci\u00f2 l'Inghilterra per la Germania, lasciandosi alle spalle la famiglia, e con la famiglia il suocero rinchiuso in galera per debiti.\nCollegamenti esterni.\n\"Jan Ladislav Dussek (1760-1812): A Bohemian Composer \u00aben voyage\u00bb through Europe\", edited by Roberto Illiano and Rohan H. Stewart-MacDonald, Bologna, Ut Orpheus Edizioni, 2012 (Quaderni Clementiani, 4)."}
{"id": "601769", "revid": "1543377", "url": "https://it.wikipedia.org/wiki?curid=601769", "title": "Geografia del Giappone", "text": "La geografia del Giappone comprende la descrizione di tutti gli elementi fisico-geografici (pianure, mari, rilievi, laghi e fiumi) del Paese nipponico.\nIl Giappone \u00e8 uno stato insulare dell'Asia orientale, nonch\u00e9 un arcipelago stratovulcanico che si estende lungo la costa pacifica dell'Asia. Secondo il sistema di coordinamento geografico il Paese si estende dal 24\u00ba al 46\u00ba di latitudine nord e dal 123\u00ba al 146\u00ba di longitudine est. \u00c8 bagnato a est dall'Oceano Pacifico, a nord dal Mare di Okhotsk, separato dall'Estremo Oriente russo dallo stretto di La P\u00e9rouse, ad ovest dal Mar del Giappone che lo separa dalla Corea, mentre a sud l'arcipelago delle isole Ry\u016bky\u016b \u00e8 separato da Cina e Taiwan dal Mar Cinese Orientale.\nL'arcipelago giapponese \u00e8 composto da un totale di isole, le quali formano un arco lungo circa che si apre verso nord-ovest. Le isole maggiori sono cinque: da nord a sud, Hokkaid\u014d, Honsh\u016b, Shikoku, Ky\u016bsh\u016b e Okinawa. Le isole Ry\u016bky\u016b, Okinawa compresa, si trovano a sud di Ky\u016bsh\u016b. Il territorio giapponese si estende per (62\u00ba Paese al mondo per grandezza), di cui rappresentano terraferma mentre i restanti sono occupati dall'acqua.\nTerritorio.\nL'arcipelago giapponese \u00e8 composto da un totale di isole. Le cinque isole maggiori, da nord a sud, sono Hokkaid\u014d, Honsh\u016b, Shikoku, Ky\u016bsh\u016b e Okinawa; esse formano un arco lungo circa che si apre verso nord-ovest, a est del continente euroasiatico, tra l'oceano Pacifico, il Mare di Ochotsk, il Mar del Giappone e il Mar Cinese Orientale. \nA sud della regione del Kant\u014d, a circa dalle isole maggiori, si estende l'arcipelago delle isole Nanp\u014d che a sua volta comprende le isole Izu, Ogasawara e Vulcano, di cui fa parte la celebre Iwo Jima. A sud di Ky\u016bsh\u016b si trova l'arcipelago delle Ry\u016bky\u016b, le cui isole principali sono Okinawa, Amami e Sakishima. A nord di Hokkaid\u014d si estendono infine le isole Curili, la cui sovranit\u00e0 \u00e8 motivo di disputa con il governo russo. Esclusi i territori contesi, il territorio giapponese si estende per (62\u00ba Paese al mondo per grandezza), di cui rappresentano terraferma mentre i restanti sono occupati dall'acqua. \u00c8 il quarto paese insulare pi\u00f9 grande del mondo e il pi\u00f9 grande paese insulare dell'Asia orientale.\nLe isole che formano il Giappone costituiscono la parte emersa di una grande catena montuosa, in origine appartenente al continente asiatico, dalla quale si staccarono nell'era cenozoica. La lunga e stretta isola principale, Honsh\u016b, che da sola rappresenta i due terzi della superficie del Paese, ha un'ampiezza massima inferiore ai , mentre nessun punto del Giappone \u00e8 distante pi\u00f9 di dal mare. Il litorale del Giappone, molto lungo in proporzione alla superficie totale del Paese, \u00e8 ricco di baie e insenature, si sviluppa e per e, pertanto, fa del paese il sesto con la costa pi\u00f9 lunga del mondo.\nLe coste sul Pacifico sono in prevalenza frastagliate, ricche di golfi, promontori e insenature, in conseguenza dell'azione erosiva delle maree e di violente tempeste. La costa occidentale di Ky\u016bsh\u016b, sul Mar Cinese Orientale, rappresenta la parte pi\u00f9 irregolare del litorale giapponese. \u00c8 possibile trovare qualche insenatura navigabile sulla costa orientale sopra Tokyo, ma \u00e8 a sud dell'omonima baia che sono situati molti dei pi\u00f9 importanti porti e baie del Giappone. Tra Honsh\u016b, Shikoku e Ky\u016bsh\u016b si trova il Mare interno di Seto, disseminato di isole e collegato all'oceano Pacifico e al Mare del Giappone da tre piccoli stretti raramente colpiti dalle tempeste oceaniche. La linea costiera occidentale, che s'affaccia sul Mare del Giappone, \u00e8 poco articolata e ha un'estensione inferiore ai ; le uniche insenature di rilievo sono la baia di Wakasa e la baia di Toyama nello Honsh\u016b.\nL'arcipelago nipponico \u00e8 stato trasformato dall'opera dell'uomo in una sorta di terra continua, in cui le quattro isole principali son interamente raggiungibili e percorribili dai mezzi di trasporti ferroviari e stradali grazie alla costruzioni di enormi viadotti e gallerie che collegano tra loro le varie isole. Inoltre sono state costruite diverse isole artificiali, quali ad esempio Odaiba e Port Island.\nNel novembre 2008 il Giappone ha presentato una richiesta di espansione della sua piattaforma continentale; quattro anni pi\u00f9 tardi, nel 2012, la Commissione delle Nazioni Unite sui limiti della piattaforma continentale ha riconosciuto in tutto di fondale intorno Okinotorishima, dando al Giappone la possibilit\u00e0 di accedere alle risorse dei fondali marini delle aree vicine. Secondo la Commissione delle Nazioni Unite sui limiti della piattaforma continentale, l'espansione approvata equivale a circa l'82% della superficie totale del Giappone. La Cina e la Corea del Sud, successivamente, hanno espresso perplessit\u00e0 sulla concessione di tale espansione, poich\u00e9 ritengono non classificabile come isola l'atollo di Okinotorishima, contestando il diritto alla zona economica esclusiva di quell'area da parte del Giappone. D'altro canto lo Stato nipponico ha l'8\u00b0 pi\u00f9 grande zona esclusiva del mondo con una superficie di .\nPunti estremi.\nConsiderando gli attuali confini politici, i punti estremi del Giappone sono:\nOrografia.\nIl territorio, molto irregolare, \u00e8 caratterizzato dal succedersi di alte montagne e vallate profonde, con pianure alluvionali di limitata estensione poste sui fondivalle e presso gli sbocchi costieri dei fiumi; la pi\u00f9 grande di queste, la pianura del Kant\u014d, sulla quale sorge Tokyo, raggiunge appena i . A causa di questa frammentazione delle aree pianeggianti, il terreno coltivabile \u00e8 pari solo a circa il 15% della superficie totale del Paese. Altre zone pianeggianti estese, situate perlopi\u00f9 intorno ai corsi inferiori dei principali fiumi e lungo la costa, si trovano nello Hokkaid\u014d: lungo il corso del fiume Ishikari nella parte occidentale dell'isola, lungo il fiume Tokachi a sud-est e intorno alle citt\u00e0 di Nemuro e Kushiro sulla costa centrorientale. Nello Honsh\u016b vi sono diverse zone pianeggianti; le maggiori sono la pianura di Osaka, all'interno della zona del Kansai, dove sorgono le citt\u00e0 di K\u014dbe, Kyoto e Osaka e quella di N\u014dbi, dove la principale citt\u00e0 \u00e8 Nagoya. Nel Ky\u016bsh\u016b la pianura pi\u00f9 estesa \u00e8 quella di Tsukushi.\nLa caratteristica dominante del territorio giapponese \u00e8 dunque rappresentata dalla massiccia presenza di rilievi, i quali occupano il 75% della totalit\u00e0 del paese. Una lunga catena di montagne scorre nel mezzo dell'arcipelago, dividendolo in due met\u00e0, una che si affaccia sull'Oceano Pacifico e un'altra sul Mar del Giappone. Sul lato del Pacifico si trovano montagne ripide che vanno da a metri di altezza, con profonde vallate e gole. \nHonsh\u016b \u00e8 attraversata da nord a sud da diverse catene montuose accidentate, con numerose diramazioni. A nord dell'isola le pi\u00f9 alte cime sono costituite in maggior numero da coni vulcanici (tra i quali spicca il monte Ch\u014dkai, di ); a sud si elevano il monte Iide () e il vulcano Bandai (); al centro della catena assiale di Honsh\u016b campeggia il vulcano attivo di Asama () e il Fuji, che con i suoi di altezza rappresenta la montagna pi\u00f9 alta del Giappone, vulcano in fase di quiescenza dal 1708.\nNella zona centrale si alzano tre catene montuose \u2013 i monti Hida, Kiso e Akaishi \u2013 che insieme formano le Alpi giapponesi, con cime spesso superiori ai metri. La vetta pi\u00f9 alta di questa catena \u00e8 il monte Kita (), facente parte dei monti Akaishi, seguita dalle cime di Hotakadake (), Yari (), e alcuni vulcani, quali Ontake (), Norikura () e Yake (), tutti facenti parte della catena dei monti Hida, che si allunga per circa tra il Mar del Giappone a nord e il fiume Kiso a sud; il monte Kisokoma () rappresenta invece la cima pi\u00f9 alta dei monti Kiso.\nFormazioni montuose con cime significanti si elevano anche nello Hokkaid\u014d (dove la cima pi\u00f9 alta \u00e8 il monte Asahi di ), Shikoku (il monte Ishizuchi con \u00e8 il pi\u00f9 alto della zona), che per\u00f2 non presenta catene vulcaniche, e Ky\u016bsh\u016b, dove i rilievi sono di altezza inferiore; tra questi vanno citati il monte Kuj\u016b (), il monte Aso () e il Sakurajima ().\nAttivit\u00e0 sismica.\nA testimonianza dell'intenso vulcanismo che, insieme alla forte instabilit\u00e0 sismica, ha caratterizzato la formazione geologica del Paese, sul territorio giapponese sorgono ancora circa 200 vulcani (pari al 26% di tutte le montagne del Giappone) dei quali 108 sono tuttora attivi (pari al 10% su scala globale), mentre numerosissime sono le sorgenti termali. La presenza dei vulcani attivi e la frequenza di terremoti fanno del Giappone una delle regioni pi\u00f9 instabili del pianeta, a causa anche della sua collocazione lungo una delle principali linee sismiche, quella che dalle isole Aleutine, a nord, arriva fino alle isole della Sonda, a sud.\nLa ricerca geologica ha evidenziato un abbassamento della costa giapponese occidentale e un innalzamento della costa sul Pacifico. La costa orientale \u00e8 colpita da terremoti che interessano una zona molto estesa, solitamente accompagnati da forti maree e maremoti, talvolta con onde anomale di eccezionale altezza, dette tsunami (come quella che nel 1995 ha colpito, spianandole, le coste dell'isola di Okushiri). Questi sismi sono legati agli assestamenti della crosta terrestre in prossimit\u00e0 della massa continentale asiatica, dove si ha un fenomeno di subduzione, ossia di sprofondamento del fondo oceanico (e difatti in vicinanza delle isole giapponesi si trovano alcuni dei pi\u00f9 profondi abissi oceanici, come la fossa delle Marianne, ), con parallelo sollevamento del bordo continentale, dal quale sarebbe sorto l'arcipelago con le sue montagne e i suoi vulcani.\nL'instabilit\u00e0 che caratterizza le isole del Giappone del resto si verifica tutt'intorno all'oceano Pacifico, per cui si parla di cintura di fuoco, di cui l'arcipelago sarebbe una delle sezioni pi\u00f9 attive.\nIl terremoto pi\u00f9 disastroso che si ricordi nella storia giapponese si verific\u00f2 nel 1923: con epicentro nella baia di Sagami, danneggi\u00f2 gravemente Tokyo e Yokohama, provocando la morte di circa persone. Il grande terremoto dell'Hanshin del 1995, la cui intensit\u00e0 ha raggiunto il settimo grado della scala Richter, ha colpito la citt\u00e0 portuale di K\u014dbe, facendo perire circa persone. Un altro grande terremoto \u00e8 stato quello dell'11 marzo 2011, che ha raggiunto il grado 9.0 di magnitudo, causando conseguentemente uno tsunami. Questo \u00e8 stato il terremoto con magnitudo maggiore mai registrato del Paese. L'epicentro ebbe luogo non distante dalla citt\u00e0 di Sendai ed ebbe effetti disastrosi.\nIdrografia.\nData la particolare conformazione stretta e allungata delle isole giapponesi non possono esistere grandi bacini idrografici e i fiumi, che disvolgono il loro corso dallo spartiacque alla costa, sono generalmente brevi. A causa di ci\u00f2, l'energia idroelettrica derivata garantisce solo il 12% del fabbisogno energetico del Paese.\nIl fiume pi\u00f9 lungo \u00e8 lo Shinano, nello Honsh\u016b, un corso di circa 370\u00a0km; sull'isola altri fiumi importanti sono il Tone, che possiede il bacino pi\u00f9 grande (15.763\u00a0km\u00b2), il Kitakami, che come il Tone sfocia nel Pacifico, il Tenry\u016b e il Mogami. Tra i principali fiumi di Hokkaid\u014d vi sono l'Ishikari, secondo fiume giapponese per estensione del bacino, oltre al Teshio e al Tokachi. Lo Yoshino \u00e8 il maggiore fiume dello Shikoku.\nLaghi.\nNumerosi sono i laghi, alcuni formati da sbarramenti delle valli fluviali e quasi tutti di origine vulcanica, ma solo il lago Biwa, nello Honsh\u016b, possiede una superficie apprezzabile, 689\u00a0km\u00b2.\nClima.\nIn virt\u00f9 del notevole sviluppo in latitudine del Paese, le isole giapponesi presentano condizioni climatiche molto varie.\nLa temperatura media varia tra i 5\u00a0\u00b0C di Nemuro (Hokkaid\u014d) e i 16\u00a0\u00b0C di Okinawa, con una temperatura media di 25\u00a0\u00b0C. La pi\u00f9 alta temperatura mai misurata, invece \u00e8 di 41\u00a0\u00b0C, fatta registrare il 12 agosto 2013 nella prefettura di K\u014dchi, con un aumento della temperatura di 1,2\u00a0\u00b0C rispetto alla media usuale, il quale ha provocato nella stessa estate dagli 87 ai 338 decessi, soprattutto tra le persone anziane.\nEstati brevi e miti e inverni lunghi e rigidi caratterizzano l'isola di Hokkaid\u014d e la parte settentrionale del Honsh\u016b; gli inverni rigidi si devono in gran parte ai venti di nord-ovest provenienti dalla Siberia e alla corrente marina fredda, detta Oyashio, che scende da nord e lambendo le coste di Hokkaid\u014d e quelle settentrionali di Honsh\u016b accentua in queste regioni i rigori dell'inverno, ricoprendole di neve per quasi tre mesi all'anno. Nel sud e nell'est del Honsh\u016b le temperature invernali sono notevolmente miti grazie all'influenza della corrente calda detta Kuroshio (o Corrente del Giappone), che sale da sud e lambisce le coste meridionali di Honsh\u016b e delle altre due isole, mitigando il clima invernale.\nFondamentalmente \u00e8 possibile dividere l'arcipelago in sei distinte zone:\nDurante gennaio e febbraio il clima \u00e8 generalmente soleggiato e secco, ad eccezione del nord del Giappone e lungo il Mar del Giappone in cui sono frequenti le nevicate. A marzo, le prime fioriture dei susini e dei ciliegi sono i segnali dell'inizio della primavera, la quale ad aprile rende il clima piacevole e mite. A maggio la vegetazione diventa lussureggiante e le temperature sono ancora confortevoli; a Hokkaid\u014d, l'arrivo della primavera \u00e8 ritardato di circa un mese rispetto a Tokyo, mentre nell'altra estremit\u00e0 del Paese, a Okinawa, inizia la che generalmente dura fino a met\u00e0 giugno. A giugno la stagione delle piogge inizia in tutto il resto del Paese, tranne Hokkaid\u014d; anche se non piove tutti i giorni, il tempo tende ad essere nuvoloso e tetro. La durata e l'intensit\u00e0 della stagione delle piogge pu\u00f2 cambiare completamente di anno in anno. Quest'ultima si conclude solitamente a luglio, portando caldo e afa nella maggior parte del Giappone. La stagione dei tifoni raggiunge il suo picco nel mese di agosto e settembre: i tifoni di solito colpiscono le coste di Okinawa, Ky\u016bsh\u016b e Shikoku e causano forti piogge in quasi tutto il Giappone per circa due giorni. Ad ottobre il clima \u00e8 ancora caldo, ma si abbassa tuttavia il grado di umidit\u00e0, tornando secco e mite nel mese di novembre e dicembre.\nAmbiente.\nPolitica ambientale e inquinamento.\nLa politica ambientale in Giappone riflette la necessit\u00e0 di coniugare ad uno sviluppo economico e tecnologico sempre pi\u00f9 all'avanguardia una particolare attenzione nei confronti della natura e dell'ambiente. Come primo importatore al mondo di entrambe le risorse naturali non rinnovabili e rinnovabili e uno dei pi\u00f9 grandi consumatori di combustibili fossili (l'80% dell'energia \u00e8 acquistata dall'estero, sotto forma di gas dall'Indonesia e soprattutto petrolio dai Paesi arabi), il governo giapponese si assume la responsabilit\u00e0 internazionale di conservare e proteggere l'ambiente.\nNel 2009, in seguito all'ondata di rinnovamento in seno all'entourage politico giapponese, con l'elezione dell'allora leader del partito democratico Yukio Hatoyama, la politica giapponese in materia di tutela dell'ambiente risultava essere oggetto di riforme significative, ambiziose, e di ardua realizzazione: la riduzione del 25% delle emissioni entro il 2020 rispetto ai livelli del 1990.\nIl Giappone dispone di fonti energetiche naturali limitate, ma ci\u00f2 nonostante sostiene un settore industriale in rapida espansione, oltre a una popolazione numerosa con un tenore di vita fra i pi\u00f9 alti del mondo, avvalendosi di centrali nucleari, da cui traeva circa il 40% dell'energia, questo prima del disastro di Fukushima Dai-ichi che ha costretto il Paese nipponico a rivedere i suoi programmi di sviluppo nucleare.\nL'inquinamento ambientale in Giappone ha accompagnato l'industrializzazione del Paese fin dal periodo Meiji. Uno dei primi casi fu l'avvelenamento da rame causato dal drenaggio della miniera di rame di Ashio nella prefettura di Tochigi, iniziato gi\u00e0 nel 1878. Alluvioni e straripamenti ripetuti si verificarono nel bacino del fiume Watarase, e 1.600 ettari di terreni agricoli e urbani dei villaggi delle prefetture di Tochigi e Gunma furono danneggiate sia dall'alluvione, sia dall'acqua contaminata che conteneva eccessiva quantit\u00e0 di composti inorganici del rame derivati dalla miniera di Ashio.\nIl Giappone inoltre soffre dei problemi ambientali tipici dei Paesi industrializzati. Produce forti quantitativi di emissioni di gas nell'atmosfera, che, accumulandosi, contribuiscono all'effetto serra. L'inquinamento atmosferico \u00e8 aggravato dall'elevata concentrazione delle aree urbane, dove vive l'80% della popolazione. Le citt\u00e0 di Tokyo e Osaka, attorno alle quali si estende una grande conurbazione, sono particolarmente colpite da inquinamento acustico e atmosferico (da Tokyo il monte Fuji \u00e8 visibile solamente 78 giorni l'anno a causa dello smog). Le emissioni di anidride solforosa si sono significativamente ridotte in conseguenza delle normative ambientali, ma gli ossidi di azoto, che contribuiscono alle piogge acide e creano danni alla salute, costituiscono ancora un problema. La qualit\u00e0 dell'acqua \u00e8 migliorata costantemente a partire dal 1970, anche se molte riserve idriche superano ancora i limiti relativi alle sostanze organiche. L'aumento dei rifiuti domestici negli anni ottanta \u00e8 stato fra i pi\u00f9 alti al mondo e il Giappone si trova a fronteggiare una grave carenza di luoghi da adibire a discariche.\nIl Giappone, infine, \u00e8 uno dei leader mondiali nello sviluppo di nuove tecnologie rispettose dell'ambiente, ed \u00e8 al 20\u00ba posto al mondo secondo l'Indice di sostenibilit\u00e0 ambientale 2010. In quanto firmatario del Protocollo di Kyoto, il Paese nipponico ha l'obbligo di ridurre le proprie emissioni di anidride carbonica e di adottare altre misure per contrastare il cambiamento climatico.\nAree protette.\nAree protette e speciali riserve di caccia erano gi\u00e0 presenti da lungo tempo, ben prima dell'era moderna. Le foreste coprono oggi circa il 70% del Paese, anche se si tratta spesso di piantagioni commerciali. Malgrado le sue considerevoli riserve, il Giappone \u00e8 fra i maggiori importatori di legname, proveniente soprattutto dal Borneo.\nAl 31 marzo 2008 in Giappone si contavano 29 parchi nazionali e 56 parchi seminazionali. L'area dei primi copre 20.869\u00a0km\u00b2 (il 5,5% della superficie nazionale), mentre i secondi coprono 13.614\u00a0km\u00b2 (il 3,6% del totale). Inoltre i 309 parchi prefetturali si sviluppano su un'area di 19.608\u00a0km\u00b2 (il 5,2% del totale). Un'ampia serie di riserve faunistiche e di santuari speciali si estendono per oltre l'8% del territorio. Sono inoltre stati istituiti almeno 28 parchi marini.\nLa Legge per la conservazione della natura del 1972 prevede che tutti i sistemi naturali siano inventariati ogni cinque anni, un mandato che il governo ha rispettato con l'ausilio di volontari e di organizzazioni non governative. La frequenza di visite da parte dei cittadini ai parchi nazionali \u00e8 fra le pi\u00f9 alte del mondo e fin dagli anni ottanta si \u00e8 imposto un forte movimento ambientalista.\nTra le principali aree protette vi sono il parco nazionale dei Monti Daisetsu, sull'isola di Hokkaid\u014d, il Joshin-Etsu-Kogen (1949) e il Bandai-Asahi (1950), entrambi sull'isola di Honsh\u016b. In Giappone inoltre vi sono 16 siti riconosciuti patrimoni mondiali dall'UNESCO, tra i quali le Isole Ogasawara, la penisola di Shiretoko, Shirakami-Sanchi, e l'Isola Yakushima. Nel 1980 il governo ha dichiarato 4 riserve della biosfera nell'ambito del programma MAB (Man and the Biosphere, l'uomo e la biosfera) dell'UNESCO.\nIl Giappone ha ratificato la Convenzione di Ramsar sulla salvaguardia delle zone umide (cui non hanno aderito molti Paesi dell'area asiatica), i Trattati per il legname tropicale del 1983 e del 1994 e il Trattato Antartico. Fra gli altri accordi ambientali internazionali vi sono quelli relativi alla biodiversit\u00e0, al cambiamento del clima, alle specie in via d'estinzione, alle modificazioni dell'ambiente, allo smaltimento dei rifiuti pericolosi, allo scarico dei rifiuti in mare, all'abolizione dei test nucleari, alla protezione dell'ozono sfera e all'inquinamento navale.\nFlora e fauna.\nGrazie alla temperatura calda e umida dell'estate, il Giappone ha una flora varia e rigogliosa che conta pi\u00f9 di 4000 specie di piante. Fra le piante fiorite va menzionato innanzitutto il ciliegio, che fiorisce a inizio primavera: \u00e8 il fiore nazionale e costituisce un motivo ricorrente nell'arte e nella cultura giapponese, nonch\u00e9 simbolo di vita, delicatezza e purezza. In aprile, le colline si ricoprono invece dei colori delle camelie e delle azalee e, all'inizio di maggio, delle peonie, uno dei fiori pi\u00f9 coltivati. Il loto \u00e8 in fiore in agosto, mentre in novembre uno dei pi\u00f9 famosi festival floreali giapponesi celebra il crisantemo, fiore che rappresenta l'emblema della famiglia imperiale. Tra gli altri fiori si ricordano l'anagallide, la campanula, il gladiolo e diverse variet\u00e0 di gigli.\nTra gli alberi predominano le conifere; diffuso \u00e8 il cedro giapponese, detto \"sugi\", che pu\u00f2 raggiungere e superare i 40 m d'altezza, il larice e diverse variet\u00e0 di abete. Nel Ky\u016bsh\u016b, nello Shikoku e nel Honsh\u016b meridionale si trovano alberi come il bamb\u00f9 (utilizzato in cucina e nell'edilizia), l'albero della canfora e il fico d'india; la pianta del t\u00e8 e della cera vegetale sono coltivate nella zona centrale di Honsh\u016b e in tutta l'area meridionale del Paese. Nel Honsh\u016b centrale e settentrionale crescono alberi tipici della zona temperata, come il faggio, il salice, il castagno, oltre a diverse conifere; vi \u00e8 diffusa inoltre una coltura estensiva della pianta della lacca e del gelso; molto comuni sono anche il cipresso, il tasso, l'agrifoglio e il mirto. La vegetazione del Hokkaid\u014d \u00e8 di tipo subartico, pi\u00f9 o meno simile a quella della Siberia meridionale, con una diffusa presenza di abeti e larici; ma nelle zone pi\u00f9 temperate si trovano l'ontano, il pioppo e il faggio.\nIn Giappone \u00e8 praticata una forma pressoch\u00e9 unica di giardinaggio decorativo, con la riproduzione stilizzata e in scala ridotta di paesaggi naturali. Vengono inoltre coltivati alberi nani, i bonsai, che grazie a un'abile e continua potatura, non superano i 30\u00a0cm d'altezza.\nLa fauna giapponese, ricca e varia, \u00e8 paleartica ed affine a quella della Siberia e della Cina, con infiltrazioni indocinesi. Annovera tra le sue specie animali tipici delle zone fredde, come la tigre siberiana dell'isola di Sachalin, o l'orso bruno dell'Amur in Hokkaid\u014d e altri di tipo subtropicale come i macaco dalla faccia rossa, rappresentate dalla famiglia dei cercopitecidi, che popolano le isole di Honsh\u016b e Shikoku. L'isolamento del Paese ha consentito lo sviluppo di varie specie autoctone, tra cui diverse specie di mammiferi (ad esempio il roditore \"Apodemus speciosus\"), molte specie di uccelli e una nutrita variet\u00e0 di rettili, anfibi (fra cui \u00e8 particolare la salamandra gigante giapponese, che pu\u00f2 raggiungere il metro e mezzo di lunghezza), pesci, e insetti, come le cicale. Altre specie autoctone si sono invece estinte, come il lupo di Hokkaido e il lupo di Honsh\u016b.\nRisorse naturali.\nLe risorse naturali del Giappone sono scarse (sulla terraferma), ad eccezione dei prodotti della pesca (pesce, crostacei, balene, ecc.), Oltre ad alcune industrie minerarie e del legname.\nVita marina.\nIl Giappone ha una delle pi\u00f9 grandi flotte pescherecce al mondo. Rappresenta quasi il 15% delle catture globali di pesce. Nel 2005 il Giappone si \u00e8 classificato al sesto posto al mondo per tonnellaggio di pesce pescato. Il Giappone ha catturato 4.074.580 tonnellate di pesce nel 2005.\nFondale marino.\nIl Giappone ha l'ottava zona economica esclusiva pi\u00f9 grande al mondo, con una superficie di 4.479.388\u00a0km\u00b2. \nIl fondale marino \u00e8 ricco di risorse naturali, come per esempio l'idrato di metano-II, gas naturale, minerali metallici e terre rare. Un esempio di risorse minerali dei fondali marini sono i noduli di manganese; la crosta \u00e8 ricca di cobalto e di depositi idrotermali sottomarini che si trovano a profondit\u00e0 superiori ai 1000 metri.\nAlcuni scienziati giapponesi hanno scoperto l'esistenza di 6,8 milioni di tonnellate di terre rare vicino all'isola Minami Torishima, in grado di coprire il fabbisogno nazionale per oltre 200 anni.\nSi stima che ci siano circa 40 trilioni di piedi cubi di Idrato di metano-II nella parte orientale della fossa di Nankai.\nGeografia antropica.\nSuddivisioni amministrative.\nIl Giappone \u00e8 suddiviso in otto regioni geografiche (Hokkaid\u014d, T\u014dhoku, Kant\u014d, Ch\u016bbu, Kansai, Ch\u016bgoku, Shikoku, Ky\u016bsh\u016b) e in 47 prefetture, ciascuna controllata da un governatore elettivo, da un'assemblea legislativa e da una burocrazia amministrativa. Ogni prefettura \u00e8 ulteriormente suddivisa in citt\u00e0, paesi e villaggi. La nazione \u00e8 attualmente in fase di riorganizzazione amministrativa col principale intento di unire molte delle attuali citt\u00e0, paesi e villaggi gli uni con gli altri. Questo processo consentir\u00e0 di ridurre il numero di sotto-prefetture e di regioni amministrative permettendo di alleggerire i costi amministrativi.\nCitt\u00e0 principali.\nLe aree urbanizzate si concentrano lungo le coste dove le citt\u00e0 sono sorte in corrispondenza delle zone pianeggianti e coltivabili, sviluppandosi poi come centri portuali e industriali. Da Tokyo-Yokohama sino a Osaka si estende un'unica grande conurbazione comprendente diverse citt\u00e0 per un totale di oltre 25 milioni di abitanti.\nLa citt\u00e0 pi\u00f9 popolata \u00e8 Tokyo, nonch\u00e9 capitale del Paese nipponico, con i suoi 8.956.000 abitanti, \u00e8 considerato dalle Nazioni Unite il maggiore agglomerato urbano al mondo. Tokyo possiede una suddivisione amministrativa che prevede 23 quartieri speciali (\"ku\"), 26 citt\u00e0 (\"shi\"), 5 paesi (\"machi\") e 8 villaggi (\"son\" o \"mura\").\nAltri importanti centri sono Osaka, importante porto e scalo aeroportuale, nonch\u00e9 tra i principali centri finanziari del Paese; Nagoya, centro industriale che si distingue per le porcellane, i tessili e la ceramica; Kyoto, la capitale storica, nota soprattutto per le attivit\u00e0 nel campo della produzione di oggetti d'arte, tra cui la tessitura e la stampa della seta; e K\u014dbe, importante porto, e tra le citt\u00e0 pi\u00f9 apprezzate dai turisti.\nPopolazione.\nIl Giappone ha una popolazione di 126.300.000 abitanti (2019). Avendo una superficie di 372.824\u00a0km\u00b2 ha una densit\u00e0 abitativa di circa 343 abitanti/km\u00b2, di quasi sette volte superiore alla media mondiale.\nLa societ\u00e0 giapponese \u00e8 linguisticamente e culturalmente omogenea, il 98,5% della popolazione \u00e8 formato da cittadini di etnia giapponese con un esiguo numero di lavoratori stranieri; Il gruppo etnico nativo dominante \u00e8 il popolo Yamato; altri gruppi minoritari principali includono gli indigeni Ainu e i Ryukyuani, cos\u00ec come gruppi minoritari sociali quali i \"burakumin\". Nelle isole Ogasawara vivono gruppi di persone di diverse origini etniche e un decimo della popolazione ha origini europee, americane, micronesiane o polinesiane. La popolazione \u00e8 sostanzialmente etnicamente omogenea (nel 2009, i nati all'estero non naturalizzati costituivano solo l'1,7% della popolazione totale) e gli stessi giapponesi tendono a preservare l'idea del Giappone come una societ\u00e0 monoculturale respingendo ogni necessit\u00e0 di riconoscere le differenze etniche in Giappone, bench\u00e9 tali richieste vengano inoltrate dalle stesse minoranze etniche degli Ainu e della gente Ry\u016bky\u016b.\nL'aspettativa di vita in Giappone \u00e8 una delle pi\u00f9 alte al mondo: 83,5 anni. Ne consegue un tasso di mortalit\u00e0 fra i pi\u00f9 bassi al mondo (9,54/1000 ab), con un tasso di natalit\u00e0 altrettanto limitato (7,64/1000 ab) i quali determinano una diminuzione effettiva della popolazione e un suo progressivo invecchiamento. Gi\u00e0 oggi un giapponese su quattro ha pi\u00f9 di 65 anni, e si stima che nel 2050 questo rapporto salir\u00e0 a un terzo.\nLa lingua ufficiale \u00e8 il giapponese (\"de facto\"), parlata da pi\u00f9 del 99% della popolazione, mentre le religioni pi\u00f9 seguite sono lo shintoismo, il buddismo e il cristianesimo.\nEconomia.\nIndustria e agricoltura.\nDopo la seconda guerra mondiale il Giappone fu protagonista di un \u201cmiracolo economico\u201d: il suo prodotto interno lordo crebbe in media del 10% negli anni sessanta, del 5% nei settanta e del 4% negli ottanta. La crescita rallent\u00f2 fortemente negli anni novanta, con lo scoppio della bolla speculativa e l'emersione di alcune debolezze locali sul mercato interno, in politica, nei settori bancario e finanziario e nei conti pubblici (il debito pubblico giapponese ammonta a ben oltre il 200% del PIL). Il Paese tent\u00f2 anche di riprendersi leggermente, almeno fino al collasso delle dot com nel 2000. Dopo il 2005 l'economia ha ricominciato a crescere del 2,8%, fino a punte del 5,5% negli anni immediatamente successivi, pi\u00f9 degli Stati Uniti e dell'Unione europea.\nOggi il Giappone \u00e8 la seconda potenza economica dell'Asia e la terza al mondo dopo Stati Uniti e Cina, sia per PIL nominale che a parit\u00e0 di potere d'acquisto. Attualmente \u00e8 un Paese postindustriale, in cui due terzi del reddito provengono dal terziario (banche, assicurazioni, settore immobiliare, commercio, trasporti, comunicazione, costruzioni, intrattenimento). L'industria \u00e8 tra le pi\u00f9 imponenti ed avanzate al mondo, ed \u00e8 dominata da due settori chiave, la produzione di automobili e l'elettronica di consumo, seguite dai settori siderurgico, chimico, farmaceutico, della gomma, petrolchimico, cantieristico, motociclistico, microelettronico, videoludico, tessile, alimentare, del legno, dei laterizi, del tabacco e degli strumenti musicali. Nel Paese si trovano sia grandi multinazionali (Toyota, Honda, Sony, Panasonic, Yamaha, Toshiba, Sharp, Canon, Nintendo, SEGA, Bridgestone, Japan Tobacco, NTT, Nippon Steel, Nippon Oil) sia piccole e medie aziende. Inoltre hanno sede alcune delle maggiori banche mondiali, e la Borsa di Tokyo, seconda al mondo per capitalizzazione. Pi\u00f9 limitato \u00e8 il ruolo dell'agricoltura (riso, t\u00e8, patate, ortaggi) e dell'allevamento, mentre la pesca locale \u00e8 seconda al mondo dopo quella della Cina.\nNel 2001 il Giappone contava su una popolazione attiva di 67 milioni di persone, e solo il 4% degli adulti \u00e8 disoccupato. Nonostante il reddito pro capite dei giapponesi sia ancora 19\u00ba al mondo e il salario orario sia il pi\u00f9 alto in assoluto, il Paese deve fare i conti con l'aumento della povert\u00e0 (20 milioni di persone).\nCommercio.\nLe esportazioni del Giappone ammontavano a 4\u00a0210 dollari pro capite nel 2005, e sono rappresentate in primo luogo da automobili e prodotti elettronici. I suoi principali clienti sono: Stati Uniti 22,8%, Unione europea 14,5%, Cina 14,3%, Corea del Sud 7,8%, Taiwan 6,8% ed Hong Kong 5,6%. Il Paese importa soprattutto materie prime agricole e minerarie, da: Cina 20,5%, Stati Uniti 12,0%, Unione europea 10,3%, Arabia Saudita 6,4%, Emirati Arabi Uniti 5,5%, Australia 4,8%, Corea del Sud 4,7%, Indonesia 4,2%.\nProduzione di energia.\nNel 2008, il 46,4% dell'energia del Giappone veniva prodotta dal petrolio, il 21,4 dal carbone, il 16,7% dal gas naturale, il 9,7% dal nucleare il 2,9% dall'energia idroelettrica. Nel 2009 l'energia nucleare prodotta rappresentava il 25,1% di tutta l'energia elettrica del Giappone.\nTuttavia, a partire dal 5 maggio 2012, tutte le centrali nucleari del Paese sono state dismesse a causa della continua opposizione dell'opinione pubblica a seguito del disastro nucleare di Fukushima Dai-ichi, anche se da settembre 2012 sono stati riattivati i reattori considerati sicuri per far fronte al fabbisogno delle aziende, con il programma di chiuderli definitivamente entro il 2030.\nData la sua forte dipendenza dalle importazioni di energia, il Giappone ha l'obiettivo primario di diversificare le fonti e mantenere elevati i livelli di efficienza energetica."}
{"id": "601777", "revid": "124605405", "url": "https://it.wikipedia.org/wiki?curid=601777", "title": "Michele Rak", "text": "Biografia.\nMichele Rak \u00e8 un teorico delle dinamiche delle culture e della funzione dei linguaggi d'arte nel mutamento sociale. \u00c8 un critico letterario, uno storico delle idee, uno degli studiosi europei del patrimonio culturale. Ha pubblicato studi sulla cultura della Modernit\u00e0 e sui suoi linguaggi d'arte: le feste, la tradizione letteraria, la pittura votiva, la fiaba, il teatro.\n\u00c8 tra gli iniziatori della ricerca in alcuni settori delle scienze umanistiche:\nGi\u00e0 Professore Ordinario dell'Universit\u00e0 di Siena, ha insegnato Sociologia della letteratura presso l'Universit\u00e0 di Napoli (1965-1985), Letteratura italiana presso l'Universit\u00e0 di Palermo (1985-1989). \nHa tenuto la cattedra di Storia della critica e della storiografia letteraria dal 1989 presso l'Universit\u00e0 di Siena e di Sociologia dell'arte e della letteratura (Facolt\u00e0 di Lettere di Arezzo).\nNel campo del patrimonio culturale italiano organizza seminari e realizza audiovisivi sulla comunicazione dei Beni culturali. Esperto di divulgazione, ha progettato la fase iniziale dell'home video (1988-1989) e coordinato il progetto sulla comunicazione radiotelevisiva RAI-Treccani.\nNel settore dell'analisi di mercato e della progettazione editoriale lavora sui trend, sul marketing, e sugli scenari del mercato del libro e degli audiovisivi. Ha realizzato il \"Virtual Museum of Photography\" per l'Unione Europea.\nHa studiato gli insiemi testuali della devozione (gli ex voto), della comunicazione politica nella citt\u00e0 moderna (le feste), i generi (dalla storia della filosofia al romanzo rosa), la genesi del racconto fiabesco nella cultura europea della prima modernit\u00e0, le dinamiche dei rapporti tra canone e cultura subalterna nel genere della fiaba barocca, i processi storici di affermazione della lingua letteraria napoletana nella cultura europea dal barocco al contemporaneo, il ruolo dei linguaggi d'arte nella rappresentazione sociale e nella sollecitazione del mutamento, il rapporto tra istituzioni culturali e linguaggio politico a Napoli nel Seicento.\nNel 2000 ha fondato l'Osservatorio permanente europeo della lettura e la Scuola di dottorato di ricerca in Scienze del testo (Sezione Letteratura, cultura visuale e comunicazione). Ha fondato nel 1997 e diretto fino al 2010 la scuola di Dottorato di ricerca in Scienze del testo.\nIl 9 febbraio 2012 \u00e8 stato nominato dal Parlamento Europeo uno dei 13 esperti per il marchio del patrimonio culturale europeo (European panel for the \"European Heritage Label\").\nDal 1970 ha composto romanzi fantastici su enigmi corporali e passionali. Nel 2007 ha terminato l'art-thriller intitolato \"La Venere perduta\" (Salani Editore 2010), fondato sul patrimonio culturale europeo e i suoi traffici, violenze, mercati e desideri. Il romanzo di memoria \"Il garofano turco\" (Tullio Pironti) \u00e8 del 2017. \n\u00c8 zio di Alessandro Rak."}
{"id": "601780", "revid": "73843", "url": "https://it.wikipedia.org/wiki?curid=601780", "title": "Logging", "text": "La registrazione di log geofisici in foro (o semplicemente usando l'inglese logging, derivante dal termine con cui in inglese si indica il solcometro) \u00e8 la specifica tecnica geofisica usata e sviluppata, principalmente nella ricerca petrolifera per misurare, entro un pozzo di ricerca, produzione, piezometrico o un semplice foro di sondaggio, alcune propriet\u00e0 fisiche, chimiche e geologiche delle rocce nel sottosuolo e dei fluidi in esse contenuti.\nAttualmente le registrazioni di log, per le loro caratteristiche di misurazione continua e documentazione, natura digitale del dato e necessit\u00e0 sempre crescenti di avere informazioni precise sulle condizioni del sottosuolo, vengono effettuate anche entro pozzi perforati per altri scopi, quali pozzi geotermici, per emungitura di acque profonde, valutazioni economiche di giacimenti minerari, sondaggi geotecnici profondi per opere impegnative di ingegneria civile o analisi ambientali. Sono inoltre registrati di routine nei pozzi per esplorazione scientifica perforati dalle navi oceanografiche sui fondali marini, come quelli per i progetti Ocean Drilling Program e Integrated Ocean Drilling Program.\nDescrizione.\nUn'operazione di logging consiste nel calare nel pozzo una combinazione di strumenti, solitamente collegati alla superficie con un cavo conduttore di corrente elettrica, ed al tempo stesso in grado di trasmettere bidirezionalmente segnali digitali, un tempo analogici. \nL'intervallo di sottosuolo registrato pu\u00f2 variare in lunghezza dal fondo del pozzo (in qualche caso superiore ad 8000 m di profondit\u00e0) fino, se necessario, alla superficie del suolo.\nFino all'inizio degli anni '80 l'operazione di logging era fatta esclusivamente utilizzando strumenti per le operazioni wirelline, ossia tramite cavo: gli strumenti erano uniti tra di loro verticalmente e discesi nel pozzo appesi ad un cavo trafolato d'acciaio che conteneva al suo interno cavo conduttori per trasmettere il segnale. In questo caso la registrazione viene eseguita generalmente durante la risalita dello strumento verso la superficie, i dati vengono trasmessi in tempo reale in superficie, ove sono memorizzati in forma digitale e contemporaneamente i principali parametri registrati sono disegnati sotto forma di curve analogiche in corrispondenza delle profondit\u00e0 di registrazione.\nA partire dagli anni '80, sono stati sviluppati anche strumenti in grado di registrare log in contemporanea alla perforazione del pozzo (conosciuti nella terminologia anglosassone come strumenti LWD - logging while drilling). Gli strumenti in questo caso sono montati immediatamente sopra lo scalpello, divenendo parte della batteria di perforazione, e registrano i dati in tempo reale durante l'avanzamento della perforazione o le manovre della batteria.\nL'industria geofisica ha sviluppato nel tempo una serie di strumenti di log per misurare la resistivit\u00e0 delle rocce, la loro densit\u00e0, la velocit\u00e0 e gli attributi delle onde acustiche trasmesse, la porosit\u00e0, la radioattivit\u00e0 naturale, le propriet\u00e0 dielettriche e la risonanza magnetica nucleare della roccia stessa. Negli ultimi anni si sono molto diffusi gli studi cosiddetti di \"borehole imaging\", basati sulla possibilit\u00e0 di ottenere un'immagine artificiale di grande dettaglio della parete del pozzo, prima che questa venga ricoperta col tubaggio.\nL'interpretazione di queste registrazioni permette di identificare i livelli mineralizzati con idrocarburi e di quantificare i volumi di petrolio e metano presenti nel giacimento, tramite le stime della porosit\u00e0 del reservoir.\nI log permettono anche il riconoscimento di molte caratteristiche litologiche e tessiturali dei sedimenti attraversati dal pozzo, e costituiscono quindi un utile strumento per studi di tipo sedimentologico, stratigrafico e strutturale (fratture, faglie, giacitura degli strati ecc.)."}
{"id": "601783", "revid": "198277", "url": "https://it.wikipedia.org/wiki?curid=601783", "title": "Coppa delle Fiere 1969-1970", "text": "La dodicesima edizione della Coppa delle Fiere si disput\u00f2 nella stagione 1969-70. La competizione fu vinta dall'Arsenal, che sconfisse in finale l'. Si tratt\u00f2 del primo trofeo europeo vinto dalla squadra inglese."}
{"id": "601786", "revid": "339392", "url": "https://it.wikipedia.org/wiki?curid=601786", "title": "Rai Sat Premium", "text": ""}
{"id": "601790", "revid": "767487", "url": "https://it.wikipedia.org/wiki?curid=601790", "title": "Chef Ragoo", "text": "Biografia.\nPaolo Martinelli, nato a Roma nel 1972, si avvicina alla musica a met\u00e0 anni ottanta grazie a un'attrazione irresistibile verso la furia e l'urgenza comunicativa del punk e dell'hardcore. In questo periodo Martinelli fa parte di diverse band punk, come voce, basso e batteria, promuovendo l'autoproduzione e suonando nel circuito dei centri sociali. La prima band nel 1987 si chiama \"Cazzi Di Budda\", assieme al futuro bassista degli Otto Ohm, poi negli anni successivi suona con la cover band \"Dread Cannabys\", i \"Block of Flats\", la Vatikan Posse, breve esperimento di rap-ragga primordiale assieme a Brusco (al tempo chiamato Papa Giovanni), i \"Tramones\" (nei quali Martinelli si faceva chiamare PP Tramone, nome poi abbreviato in PPT per la partecipazione al disco di \"Neffa\" \"I Messaggeri Della Dopa\"), per entrare infine come batterista nei \"Guastafeste\", storica formazione punk rock romana.\nQuando Martinelli ebbe l'impressione che la scena punk si stesse orientando verso un'omologazione musicale insostenibile lasci\u00f2 gli strumenti e la frenesia dell'hardcore, mostrando una sempre maggior attenzione per il rap italiano. Dopo un tempo di apprendistato pubblic\u00f2 il demotape/compilation \"La Connessione\" nel 1996, con la partecipazione di Piotta, Villa Ada Posse e Colle Der Fomento, che gli valse l'invito da parte di Neffa per fare un featuring nel suo primo album. Del 2000 \u00e8 l'EP \"Explorandom\", prodotto da Little Tony Negri e contenente 5 tracce, tra cui un featuring di Brusco. \u00c8 dello stesso anno la sua partecipazione in veste di attore protagonista al film \"Zora la vampira\" di cui realizz\u00f2 anche parte della colonna sonora con quelle che ritiene alcune delle sue migliori liriche.\nAltri suoi brani trovano spazio nelle compilation \"Epicentro Romano Vol.2\" e \"Combo\". Nel 2000 collabora all'album di Gopher \"Lu Servu De Diu\" e nel 2001 \u00e8 nel disco dei Flaminio Maphia \"Resurrezione\". Amareggiato per la scarsa ricettivit\u00e0 del pubblico e infastidito dal mondo di apparenze e qualunquismo dell'hip hop italiano, decise di tornare alle sue radici punk, per parlare a gruppi d'ascolto probabilmente pi\u00f9 piccoli, ma a sua detta maggiormente disposti al confronto, anche se nel 2007 ha ripreso a lavorare a materiale rap, realizzando tra gli altri il brano \"L'Orataria\", in seguito remixato dal rapper Padre P.Yo.\nIl suo ritorno alla scena punk hardcore l'ha visto prima impegnato come cantante nel gruppo post-hardcore Flu!, dove la sua maniera di scrivere \u00e8 molto influenzata dalle forme espressive del rap, e attualmente come batterista negli Anti You, gruppo hc old school che sta raccogliendo numerosi consensi a livello internazionale dopo aver pubblicato un disco sull'etichetta americana \"Punks Before Profits\". Per il 2008 gli Anti You hanno in cantiere altre tre pubblicazioni negli Stati Uniti e un tour di due settimane della costa est degli USA.\nLa filosofia di Chef Ragoo abbraccia in pieno una frase scritta a fine anni ottanta da Bob Mould, \"La rivoluzione comincia a casa propria, preferibilmente di fronte allo specchio del bagno\".\nNel 2010 la parte rap del suo percorso artistico viene raccontata nel documentario \"Nessuna Speranza Nessuna Paura - Chef Ragoo e il Rap a Roma\"."}
{"id": "601797", "revid": "1272592", "url": "https://it.wikipedia.org/wiki?curid=601797", "title": "La Compagnia dell'Anello", "text": ""}
{"id": "601806", "revid": "599013", "url": "https://it.wikipedia.org/wiki?curid=601806", "title": "F3 inglese 2006", "text": "La stagione 2006 della F3 inglese ha avuto inizio il 16 aprile sul circuito di Oulton Park e si \u00e8 conclusa il 1\u00ba ottobre a Thruxton dopo 22 gare in 11 appuntamenti (gara doppia per ogni week-end). I fari dei mass-media sono puntati sul team R\u00e4ikk\u00f6nen-Robertson (nelle classifiche abbreviato solo con il primo nome per motivi di spazio), cogestito dal pilota finlandese plurivincitore di Gran Premi di Formula 1 Kimi R\u00e4ikk\u00f6nen; per il team del pilota finlandese corrono Mike Conway, grande promessa britannica, Stephen Jelley e il brasiliano Bruno Senna, nipote del 3 volte iridato Ayrton Senna. Come da previsioni, vincitore del campionato \u00e8 risultato appunto il britannico Conway, mentre la \"National Class\" \u00e8 stata appannaggio del venezuelano Rodolfo Gonz\u00e1lez.\nGare.\n01. Oulton Park () (15-16/04/2006)\nOrdine d'arrivo Gara 1: (16 giri per un totale di 69,328 km)\n\"Polesitter\": Bruno Senna () (Dallara 306-Mercedes - R\u00e4ikk\u00f6nen) in 1'30.109\n\"Championship Class\":\n\"National Class\":\nOrdine d'arrivo Gara 2: (18 giri per un totale di 77,994 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'30.394\n\"Championship Class\":\n\"National Class\":\n02. Donington Park (circuito corto) () (20-21/05/2006)\nOrdine d'arrivo Gara 1: (20 giri per un totale di 62,980 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'03.796\n\"Championship Class\":\n\"National Class\":\nOrdine d'arrivo Gara 2: (20 giri per un totale di 62,980 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'03.205\n\"Championship Class\":\n\"National Class\":\n03. Pau () (04-05/06/2006)\nOrdine d'arrivo Gara 1: (26 giri per un totale di 71,760 km)\n\"Polesitter\": Romain Grosjean () (Dallara 306-Mercedes - Signature) in 1'12.679\n\"Championship Class\":\n\"National Class\":\nOrdine d'arrivo Gara 2: (22 giri per un totale di 60,720 km)\n\"Polesitter\": Romain Grosjean () (Dallara 306-Mercedes - Signature) in 1'12.414\n\"Championship Class\":\n\"National Class\":\n04. Mondello Park () (24-25/06/2006)\nOrdine d'arrivo Gara 1: (17 giri per un totale di 61,557 km)\n\"Polesitter\": Bruno Senna () (Dallara 306-Mercedes - R\u00e4ikk\u00f6nen) in 1'41.513\n\"Championship Class\":\n\"National Class\":\nOrdine d'arrivo Gara 2: (16 giri per un totale di 57,872 km)\n\"Polesitter\": Oliver Jarvis () (Dallara 306-Mugen - Carlin) in 1'31.519\n\"Championship Class\":\n\"National Class\":\n05. Snetterton () (15-16/07/2006)\nOrdine d'arrivo Gara 1: (27 giri per un totale di 84,807 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'02.088\n\"Championship Class\":\n\"National Class\":\nOrdine d'arrivo Gara 2: (27 giri per un totale di 84,807 km)\n\"Polesitter\": Oliver Jarvis () (Dallara 306-Mugen - Carlin) in 1'02.040\n\"Championship Class\":\n\"National Class\":\n06. Spa-Francorchamps () (28-29/07/2006)\nOrdine d'arrivo Gara 1: (12 giri per un totale di 83,676 km)\n\"Polesitter\": Maro Engel () (Dallara 306-Mugen - Carlin) in 2'15.777\n\"Championship Class\":\n\"National Class\":\nOrdine d'arrivo Gara 2: (12 giri per un totale di 83,676 km)\n\"Polesitter\": Maro Engel () (Dallara 306-Mugen - Carlin) in 2'15.497\n\"Championship Class\":\n\"National Class\":\n07. Silverstone () (12-13/08/2006)\nOrdine d'arrivo Gara 1: (14 giri per un totale di 71,974 km)\n\"Polesitter\": Bruno Senna () (Dallara 306-Mercedes - R\u00e4ikk\u00f6nen) in 1'41.326\n\"Championship Class\":\n\"National Class\":\nOrdine d'arrivo Gara 2: (16 giri per un totale di 82,256 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'42.014\n\"Championship Class\":\n\"National Class\":\n08. Brands Hatch () (26-27/08/2006)\nOrdine d'arrivo Gara 1: (22 giri per un totale di 92,862 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'18.835\n\"Championship Class\":\n\"National Class\":\nOrdine d'arrivo Gara 2: (18 giri per un totale di 75,978 km)\n\"Polesitter\": Oliver Jarvis () (Dallara 306-Mugen - Carlin) in 1'18.860\n\"Championship Class\":\n\"National Class\":\n09. Mugello () (16-17/09/2006)\nOrdine d'arrivo Gara 1: (16 giri per un totale di 83,920 km)\n\"Polesitter\": Oliver Jarvis () (Dallara 306-Mugen - Carlin) in 1'42.658\n\"Championship Class\":\n\"National Class\":\nOrdine d'arrivo Gara 2: (16 giri per un totale di 83,920 km)\n\"Polesitter\": Oliver Jarvis () (Dallara 306-Mugen - Carlin) in 1'59.997\n\"Championship Class\":\n\"National Class\":\n10. Silverstone (Circuito internazionale) () (23-24/09/2006)\nOrdine d'arrivo Gara 1: (24 giri per un totale di 86,976 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'15.322\n\"Championship Class\":\n\"National Class\":\nOrdine d'arrivo Gara 2: (24 giri per un totale di 86,976 km)\n\"Polesitter\": Mike Conway () (Dallara 306-Mercedes - R\u00e4ikk\u00f6nen) in 1'15.313\n\"Championship Class\":\n\"National Class\":\n11. Thruxton () (30/09-01/10/2006)\nOrdine d'arrivo Gara 1: (22 giri per un totale di 83,402 km)\n\"Polesitter\": Danny Watts () (Dallara 306-Mercedes - R\u00e4ikk\u00f6nen) in 1'06.932\n\"Championship Class\":\n\"National Class\":\nOrdine d'arrivo Gara 2: (25 giri per un totale di 94,775 km)\n\"Polesitter\": Maro Engel () (Dallara 306-Mercedes - Carlin) in 1'09.705\n\"Championship Class\":\n\"National Class\":\nClassifica generale.\n\"Championship Class\":\n\"National Class\":"}
{"id": "601809", "revid": "104458", "url": "https://it.wikipedia.org/wiki?curid=601809", "title": "Sault ste. marie", "text": ""}
{"id": "601811", "revid": "110157", "url": "https://it.wikipedia.org/wiki?curid=601811", "title": "Congresso mondiale della pace di Parigi", "text": "Il congresso mondiale della pace, tenutosi a Parigi (Salle Pleyel) fra l'aprile e il maggio del 1949, fu il primo incontro tra diverse organizzazioni europee aderenti al Movimento per la Pace, nato a Breslavia nell'agosto dell'anno precedente . Il congresso segu\u00ec, a pochissime settimane di distanza, la firma del trattato istitutivo della NATO.\nIl movimento \u00e8 generalmente considerato come di ispirazione comunista e anzi in alcune letture \u00e8 direttamente definito come un organismo comunista, erede ideale del movimento dei Combattenti per la Libert\u00e0, tuttavia ebbe al suo vertice soggetti non organici a partiti di riferimento sovietico, ad esempio Marthe Cousin del Parti Socialiste Unitaire, o Andr\u00e9 Colleu, della \"nouvelle gauche\".\nIl dibattito puntava a stabilire obiettivi da perseguire per ottenere la pacificazione mondiale. Il simbolo adottato dal congresso fu la \"Colomba della pace\", opera del pittore Pablo Picasso, iscritto al Partito Comunista Francese.\nImmediatamente dopo il congresso, in cui il tema dell'unificazione tedesca ebbe un ruolo di primo piano, si tennero diverse riunioni a Berlino (allora divisa fra le due Germanie) e Mosca per dar vita al Fronte per l'unit\u00e0 ed una pace giusta, una formazione la cui paternit\u00e0 Wilhelm Pieck attribu\u00ec direttamente a Stalin che gliene avrebbe parlato nel noto incontro del 6 maggio 1949."}
{"id": "601812", "revid": "533647", "url": "https://it.wikipedia.org/wiki?curid=601812", "title": "Arcivescovo titolare", "text": ""}
{"id": "601813", "revid": "339392", "url": "https://it.wikipedia.org/wiki?curid=601813", "title": "Rai Sat Cinema World", "text": ""}
{"id": "601814", "revid": "161374", "url": "https://it.wikipedia.org/wiki?curid=601814", "title": "RaiSatSmash", "text": ""}
{"id": "601821", "revid": "1543377", "url": "https://it.wikipedia.org/wiki?curid=601821", "title": "Renault Trucks", "text": "La Renault Trucks \u2013 RT \u2013 \u00e8 un'azienda francese che sviluppa, produce e vende veicoli industriali e commerciali (autocarri e furgoni). Essa fa parte del gruppo svedese AB Volvo, dal momento della sua vendita da parte di Renault, avvenuta il 2 gennaio 2001. L'azienda fu fondata nel 1978 dalla fusione di Berliet e Saviem col nome Renault V\u00e9hicules Industriels, nome mantenuto fino al 2002; essa produceva anche autobus attraverso la propria filiale \"Renault Bus\" (fino al 1999), poi attraverso la societ\u00e0 Irisbus (creata pariteticamente con l'Iveco) fino al 2001, quando la partecipazione in quest'ultima \u00e8 ceduta all'Iveco. Renault Trucks \u00e8 la seconda azienda del Volvo Group in termini di dimensione; il Volvo Group comprende anche: Volvo Trucks (e Volvo Buses), Volvo Penta, UD Trucks (e UD Buses), Terex Trucks, Prevost Car, Nova Bus e Mack Trucks (e Mack Defense).\nSponsorizzazioni.\nRenault Trucks nel 2008 ha firmato un accordo triennale per la sponsorizzazione \u2013 \"Top Sponsor\" \u2013 del Torino FC 1906 della serie A di calcio italiana. L'accordo \u00e8 stato interrotto dalla retrocessione in serie B della squadra al termine del campionato 2008/2009."}
{"id": "601825", "revid": "1632387", "url": "https://it.wikipedia.org/wiki?curid=601825", "title": "Bomber (album Mot\u00f6rhead)", "text": "Bomber \u00e8 il terzo album in studio dei Mot\u00f6rhead, pubblicato nel 1979 per la Bronze Records.\nIl disco.\nPubblicato nel 1979, lo stesso anno di \"Overkill\", l'album ha raggiunto la posizione n. 12 nelle classifiche britanniche, trainato da canzoni di grande successo come lo stesso omonimo singolo \"Bomber\" e da altre classiche come \"Dead Men Tell No Tales\" (ironicamente la prima canzone della band contro l'eroina, proprio nel periodo in cui il produttore Jimmy Miller ne era dipendente) e \"Stone Dead Forever\", reinterpretata anche dai Metallica per il loro album \"Garage Inc.\"\nTra le altre canzoni, spiccano \"Step Down\" nella quale a cantare \u00e8 anche il chitarrista \"Fast\" Eddie Clarke che, comunque, dimostra buone doti canore e \"All The Aces\" che \u00e8 anche il titolo di una raccolta dei Mot\u00f6rhead del 2001 (\"All the Aces\").\nNelle nuove versioni dell'album sono presenti alcune bonus-tracks, come \"Over The Top\" pi\u00f9 4 versioni live di altrettanti successi tratti dall'EP \"The Golden Years\", come per esempio \"Leaving Here\".\nDopo l'album la band ha intrapreso un tour mondiale per il quale \u00e8 stato appositamente costruito una riproduzione del bombardiere Heinkel He 111, usato dal gruppo come impianto di illuminazione e fumo; infatti, durante i concerti, andava avanti e indietro per il palco, mandando fumo dappertutto.\nTracce.\nTutte le tracce sono scritte da Lemmy Kilmister, Eddie Clarke, Phil Taylor."}
{"id": "601828", "revid": "2024225", "url": "https://it.wikipedia.org/wiki?curid=601828", "title": "Rai Utile", "text": "Rai Utile \u00e8 stato un canale televisivo interattivo della Rai, nato per rispondere ai bisogni dei cittadini.\nLa programmazione veniva trasmessa dal centro di produzione Rai di Saxa Rubra a Roma.\nDiffusione.\nRai Utile era trasmesso in chiaro sul digitale terrestre, sul satellite e in streaming video sul portale web Rai.tv. Rai Utile era anche presente sulla piattaforma Sky, al canale 816.\nPalinsesto.\nIn onda tutti i giorni, Rai Utile trasmetteva sei ore di diretta al giorno realizzata da uno staff di 40 persone tra conduttori, autori, giornalisti, amministrativi.\nCinque grandi aree tematiche scandivano la settimana: consumi, ambiente, lavoro, famiglia e cultura-tempo libero. La diretta quotidiana sul tema era riproposta nell'arco dell'intera giornata sino alle 8.00 del mattino successivo. Le prime due ore erano dedicate alla politica, dalle 10 alle 12 il sociale e dalle 12 alle 14 l'economia. Rai Utile ha avuto nella sua vita circa 14.000 ospiti e una redazione formata da sole 20 persone che erano anche conduttori e co-conduttori della parte interattiva. Una parte della banda infatti era destinata alle informazioni Utili per i cittadini. I suoi autori e giornalisti erano spesso anche conduttori delle puntate, in diretta, con in media 10-12 ospiti per ogni spazio di due ore.\nTelePA Il \"Telegiornale della Pubblica Amministrazione\" era realizzato in tre edizioni quotidiane, alle 8.00, alle 10.00 e alle 12.00. \u201cTelePa\u201d presentava notizie, servizi, interviste ed analisi sui pi\u00f9 importanti temi istituzionali, sui rapporti tra cittadini ed imprese e sulle innovazioni tecnologiche ed organizzative della Pubblica Amministrazione.\nOgni mezz'ora il palinsesto prevedeva collegamenti in diretta con i Vigili del Fuoco e il Corpo Forestale per conoscere quanto accade sul territorio, aiutando il cittadino attraverso un servizio pubblico di immediata utilit\u00e0.\nFrequenze condivise.\nNel 2004, appena dopo l'inizio delle proprie trasmissioni, Rai Utile ha subito lasciato spazio a tre brevi progetti televisivi.\nRai Festival.\nIn occasione del Festival di Sanremo 2004, il canale fu occupato a trasmettere i preparativi dell'evento. Prese quindi per un breve periodo il nome di Rai Festival.\nRai Azzurri.\nPochi mesi dopo l'esperienza Rai Festival, Rai Utile ha lasciato per qualche tempo spazio ad un'altra emittente in onda sulle sue frequenze, denominata Rai Azzurri. Questo canale, in onda dall'11 giugno 2004, si proponeva di seguire i calciatori della nazionale italiana negli allenamenti e i pre-partita degli europei di calcio. Finito il torneo, Rai Azzurri divenne Rai Olimpia.\nRai Olimpia.\nDopo Rai Festival e Rai Azzurri, Rai Utile lasci\u00f2 il posto a un ultimo progetto, un canale che seguisse gli atleti italiani alle Olimpiadi di Atene svoltesi appunto quell'anno. Fu scelto il nome Rai Olimpia che, come gli altri due precedenti progetti, occup\u00f2 per qualche mese le frequenze di Rai Utile trasmettendo 24 ore al giorno. Terminati anche i giochi olimpici, il canale torn\u00f2 a chiamarsi Rai Utile ed a trasmettere i suoi talk show.\nI dati Auditel.\nPer quanto riguarda le rilevazioni statistiche della societ\u00e0 Auditel, il canale aveva uno share pari allo zero durante la maggior parte della giornata.\nLa chiusura.\nLa chiusura di Rai Utile \u00e8 avvenuta all'alba del 1\u00ba gennaio 2008 nell'ambito di una riorganizzazione che l'azienda pubblica stava operando nei confronti dei suoi canali digitali.\nSulle frequenze di Rai Utile \u00e8 stato provvisoriamente trasmesso, sia sul satellite, sia sul digitale terrestre, un doppione del canale per bambini Rai Gulp (con un \"Packet Identifier\" diverso rispetto al Rai Gulp originale), e in seguito \u00e8 stato lanciato Rai 4, nuovo canale Rai dedicato ai giovani."}
{"id": "601833", "revid": "79457", "url": "https://it.wikipedia.org/wiki?curid=601833", "title": "Giovanni Mastai Ferretti", "text": ""}
{"id": "601836", "revid": "767487", "url": "https://it.wikipedia.org/wiki?curid=601836", "title": "The Future Sound of London", "text": "The Future Sound of London (nome spesso abbreviato con FSOL, o talvolta presentato senza articolo The) sono un duo britannico composto da Garry Cobain e Brian Dougans che occupa un importante posto tra i produttori di musica elettronica.\nIl duo \u00e8 notoriamente enigmatico e raramente ha rilasciato interviste. Il loro lavoro copre un grande numero di settori, come film e video, 2D e 3D computer grafica, produzione di animazioni, Internet, diffusione radiofonica allo stesso modo della produzione musicale.\nTroppo spesso etichettati sotto il genere ambient, Dougans e Cobain hanno dimostrato di essere troppo eclettici per essere ingabbiati nella definizione di un solo stile musicale. La loro musica copre la maggior parte dei settori della musica elettronica, dalla ambient alla house music, dal drum and bass al trip hop, sempre attraverso una sperimentazione che li allontana dai canoni di questi generi.\nNegli anni si sono fatti conoscere anche come rinomati remixers, di brani principalmente dance. I risultati dei loro remix sono sempre complessi racconti nei quali raramente si riesce a riconoscere i brani iniziali.\nStoria.\nI FSOL, come viene saltuariamente chiamata questa band, venne fondata a Manchester, in Inghilterra, negli anni '80. Dougans ha gi\u00e0 una certa esperienza nella musica elettronica quando i due cominciano a lavorare assieme in vari club locali.\nNel 1988, Dougans si imbarca in un progetto per la compagnia grafica \"Stakker\". Il risultato fu \"Stakker Humanoid\". Cobain contribu\u00ec all'album d'accompagnamento. Venne inoltre prodotto un video.\nNei tre anni seguenti la coppia produsse musica sotto una grande variet\u00e0 di nomi. \"Stakker Humanoid\" rientr\u00f2 nella UK chart nel 1992, seguito da un brano ambient-dub che far\u00e0 breccia, \"Papua New Guinea\", il primo singolo da loro prodotto ufficialmente sotto il nome di Future Sound of London. La Virgin Records era in cerca di gruppi di elettronica e li mise subito sotto contratto. Iniziarono immediatamente a sperimentare e il risultato fu l'album \"Tales of Ephidrina\", distribuito sotto l'alias Amorphous Androgynous.\n\"Lifeforms\", nel 1994, segu\u00ec all'acclamazione della critica; la nuova opera era quasi totalmente priva di percussioni e realmente in stile ambient in entrambi i dischi. Raggiunse la top 10 della UK album chart. Nel 1994 usc\u00ec anche \"ISDN\", una simil-esibizione dal vivo, dalle sonorit\u00e0 pi\u00f9 cupe e ritmiche di \"Lifeforms\".\nNel 1996 usc\u00ec \"Dead Cities\", in cui di nuovo vi era un curioso mix di trame ambient e possente musica dance. In questo album i due collaborano anche con il compositore Max Richter; a seguito di questo album, a detta dei critici, il duo sembr\u00f2 aver prosciugato la sua creativit\u00e0, ad eccezione di pochi singoli e remix.\nDopo un'inattivit\u00e0 di quattro anni e delle dichiarazioni di malattia mentale, Cobain e Dougans risbucarono nel 2002 con \"The Isness\", una produzione fortemente influenzata dalla psichedelia degli anni sessanta e settanta, uscita sotto l'alias di Amorphous Androgynous, e preceduta da \"Papua New Guinea Translations\", un mini-album che conteneva un misto di remix dei loro classici cos\u00ec come nuovo materiale proveniente dal successivo \"The Isness\". I pareri della stampa sull'album furono discordi: alcuni affermarono che il gruppo aveva esagerato e si era allontanato da ci\u00f2 che sapeva fare meglio, mentre altri lo giudicarono un capolavoro della psichedelia moderna e uno degli album pi\u00f9 straordinar\u00ee e unici del tempo; di questo parere fu la rivista Mu\u017eik, che assegn\u00f2 all'album un voto addirittura superiore al massimo: 6/5.\nTre anni dopo Dougans e Cobain seguirono la linea presa con \"The Isness\" con il successivo passo del progetto Amorphous Androgynous, \"Alice In Ultraland\". Sparsa voce che sarebbe stato accompagnato da un film con lo stesso titolo, l'album abbass\u00f2 di tono le sperimentazioni psichedeliche di \"The Isness\", dotandosi di sonorit\u00e0 singolari e sostituendo i momenti pi\u00f9 bizzarri del precedente con interlud\u00ee ambient e funk. Diversamente da \"The Isness\", a cui avevano partecipato almeno un centinaio di musicisti durante la sua produzione, le varie versioni e i remix dell'album, \"Alice In Ultraland\" si caratterizza per una solida formazione di gruppo, che \u00e8 rimasta la stessa dal 2005 in poi. Il live mostra che il gruppo si \u00e8 decisamente allontanato dai periodi di ISDN.\nIl 6 luglio 2011 Noel Gallagher annuncia in una conferenza stampa che pubblicher\u00e0 un album frutto della collaborazione con gli Amorphous Androgynus. L'uscita del disco, il secondo per i Noel Gallagher's High Flying Birds, era prevista per il 2012, ma \u00e8 stata posticipata al 2013. Il primo brano del disco ad essere diffuso si intitola \"Shot a Hole Into the Sun\" ed \u00e8 inserito come lato B del singolo \"Dream On\" dei Noel Gallagher's High Flying Birds. Nel testo del brano ci sono estratti della canzone \"If I Had a Gun...\". \"Shot a Hole Into the Sun\" \u00e8 stata trasmessa per la prima volta su BBC Radio 1 nel programma condotto da Zane Lowe il 20 febbraio del 2012.\nDiscografia.\nLa discografia dei The Future Sound Of London appare particolarmente articolata sia perch\u00e9 a seconda del periodo i due utilizzarono vari pseudonimi, anche risultando attivi con pi\u00f9 nomi contemporaneamente, sia per il cambio di rotta avuto da \"Isness\" in poi, quando essi hanno iniziato a dedicarsi soprattutto al rock psichedelico rispolverando la ragione sociale Amorphous Androgynous.\nInoltre l'apertura tra il 2006 e il 2007 del negozio on-line FSOLdigital (presto trasformatosi in una vera etichetta discografica per produzioni digitali e non) ha permesso ai due di effettuare numerose ristampe di release classiche, e contemporaneamente di pubblicare numerosi album in formato digitale con la possibilit\u00e0, data dall'autoproduzione e dal costo nullo delle release digitali, di sperimentare liberamente in molti campi. Hanno cos\u00ec visto la luce tra il 2006 e il 2008 album come \"Environments\" (il cui completamento era in sospeso dai tempi dei primi Amorphous Androgynous, cio\u00e8 dal 1992) o un nuovo album psichedelico a nome Yage; inoltre progetti come Part-Sub-Merged, Polemical e Cloudscraper, interamente seguiti da Brian.\nProgetti non pubblicati.\nL'album \"Environments\" sarebbe dovuto uscire come Amorphous Androgynous: il brano \"Environments 3\" \u00e8 apparso nella colonna sonora del film \"Teachings From The Electronic Brain\" del 1996, il CD appare pubblicizzato nel booklet dell'album Lifeforms. Un album con lo stesso nome, ma non realmente assimilabile a questo \u00e8 stato pubblicato nel 2008 sotto il nome d'arte ufficiale The Future Sound of London."}
{"id": "601837", "revid": "648716", "url": "https://it.wikipedia.org/wiki?curid=601837", "title": ".local", "text": ".local \u00e8 uno pseudo dominio di primo livello generico. \u00c8 usato dal protocollo Bonjour della Apple Inc.. I domini .local vengono risolti solo all'interno della stessa LAN.\n.local \u00e8 usato anche dal componente Active Directory in Windows Server 2003 per gli indirizzi locali, anche se crea problemi con i client macOS ed \u00e8 preferibile usare un suffisso reale per garantire l'univocit\u00e0."}
{"id": "601845", "revid": "112019548", "url": "https://it.wikipedia.org/wiki?curid=601845", "title": "Emilio Lonero", "text": "Nato a Bari e si \u00e8 trasferito a Roma dopo la maturit\u00e0 classica. Si \u00e8 laureato in Lettere e Filosofia e in Giurisprudenza con il massimo dei voti e la lode.\nHa insegnato Storia dell'arte e religione all'Istituto Di Cagno Abbrescia dei Gesuiti a Bari.\n\u00c8 stato, fra l'altro: segretario generale del Centro Cattolico Cinematografico; fondatore del Centro Studi Cinematografico, di cui \u00e8 stato Presidente Nazionale; direttore generale dell'Ente Cinema (Cinecitt\u00e0-Luce-Italnoleggio); direttore de \"La Rivista del Cinematografo\"; giornalista, saggista e docente.\nHa diretto la contestatissima edizione 1960 della Mostra internazionale d'arte cinematografica di Venezia. Bollato da una parte dei critici come \"\u00abprotetto della DC privo di titoli e imposto come direttore\u00bb\", fu ritenuto uno dei responsabili della clamorosa sconfitta di Luchino Visconti, quell'anno in concorso con \"Rocco e i suoi fratelli\" sgradito ai cattolici .\nHa curato per la RAI le prime trasmissioni televisive sul cinema. \nPer il contributo determinante alla rinascita e al rilancio del cinema pubblico (\u00e8 stato direttore generale dell'Ente Autonomo di Gestione Cinema dal 1961 al 1971, il Sindacato Nazionale dei giornalisti cinematografici gli ha conferito la medaglia d'oro \u201cUna vita per il cinema\u201d.\nSvolse inoltre attivit\u00e0 accademica presso la Libera Universit\u00e0 Maria Santissima Assunta di Roma come docente di \"Storia e Critica del Cinema\" e \"Lezioni d'Autore\".\nOpere.\nHa pubblicato, fra l'altro:"}
{"id": "601848", "revid": "1573940", "url": "https://it.wikipedia.org/wiki?curid=601848", "title": "Bufo", "text": "Bufo \u00e8 un genere eurasiatico di anfibi anuri, appartenente alla famiglia Bufonidae, noti nell'insieme col nome comune di rospi, sebbene vada sottolineato che, in italiano, si possono indicare con tale nome anche specie appartenenti ad altre famiglie, quali \"Alytidi\", \"Ceratophryidae\" e \"Pipidi\".\nDescrizione.\nLe specie appartenenti a questo taxon presentano di regola pelle verrucosa, grandi ghiandole parotoidi situate posteriormente agli occhi, e pupille orizzontali. La colorazione \u00e8 tendenzialmente giallo-grigiastra oppure bruno-verdastra, priva di un vero e proprio disegno, ma pu\u00f2 variare con le stagioni, con il sesso e con l'et\u00e0. Le zampe posteriori sono corte e tozze, mentre il muso appare appiattito. Nei maschi, di solito un po' pi\u00f9 piccoli delle compagne, durante il periodo dell'accoppiamento si pu\u00f2 apprezzare la formazione di cuscinetti nuziali scuri sulle tre dita interne delle zampe anteriori.\nBiologia.\nAlimentazione.\nLa dieta \u00e8 carnivora e comprende animali di piccola taglia, quali insetti, gasteropodi, elminti, ma talvolta anche piccoli vertebrati.\nComportamento.\nSi tratta di specie soprattutto notturne e terragnole. I maschi effettuano richiami in coro durante la notte. Durante l'accoppiamento, la femmina (che di regola \u00e8 muta) viene afferrata appena dietro le zampe anteriori.\nIn alcune specie, in caso di aggressione, le grandi ghiandole paratoidi possono secernere una miscela di sostanze allucinogene, o comunque ulceranti anche per l'uomo, tra cui la 5-metossi-N,N-dimetiltriptamina, la bufotenina, la S-metossi-N-metiltriptamina, la serotonina e la 5-idrossi-N-metiltriptamina.\nRiproduzione.\nDurante la stagione riproduttiva tendono a raggrupparsi anche in grande numero nei corsi d'acqua a flusso lento e negli stagni. Una sola femmina pu\u00f2 produrre anche molte migliaia di uova, che tendono a disporsi in lunghi cordoni che vengono alloggiati lungo il corso d'acqua.\nDistribuzione e habitat.\nIl genere, per come lo si considera oggi, ha distribuzione prettamente paleartica e orientale, con una maggiore biodiversit\u00e0 nel paleartico orientale, essendo presente dalla Penisola iberica fino al Giappone, in Nordafrica ed in Indocina.\nQueste specie abitano zone umide, boschi e foreste a quota anche elevata, in cui siano presenti piccoli specchi d'acqua o rivi a flusso lento.\nTassonomia.\nSinonimi.\nSono stati riportati i seguenti sinonimi:\nSpecie.\nNon sono state del tutto chiarite le relazioni filogenetiche che intercorrono tra le diverse specie del genere; i pi\u00f9 recenti assetti sistematici hanno elevato allo status di genere quelli che un tempo erano considerati sottogeneri di \"Bufo\" (come ad esempio \"Anaxyrus\", \"Bufotes\", \"Nannophryne\" o \"Incilius\"), lasciando \"de facto\" ascritte a pieno titolo al genere Bufo solo un pugno di specie a distribuzione paleartica, oltre ad un certo numero di specie \"incertae sedis\", indicate di seguito come Gruppo \"Bufo\".\nLe 16 specie attualmente riconosciute sono:\nGruppo \"\"Bufo\".\nFanno parte del gruppo \"Bufo\"\" le seguenti specie:\nConservazione.\nLa Lista rossa IUCN ha attribuito alle specie di questo genere i seguenti status:"}
{"id": "601851", "revid": "77358", "url": "https://it.wikipedia.org/wiki?curid=601851", "title": "Future Sound Of London", "text": ""}
{"id": "601857", "revid": "77358", "url": "https://it.wikipedia.org/wiki?curid=601857", "title": "FSOL", "text": ""}
{"id": "601863", "revid": "119926160", "url": "https://it.wikipedia.org/wiki?curid=601863", "title": "Kazuya Minekura", "text": " \nLa sua opera pi\u00f9 famosa \u00e8 \"Saiyuki\".\nAltre sue serie sono \"Wild Adapter\", \"Shiritsu Araiso Koutou Gakkou Seitokai Shikkoubu\" e \"Stigma\", quest'ultimo da segnalare in quanto \u00e8 un'opera totalmente a colori, cosa rara per un manga (generalmente disegnati in bianco e nero).\nBiografia.\nKazuya Minekura \u00e8 solo uno pseudonimo, il suo vero nome \u00e8 Hitomi, mentre il cognome inizia per A ma la sensei non ha mai voluto rivelarlo per intero. \u00c8 nata il 23 marzo del 1975 nella prefettura di Kanagawa. In rete sono molto poche le informazioni su di lei e non si trova nessuna sua foto.\nNel 1993 (quindi a soli 18 anni), debutta nel mondo dei manga con la pubblicazione di Gensouman Suikoden (o Genzai o Genki) sulla rivista Kadokawa Shoten Comic.\nIl successo definitivo arriva per\u00f2 nel 1998 con il famosissimo manga Gensomaden Saiyuki pubblicato su G Fantasy\" della Enix, che sarebbe destinato a fare il giro del mondo.\nNel 2000, lavora a vari progetti di manga: Tokuma Shoten e Shinshokan Smokes Cabin Super Mild.\nNel 2007 ha avuto gravi problemi di salute che l'hanno costretta ad un ricovero in ospedale ed in seguito ad un intervento, ritardando il proseguimento delle opere.\nAll'inizio ha esitato un controllo in ospedale in quanto pensava fossero normali dolori mestruali ma a quanto pare il suo utero si \u00e8 gonfiato troppo, portandole fortissimi dolori e impedendole di sedersi e chiudere le gambe. Alla fine ha dovuto sottoporsi a un'isterectomia. Nonostante ci\u00f2 ha promesso di mettercela tutta per proseguire il lavoro e guarire.\nNel 2010 si \u00e8 dovuta preparare ad affrontare una nuova operazione, prevista per il mese di dicembre, questa volta per rimuovere un ameloblastoma. Ella stessa ha annunciato ai suoi fan che tutte le sue pubblicazioni saranno sospese per tempo indeterminato, anche se la produzione degli OAV di \"Saiyuki Gaiden\" non verr\u00e0 bloccata.\nNel 2012 l'autrice ha annunciato il suo ufficiale ritorno nella stesura dei suoi manga (dopo un periodo di ripresa in cui si dedic\u00f2 solo ad illustrazioni), in contemporanea ai festeggiamenti per i suoi 20 anni di carriera.\nLo Stile.\nIl suo stile con il tempo non \u00e8 cambiato, rimane stabile in tutti i suoi lavori. \u00c8 molto caratteristico, infatti per chiunque abbia mai letto un suo manga o abbia visto qualche sua opera \u00e8 facilmente riconoscibile. I suoi personaggi tendono ad essere magri e ben definiti, con una attenzione particolare all'anatomia.\nIl collo \u00e8 molto accentuato e le figure sono esili e con accenni ai muscoli.\nLe figure maschili tendono ad essere molto audaci, mentre quelle femminili hanno caratteri che tendono a dar loro un aspetto androgino.\nKazuya ha affermato che ha trovato molta difficolt\u00e0 le prime volte che dovette disegnare gli occhi di Sanzo (Gensomaden Saiyuki), poich\u00e9 le risultavano alquanto afflosciati.\nKazuya Minekura \u00e8 una persona molto idealistica e la sua produzione non si estende ad un unico genere. Si pu\u00f2 notare come carattere comune alle varie opere, la visione del mondo come un posto che non sia molto bello, in cui non si pu\u00f2 ottenere niente senza procurarsi cicatrici.\nMa \u00e8 da sottolineare che nonostante i personaggi sostengano molti sacrifici, attraversando molteplici periodi bui, ognuno di loro ha una caratteristica che lo aiuta a perseverare.\nQuesta forza interiore, questa forte volont\u00e0 di vivere e il continuo proseguimento della ricerca di una felicit\u00e0 ovunque essa si trovi, li rende affascinanti.\nInoltre i suoi personaggi non hanno mai un ruolo di \"buono\" o \"cattivo\"; sono tutti \"belli e dannati\". Gli aspetti che prevalgono tra di loro sono i rapporti ambigui e l'umorismo (fondamentale per alleggerire la pesantezza del momento)\nOpere pi\u00f9 famose.\nFra le sue opere pi\u00f9 conosciute vi sono \"Shiritsu Araiso Koutougakko Seitokai Shikkoubu\" (\"Consiglio studentesco della scuola superiore Araiso, comitato esecutivo\") che parla di due ragazzi nel consiglio studentesco che ne compongono il comitato esecutivo. Le notizie in rete su questo manga sono scarse.\nPi\u00f9 conosciuto \u00e8 \"Bus Gamer\" (\"Business Gamer\") i cui protagonisti sono tre ragazzi Toki, Nobuto e Kazuo che si trovano coinvolti in un gioco fra due compagnie il cui premio \u00e8 il dischetto contenente i segreti della compagnia avversaria. I tre ragazzi sono chiamati come giocatori da una di queste compagnie. Il gioco \u00e8 sporco e chi perde muore ma i tre decidono di continuare perch\u00e9 hanno tutti bisogno di molti soldi.\nAltro suo lavoro \u00e8 \"Wild Adapter\" i cui protagonisti sono due ragazzi, Kubota, ex membro della yakuza, che trova per strada un ragazzo svenuto, Tokito che ha una mano con una strana malformazione che copre sempre con un guanto. Tokito ha perso la memoria e inizia a vivere con Kubota tentando di recuperare i suoi ricordi, connessi con una nuova droga \"Wild Adapter\". WA \u00e8 un manga shonen ai, infatti Kubota non nasconde certo di essere omosessuale.\nForse il suo manga pi\u00f9 famoso al momento \u00e8 \"Saiyuki\", nato come doujinshi nel 1995, rivisitazione della classica leggenda del viaggio verso ovest del monaco Sanzo e dei suoi compagni. Per maggiori informazioni andate nella sezione di questo sito dedicatagli. Saiyuki prosegue con la serie Saiyuki Reload e viene integrato da Saiyuki Gaiden, storia delle precedenti incarnazioni dei quattro protagonisti.\nUn manga forse non molto conosciuto della sensei Minekura \u00e8 \"Stigma\". Si tratta di un unico volume interamente a colori che parla di un uomo che si sveglia in un vicolo senza memoria e con una valigia piena soldi. Questo uomo, Stork, conosce un bambino, Tit, che \u00e8 alla ricerca degli uccelli, scomparsi nel mondo post-catastrofe nucleare in cui si trovano. I due viaggeranno assieme alla ricerca degli uccelli e dei ricordi smarriti di Stork, legato in maniera profonda ad un uomo con un tatuaggio a forma di farfalla sul collo. \"Stigma\" \u00e8 un piccolo capolavoro che appassiona dall'inizio fino al toccantissimo finale denso di emozioni.\nIn questo momento \"Saiyuki Reload Blast, Saiyuki Ibun\", \"Wild Adapter\" e \"Bus Gamer\" sono tutti in corso di pubblicazione."}
{"id": "601864", "revid": "72396", "url": "https://it.wikipedia.org/wiki?curid=601864", "title": ".example", "text": ".example \u00e8 un dominio di primo livello (TLD) generico riservato, non progettato per un vero uso nel \"Domain Name System\" (DNS) globale. \u00c8 stato definito dalla Internet Engineering Task Force (IETF) nel giugno 1999 con la Request for Comments RFC 2606, assieme agli altri domini riservati (.invalid, .localhost e .test).\nQuesto dominio \u00e8 stato creato con il dichiarato di fornire un dominio di primo livello per gli esempi usati nella documentazione e altri scritti tecnici, in modo che vengano evitati con il DNS globale."}
{"id": "601865", "revid": "125811782", "url": "https://it.wikipedia.org/wiki?curid=601865", "title": "Silvestro Valier", "text": "Biografia.\nGiovinezza ed educazione.\nNacque da Bertuccio Valier (del ramo residente a San Giobbe, che sar\u00e0 doge dal 1656 al 1658) e da Benedetta Pisani (del ramo \"dei Garzoni\" residente a Santa Maria Zobenigo). Ebbe un fratello e una sorella: Massimo, deceduto in giovane et\u00e0, e Bianca, andata sposa ad Alvise Mocenigo e anch'ella morta prematuramente; questo gli permise di diventare unico erede del cospicuo patrimonio familiare.\nScarse le notizie attorno all'infanzia e alla giovinezza. Educato in casa da precettori, l'8 luglio 1648 convol\u00f2 a nozze con Elisabetta Querini, esponente dell'illustre ramo \"Stampalia\" che gli port\u00f2 in dote ducati. Secondo i contemporanei, aveva un carattere simile a quello del padre: gentile e capace di farsi benvolere, amante del fasto, era per\u00f2 considerato meno dotato politicamente.\nCarriera politica.\nA soli diciannove anni, il 1\u00ba agosto 1649, venne nominato procuratore di San Marco \"de supra\", non per meriti (era la sua prima carica politica) ma grazie all'esborso di ducati. Successivamente, gi\u00e0 prima dei venticinque anni, ebbe gli incarichi di depositario al Banco Giro (1649), provveditore sopra Feudi (1650) e altre magistrature finanziarie e fiscali. Ricopr\u00ec ruoli anche nell'amministratore territoriale come provveditore ai beni inculti (1654), ai beni comunali (1654 e 1655) e, di nuovo, sopra Feudi (1662). Nel 1656 e, ancora, nel 1660 divenne savio alla Mercanzia. Nel 1662 entr\u00f2 tra i riformatori allo studio di Padova, carica che ricopri per altre cinque volte tra il 1668 e il 1683.\nFigura nota per la grande dignit\u00e0 e la nobile presenza, nel 1666 ebbe il compito di incontrare l'infanta di Spagna Margherita, in viaggio per sposare l'imperatore Leopoldo I. Per l'occasione organizz\u00f2 sfarzosi festeggiamenti che gli valsero la nomina a cavaliere.\nLa sua carriera si svilupp\u00f2 senza interruzioni, alternando cariche di notevole variet\u00e0. Fu soprintendente alle Decime del clero (1680), savio all'Eresia (1678 e 1683), esecutore contro la Bestemmia (1668 e 1682), sopra Monasteri (1668), sopraprovveditore alle Pompe (1684). Per quanto riguarda l'ambito militare fu provveditore alle Artiglierie (1669), alla Milizia da mar (1677), alle Fortezze (1679) e inquisitore all'Arsenale (1680). Ricopr\u00ec anche incarichi diplomatici, entrando nelle ambascerie straordinarie ai papi Clemente IX (1669), Clemente X (1670), Innocenzo XI (1676), Alessandro VIII (1689) e Innocenzo XII (1691), tutte annullate su richiesta degli stessi pontefici. Alessandro VIII, tuttavia, lo nomin\u00f2 procuratore nel matrimonio tra la nipote Cornelia Zen Ottoboni e il principe Urbano Barberini (1691). Nel 1684 fu tra i quarantuno elettori del doge Marcantonio Giustinian.\nDogato.\nNon fece mai parte del Collegio dei Savi, si disse, per non sfigurare di fronte al padre che vi sedette per molto tempo. Nonostante ci\u00f2, godette sempre della stima del popolo (che beneficava con opere caritatevoli) e del Senato. Ulteriormente favorito dalla ricchezza e dalle parentele illustri, non gli fu difficile accedere al dogato, il 25 febbraio 1694. Incoronato due giorni dopo, il 4 marzo volle incoronare in via eccezionale anche la dogaressa, nonostante questa cerimonia fosse vietata dal 1645.\nDurante il suo governo assistette ad alcuni rilevanti eventi internazionali, alcuni con risvolti negativi per la Serenissima. \nMorte.\nMor\u00ec il 5 luglio 1700 \u00abda febre, gota e caduta\u00bb. Fu sepolto ai Santi Giovanni e Paolo, in un mausoleo da lui stesso commissionato su cui si stagliano la propria statua, quella del padre e quella della consorte (morta nel 1709).\nPrivo di discendenza (il suo unico figlio, Bertuccio, era morto a soli quattro mesi), nomin\u00f2 proprio erede il parente Silvestro Bembo (ramo \"di riva de Biasio\", discendente della zia materna Bianca), con il vincolo di fedecommesso e l'obbligo di precedere il cognome Valier al proprio e di assegnare ai successori i nomi di Bertuccio o Silvestro. Nel testamento si ha ulteriore prova della sua grande munificenza, di cui beneficarono numerose istituzioni ecclesiastiche e caritatevoli."}
{"id": "601867", "revid": "6923", "url": "https://it.wikipedia.org/wiki?curid=601867", "title": "Rhinella marina", "text": "Il rospo delle canne (\"Rhinella marina\" ()), noto anche come rospo gigante neotropicale o rospo marino, \u00e8 un grande rospo terrestre facente parte della famiglia Bufonidae, originario del Centro e Sud America, oltre a essere stato introdotto in varie isole dell'Oceania e dei Caraibi, e soprattutto nell'Australia settentrionale. Viene spesso inserito per limitare o eliminare la presenza di serpenti velenosi. Si tratta del rospo pi\u00f9 grande al mondo, ed \u00e8 membro del genere \"Rhinella\", che comprende molte specie di veri rospi che si trovano in tutta l'America centrale e meridionale, sebbene fosse stato in precedenza assegnato al genere \"Bufo\".\nIl rospo delle canne \u00e8 una specie antica: un rospo fossile (l'esemplare UCMP 41159) facente parte della fauna di La Venta del Miocene superiore della Colombia, \u00e8 risultato indistinguibile dai moderni rospi delle canne del Sud America settentrionale. L'esemplare \u00e8 stato trovato in un deposito di pianura alluvionale, il che suggerisce che fin dalla sua comparsa questo animale prediligeva gli habitat aperti. I rospi delle canne sono una specie molto prolifica; le femmine depongono le uova in un singolo grappolo che pu\u00f2 contenere migliaia di uova. Il suo successo riproduttivo \u00e8 in parte dovuto all'alimentazione opportunistica: ha una dieta insolita tra gli anuri, che consiste sia di materia morta sia vivente. Gli adulti hanno una lunghezza media di 10\u201315 centimetri (4-6 pollici); l'esemplare pi\u00f9 grande registrato aveva una lunghezza di 24 centimetri (9,4 pollici).\nIl rospo delle canne possiede delle ghiandole velenose dietro la testa, e i girini sono altamente tossici per la maggior parte degli animali se ingeriti. La sua pelle tossica pu\u00f2 uccidere molti animali, sia selvatici sia domestici, per questo sono particolarmente pericolosi per i cani. A causa del suo vorace appetito, il rospo delle canne \u00e8 stato introdotto in molte regioni del Pacifico e delle isole dei Caraibi come metodo naturale per il controllo dei parassiti agricoli. Il nome comune della specie deriva proprio dal suo uso contro lo scarabeo delle canne (\"Dermolepida albohirtum\"), che danneggia le coltivazioni delle canne da zucchero. Il rospo delle canne \u00e8 ora considerato un parassita e una specie invasiva in molte delle regioni in cui \u00e8 stato introdotto, guadagnandosi un posto nell'elenco delle 100 tra le specie invasive pi\u00f9 dannose al mondo. Il film del 1988 \"Cane Toads: An Unnatural History\" ha documentato le prove e le tribolazioni dell'introduzione dei rospi delle canne in Australia, dove la specie ha provocato i danni pi\u00f9 ingenti all'ecosistema.\nEtimologia.\nNel 1920, la specie venne introdotta nelle piantagioni di canna da zucchero in Costa Rica per essere utilizzata come \"protettrice\" delle piantagioni di canna da zucchero locali, infestate da parassiti. Il procedimento fu ripetuto nello stato australiano del Queensland e in altri paesi come Papua Nuova Guinea, Filippine, Stati Uniti (nelle isole Hawaii), Giappone e nelle isole Figi. Il nome deriva dunque dal suo utilizzo storico. Il rospo delle canne \u00e8 denominato in vari modi, come \"rospo gigante\" o \"rospo marino\". Il primo nome \u00e8 riferito alle sue dimensioni superiori alla media, e il secondo alla sua nomenclatura binomiale, \"Rhinella marina\".\n\u00c8 stata una delle numerose specie descritte da Linneo nel \"Systema Naturae\", all'interno della sua decima edizione. Linneo utilizz\u00f2 il nome specifico \"marina\" basandosi su un'illustrazione dello zoologo Albertus Seba, che all'interno del suo tesauro sosteneva erroneamente che il rospo delle canne potesse vivere sia in ambienti terrestri sia marini. Altre denominazioni comuni del rospo sono \"rospo gigante neotropicale\", \"rospo dominicano\", \"rospo marino gigante\" e \"rospo delle canne sudamericano\".\nDescrizione.\nIl rospo delle canne \u00e8 un animale grosso e robusto; le femmine sono, generalmente, pi\u00f9 grandi dei maschi, con una lunghezza media da 10 a 15\u00a0centimetri, e pu\u00f2 raggiungere anche dimensioni pi\u00f9 considerevoli, arrivando a un massimo di 24 centimetri di lunghezza. Rospi di dimensioni superiori alla media si trovano solitamente in aree con una minore densit\u00e0 di popolazione o dove la specie si \u00e8 recentemente immessa. L'aspettativa di vita in natura varia tra i 10 e i 15 anni, aumentando considerevolmente in cattivit\u00e0: un esemplare sarebbe sopravvissuto, secondo alcune testimonianze, fino all'et\u00e0 di 35 anni.\nLa pelle delle gambe e del dorso di questa specie \u00e8 secca e ricoperta di verruche, quella dei maschi \u00e8 pi\u00f9 secca e ruvida rispetto a quella delle femmine. Sugli occhi sono presenti due evidenti creste ossee che si estendono fino al muso. Il rospo pu\u00f2 essere di colore grigio, giallastro, olivastro o rosso-bruno, con motivi variabili. Gli occhi non sono perfettamente rotondi e dietro di essi sono presenti delle ghiandole parotoidi che secernono un fluido tossico e lattiginoso dal nome di bufotossina, composto principalmente da bufotenina, serotonina e bufagina in caso l'animale si trovi in pericolo. Questa sua caratteristica \u00e8 in comune con altre specie di rospi, come il rospo comune (\"Bufo bufo\"). Le ghiandole sono inoltre presenti sulle spalle, nelle ovaie e nelle uova. Le pupille del rospo sono orizzontali e l'iride \u00e8 di color oro. La zona del ventre \u00e8 di color crema e saltuariamente pu\u00f2 presentare delle macchie irregolari di color nero o marrone, possibilmente presenti anche sul dorso. Le dita sono palmate, prive di ventose e divise da una membrana.\nGli esemplari giovani hanno solitamente la pelle liscia e scura, ricoperta di chiazze. Sono inoltre sprovvisti di ghiandole parotoidi, che li rende meno velenosi rispetto agli adulti. I girini sono di piccole dimensioni (tra i 10 e i 25 mm) e completamente neri. Tendono a formare dei gruppi sul fondo degli specchi d'acqua che li ospitano, vicino alla vegetazione. Sia le uova sia i girini del rospo delle canne sono estremamente tossici.\nDistribuzione e habitat.\nHabitat originario.\nIl rospo delle canne \u00e8 originario delle Americhe, in un'area compresa tra la Valle del Rio Grande (Texas) e il Sud America tropicale, assieme ad alcune isole sulla costa del Venezuela come Trinidad e Tobago. La specie vive sia in territori dal clima tropicale sia steppico. La densit\u00e0 delle popolazioni del rospo delle canne \u00e8 significativamente inferiore nella sua distribuzione nativa rispetto ai luoghi in cui \u00e8 stato introdotto. In Sud America, la densit\u00e0 della popolazione \u00e8 stata registrata a 20 adulti per 100 metri (109 iarde) di costa, che equivale dall'1 al 2% della densit\u00e0 in Australia.\nIntroduzioni.\nIl rospo delle canne \u00e8 stato introdotto con intenti di lotta biologica ai parassiti delle piantagioni di canna da zucchero in alcune regioni del mondo come i Caraibi o nel Pacifico, con risultati non sempre brillanti. L'accuratezza nelle documentazioni di queste introduzioni e la notevole diffusione del rospo hanno reso esso una delle specie invasive pi\u00f9 studiate.\nAntecedentemente agli anni quaranta del XIX secolo, esemplari provenienti dalla Guyana e dalla Guyana francese furono introdotti nelle isole di Barbados e Martinica. Nel 1844 fu introdotto in Giamaica con lo scopo di ridurre la popolazione locale di ratti. Sebbene ci\u00f2 non avesse sortito alcun effetto, non riuscendo a regolare il numero dei roditori, il rospo delle canne fu successivamente introdotto a Porto Rico nei primi anni del XX secolo con la speranza che esso potesse neutralizzare un'infestazione di scarafaggi che stava distruggendo le piantagioni di canne da zucchero. I risultati furono positivi e ridussero i danni economici causati dai parassiti, spingendo gli scienziati a considerare l'animale come una soluzione ideale per disinfestare le colture agricole.\nCome risultato, molti paesi dell'area del Pacifico emularono ci\u00f2 che era stato fatto a Porto Rico importando rospi negli anni trenta del 1900. Attualmente esistono popolazioni non native di rospi delle canne in Australia, Florida, Papua Nuova Guinea, Filippine, Isole Dait\u014d, Ogasawara, Ishigaki e le Isole Dait\u014d in Giappone, Taiwan, Figi e una gran parte delle isole dei Caraibi e del Pacifico, incluse le Hawaii. In molti dei paesi elencati, il rospo delle canne \u00e8 attualmente considerato una specie invasiva, essendosi dimostrato pericoloso per la fauna locale.\nAustralia.\nDopo il suo apparente successo nell'eliminare gli insetti infestanti dalle piantagioni di canne da zucchero a Porto Rico e le feconde introduzioni nelle Hawaii e nelle Filippine, ci fu alta richiesta da parte dei contadini australiani affinch\u00e9 venissero portati dei rospi delle canne a difendere i campi di canne da zucchero dai parassiti del Queensland. Di conseguenza, 102 rospi furono portati in Australia, dalle Hawaii. Gli scienziati dello zucchero del Queensland liberarono i rospi nei campi delle canne nell'agosto 1935. Dopo questo rilascio iniziale, il \"Commonwealth Department of Health\" decise di vietare future introduzioni fino a quando non sarebbe stato condotto uno studio sulle abitudini alimentari del rospo. Lo studio venne completato nel 1936 e il divieto venne revocato, quando vennero effettuati rilasci su larga scala; liberando in natura 62 000 rospi, nel marzo 1937. I rospi si stabilirono saldamente nel Queensland, aumentando in modo esponenziale di numero ed estendendo la loro distribuzione nel Territorio del Nord e nel Nuovo Galles del Sud. Nel 2010, un esemplare \u00e8 stato trovato sulla costa occidentale pi\u00f9 lontana a Broome, nell'Australia occidentale.\nTuttavia, qui il rospo non ebbe il successo sperato nel ridurre il numero degli scarabei delle canne (\"Dermolepida albohirtum\"), in parte perch\u00e9 i campi di canne da zucchero fornivano un riparo insufficiente per i predatori durante il giorno, e in parte perch\u00e9 gli scarabei vivono sulle cime delle canne da zucchero, e i rospi delle canne non sono buoni arrampicatori. Contrariamente a quanto previsto, invece, il rospo delle canne ebbe un impatto altamente distruttivo sulla biodiversit\u00e0 australiana. Dalla sua introduzione, infatti, la popolazione di diversi rettili predatori nativi cominci\u00f2 a calare, come ad esempio il varano di Mertens (\"Varanus mertensi\"), il varano di Mitchell (\"V. mitchelli\"), e il varano argo (\"V. panoptes\"), il serpente bruno reale (\"Pseudechis australis\") e la vipera della morte comune (\"Acanthophis antarcticus\"), e il coccodrillo d'acqua dolce australiano (\"Crocodylus johnstoni\"); al contrario, la popolazione della lucertola agamide \"Amphibolurus gilberti\", nota per essere una preda comune del varano argo, \u00e8 aumentata proprio a causa della sparizione del suo predatore naturale.\nCaraibi.\nIl rospo delle canne \u00e8 stato introdotto in varie isole dei Caraibi per contrastare una serie di parassiti che infestavano i raccolti locali. Sebbene l'animale fosse stato in grado di stabilirsi su alcune isole, come Barbados, Giamaica e Porto Rico, altre introduzioni, come a Cuba prima del 1900 e nel 1946, e sulle isole di Dominica e Grand Cayman, non ebbero successo.\nLe prime introduzioni registrate sono state alle Barbados e alla Martinica. Le introduzioni alle Barbados si sono concentrate sul controllo biologico dei parassiti che danneggiavano le colture di canna da zucchero, e sebbene la popolazione di rospi fosse cresciuta, i risultati per controllare il numero dei parassiti furono ancora pi\u00f9 scarsi di quelli ottenuti in Australia. Il rospo fu introdotto in Martinica dalla Guyana francese prima del 1944 e vi si stabil\u00ec. Oggi riducono le popolazioni di zanzare e grilli talpa. Una terza introduzione nella regione avvenne nel 1884, quando i rospi apparvero in Giamaica, secondo quanto riferito importati dalle Barbados per aiutare a controllare la popolazione di roditori. Sebbene non abbiano avuto effetti significativi sui ratti, la loro popolazione si consolid\u00f2 nella regione. Altre introduzioni includono la loro introduzione ad Antigua (forse prima del 1916, sebbene questa popolazione iniziale possa essersi estinta nel 1934 ed essere stata reintrodotta successivamente) e Montserrat, che aveva gi\u00e0 effettuato un'introduzione prima del 1879 che port\u00f2 alla fondazione di una popolazione stabile, apparentemente sufficiente per sopravvivere all'eruzione del vulcano Soufri\u00e8re Hills, nel 1995.\nNel 1920, il rospo della canna fu introdotto a Porto Rico per controllare le popolazioni di larve bianche (\"Phyllophaga spp.\"), un parassita delle canne da zucchero. Prima della sua introduzione, i parassiti venivano estirpati manualmente dagli umani, quindi l'introduzione del rospo eliminava i costi di manodopera. Un secondo gruppo di rospi fu importato nel 1923 e nel 1932 consolidando la popolazione nella zona. La popolazione di larve bianche diminu\u00ec drasticamente, e il merito venne attribuito al rospo delle canne durante la riunione annuale dei tecnologi internazionali della canna da zucchero a Porto Rico. Tuttavia, potrebbero esserci stati altri fattori in gioco. Sei anni dopo il 1931, quando la popolazione locale di rospo delle canne divenne pi\u00f9 prolifica, mentre le larve bianche subito un drastico calo, fu marcata dalla pi\u00f9 alta piovosit\u00e0 mai registrata a Porto Rico. Tuttavia, si presumeva che il rospo delle canne avesse avuto il ruolo pi\u00f9 importante nel controllare la popolazione delle larve bianche; questa visione venne rafforzata da un articolo di \"Nature\" intitolato \"I rospi salvano il raccolto di zucchero\", che a sua volta ha portato all'introduzione su larga scala di questi animali in molte parti del Pacifico.\nIl rospo delle canne \u00e8 stato avvistato a Carriacou e in Dominica, quest'ultima apparizione nonostante il fallimento delle prime introduzioni. L'8 settembre 2013, il rospo delle canne \u00e8 stato trovato anche sull'isola di New Providence alle Bahamas.\nFilippine.\nIl rospo delle canne \u00e8 stato introdotto deliberatamente nelle Filippine nel 1930 come agente di controllo biologico dei parassiti nelle piantagioni di canna da zucchero, dopo il successo delle introduzioni sperimentali a Porto Rico. Successivamente divenne l'anfibio pi\u00f9 presente delle isole. Conserva ancora il nome comune di \"bak\u00ee\" o \"kamprag\" nelle lingue visayane, uno slang di \"rana americana\", riferendosi alle sue origini americane. \u00c8 anche comunemente noto come \"rana toro\" nell'inglese filippino.\nFigi.\nIl rospo delle canne venne introdotto nelle Figi per combattere le popolazioni di insetti che infestavano le piantagioni di canne da zucchero. L'introduzione del rospo delle canne nella regione fu suggerita per la prima volta nel 1933, dopo i successi a Porto Rico e nelle Hawaii. Dopo aver considerato i possibili effetti collaterali, il governo nazionale delle Figi decise di rilasciare 67 esemplari sulle isole nel 1953, importati dalle Hawaii. Una volta che i rospi si furono stabiliti, uno studio del 1963 not\u00f2 come la dieta del rospo includeva invertebrati sia dannosi sia utili all'agricoltura, pertanto concluse che l'animale era \"economicamente neutro\". Oggi, il rospo delle canne pu\u00f2 essere trovato su tutte le principali isole delle Figi, sebbene queste popolazioni tendano a essere pi\u00f9 piccole delle loro controparti in altre regioni.\nNuova Guinea.\nIl rospo delle canne venne introdotto in Nuova Guinea per controllare la popolazione di larve di falena che si nutrivano dei raccolti di patate dolci. La prima introduzione avvenne nel 1937 usando rospi importati dalle Hawaii, con una seconda introduzione nello stesso anno usando esemplari provenienti dall'entroterra australiano. Le prove nei registri suggeriscono una terza introduzione nel 1938, con esemplari utilizzati per i test di gravidanza umani: molte specie di rospi si sono rivelate efficaci per questo compito e sono stati impiegati per circa venti anni dopo l'annuncio della scoperta nel 1948. I rapporti iniziali sostenevano che i rospi erano efficaci nel ridurre i livelli di larve e si pensava che la resa delle patate dolci stesse migliorando. Di conseguenza, queste prime emissioni furono seguite da ulteriori introduzioni in gran parte della regione, sebbene la loro efficacia su altre colture, come i cavoli, fosse stata messa in dubbio; quando i rospi furono liberati a Wau, i cavoli fornirono un riparo insufficiente e i rospi lasciarono rapidamente l'area circostante per cercare riparo nella foresta. Una situazione simile si era verificata in precedenza nei campi di canne da zucchero in Australia, ma tale avvenimento era sconosciuto, o venne ignorato, in Nuova Guinea. Da allora, il rospo delle canne \u00e8 una presenza stanziale molto abbondante nelle aree rurali e urbane.\nStati Uniti.\nIl rospo delle canne \u00e8 originario del Texas meridionale, ma sono stati fatti tentativi (sia deliberati sia accidentali) di introdurre la specie anche in altre parti del paese. Questi includono introduzioni in Florida e nelle isole Hawaii, nonch\u00e9 delle introduzioni in Louisiana in gran parte infruttuose.\nLe prime introduzioni in Florida non andarono a buon fine. I tentativi di introduzione prima del 1936 e del 1944, destinati a controllare i parassiti della canna da zucchero, non ebbero successo poich\u00e9 i rospi non sono riusciti a proliferare nella nuova zona. I tentativi successivi fallirono allo stesso modo. Tuttavia, il rospo prese piede nello stato dopo un rilascio accidentale da parte di un importatore all'aeroporto internazionale di Miami, nel 1957, e il rilascio deliberato da parte dei commercianti di animali nel 1963 e nel 1964, riuscendo a far stabilire il rospo delle canne in altre parti della Florida. Oggi, il rospo delle canne conta popolazioni stanziali nello stato, da Keys a nord di Tampa, e si sta gradualmente estendendo pi\u00f9 a nord. In Florida, il rospo \u00e8 considerato una minaccia per le specie autoctone e gli animali domestici; cos\u00ec tanto che la \"Florida Fish and Wildlife Conservation Commission\" raccomanda ai residenti di ucciderli in caso li incontrassero.\nCirca 150 rospi delle canne vennero introdotti a Oahu nelle Hawaii, nel 1932, e la popolazione aument\u00f2 a 105 517 esemplari dopo 17 mesi. I rospi furono inviati nelle altre isole, e pi\u00f9 di 100 000 rospi furono distribuiti entro luglio 1934; alla fine furono trasportati oltre 600 000 animali.\nTassonomia.\nIl genere \"Rhinella\" \u00e8 considerato un genere distinto da \"Bufo\", modificando quindi il nome scientifico della specie. Il nome specifico \"marinus\" (maschile) diventa \"marina\" (femminile) per conformarsi alle regole per l'accordo del genere imposte dal Codice internazionale di nomenclatura zoologica, trasformandosi in \"Rhinella marina\" anzich\u00e9 \"Bufo marinus\". Sebbene controversa (molti erpetologi utilizzano ancora oggi la nomenclatura \"Bufo marinus\"), questa modifica \u00e8 stata accettata da organi di rilievo come l'Unione internazionale per la conservazione della natura, l'Encyclopedia of Life e Amphibian Species of the World. La nomenclatura binomiale \"Rhinella marinus\" venne successivamente introdotta come sinonimo dopo un errore commesso dai biogeografi Pramuk, Robertson, Sites, e Noonan. Sebbene controverso (con molti erpetologi tradizionali che usano ancora la nomenclatura \"Bufo marinus\") il binomio \"Rhinella marina\" sta guadagnando diversi consensi con organismi come IUCN, Encyclopaedia of Life, Amphibian Species of the World, ed un numero crescente di pubblicazioni scientifiche che hanno deciso di utilizzare il nuovo binomio.\nIn Australia gli esemplari adulti possono essere confusi con altre rane native dei generi \"Limnodynastes\", \"Cyclorana\" e \"Mixophyes\". Le specie appartenenti a questi generi possono essere distinti dal rospo delle canne dall'assenza delle ghiandole parotoidi e delle creste tra le narici e gli occhi. I rospi delle canne sono considerati molto simili agli esemplari della specie \"Heleioporus australiacus\" per le loro dimensioni e la loro pelle verrucosa. La seconda specie pu\u00f2 essere distinta dalla prima per le sue pupille verticali e non orizzontali, con le iridi di color grigio-argento anzich\u00e9 dorato. Lo stesso accade ai giovani rospi delle canne, che possono essere confusi con le specie appartenenti al genere \"Uperoleia\", ma una volta divenuti adulti possono essere notate delle differenze, come ad esempio la mancanza della colorazione pi\u00f9 chiara sull'inguine e sui fianchi.\nDal 2016, le popolazioni di rospi delle canne originarie della Mesoamerica e del Sud America nordoccidentale sono talvolta considerate una specie separata, \"Rhinella horribilis\".\nNegli Stati Uniti il rospo assomiglia a molte altre specie della sua famiglia, come l\"'Anaxyrus terrestris,\" che pu\u00f2 essere distinto da \"Rhinella marina\" per queste due caratteristiche:\nGenetica.\nIl genoma del rospo delle canne \u00e8 stato sequenziato ed alcuni accademici australiani ritengono che ci\u00f2 aiuter\u00e0 a capire come questo rospo possa evolversi cos\u00ec rapidamente per adattarsi ai nuovi ambienti, come funzionano le sue famigerate tossina e, si spera, fornire nuove opzioni per fermare la marcia di questa specie attraverso l'Australia e in altri luoghi dove si \u00e8 diffuso come parassita invasivo.\nBiologia.\nIl nome comune \"rospo marino\" e il nome scientifico \"Rhinella marina\" suggeriscono che questo rospo abbia un legame con la vita marina, ma i rospi delle canne non vivono in mare. Tuttavia, degli esperimenti di laboratorio suggeriscono che i girini possano tollerare concentrazioni di sale equivalenti al 15% di acqua di mare (~ 5,4 \u2030), e recenti osservazioni sul campo hanno trovato girini e rospi vivi a salinit\u00e0 del 27,5 \u2030 sull'isola di Coiba, Panama. Il rospo delle canne abita grandi prati aperti e boschi, mostrando una \"netta preferenza\" per le aree modificate dall'uomo, come giardini e canali di scolo. Nei loro habitat nativi, i rospi possono essere trovati nelle foreste subtropicali, sebbene il fogliame denso tenda a limitarne la dispersione.\nRiproduzione.\nIl rospo delle canne inizia la vita come un uovo, che viene deposto come parte di lunghi fili di gelatina in acqua. Una femmina pu\u00f2 deporre 8.000-25.000 uova in una sola covata, ed i lunghi fili di gelatina che le contengono possono arrivare fino a 20 metri (66 piedi) di lunghezza. Le uova sono nere e sono ricoperte da una membrana. Il loro diametro \u00e8 di circa 1,7\u20132,0 millimetri (0,067\u20130,079 pollici). La velocit\u00e0 con cui un uovo si schiude liberando il girino aumenta con la temperatura. I girini in genere si schiudono entro 48 ore, ma il periodo pu\u00f2 variare da 14 ore a quasi una settimana. Questo processo di solito coinvolge migliaia di girini (che sono piccoli, neri e hanno una coda relativamente corta), che si radunano formando grandi gruppi. Sono necessari dai 12 ai 60 giorni affinch\u00e9 i girini si sviluppino in giovani, generalmente in quattro settimane. Analogamente alle loro controparti adulte, le uova e i girini sono tossici per molti animali.\nQuando emergono, i rospi sono tipicamente lunghi circa 10-11 millimetri (0,39-0,43 pollici) e crescono molto rapidamente. Mentre il tasso di crescita varia in base alla regione, al periodo dell'anno e al sesso, si osserva un tasso di crescita iniziale medio di 0,647 millimetri (0,0255 pollici) al giorno, seguito da un tasso medio di 0,373 millimetri (0,0147 pollici) al giorno. La crescita in genere rallenta una volta che i rospi raggiungono la maturit\u00e0 sessuale. Questa crescita cos\u00ec rapida \u00e8 importante per la loro sopravvivenza; nel periodo tra metamorfosi e subadulto, i giovani rospi perdono la tossicit\u00e0 che li proteggeva come uova e girini, ma devono ancora sviluppare completamente le ghiandole parotoidi che producono la bufotossina. Poich\u00e9 mancano di questa difesa chiave, si stima che solo lo 0,5% dei rospi delle canne raggiunge l'et\u00e0 adulta.\nCome per i tassi di crescita, il punto in cui i rospi diventano sessualmente maturi varia a seconda delle regioni. In Nuova Guinea, la maturit\u00e0 sessuale viene raggiunta dalle femmine quando queste raggiungono una lunghezza compresa tra i 70 e gli 80 millimetri (2,8 e 3,1 pollici), mentre i rospi a Panama raggiungono la maturit\u00e0 sessuale quando raggiungono una lunghezza di 90-100 millimetri (3,5 e 3,9 pollici) di lunghezza. Nelle regioni tropicali, come i loro habitat nativi, la riproduzione avviene durante tutto l'anno, ma nelle aree subtropicali, la riproduzione avviene solo durante i periodi pi\u00f9 caldi che coincidono con l'inizio della stagione delle piogge.\nSi stima che il rospo delle canne abbia un massimo termico critico di 40\u201342 \u00b0C (104\u2013108 \u00b0F) e un minimo di circa 10\u201315 \u00b0C (50\u201359 \u00b0F). Gli intervalli possono cambiare a causa dell'adattamento all'ambiente locale. Il rospo delle canne possiede anche un'alta tolleranza alla perdita d'acqua; alcuni possono sopportare una perdita del 52,6% di acqua corporea, consentendo loro di sopravvivere al di fuori degli ambienti tropicali.\nDieta.\nLa maggior parte delle rane identifica la preda tramite il movimento, e la vista sembra essere il metodo principale con cui il rospo delle canne individua la sua preda; tuttavia, pu\u00f2 anche localizzare il cibo usando l'olfatto. Il rospo delle canne \u00e8 un animale estremamente vorace che si nutre di una vasta gamma di alimenti; oltre alle normali prede di piccola taglia, come roditori, rettili, altri anfibi, uccelli e persino pipistrelli, e una gran variet\u00e0 di invertebrati, i rospi delle canne si nutrono anche di piante, cibo per cani e rifiuti domestici.\nDifese.\nLa pelle dei rospi adulto \u00e8 tossica, cos\u00ec come le ghiandole parotoidi ingrossate dietro gli occhi e altre ghiandole sul dorso. Quando il rospo \u00e8 minacciato, le sue ghiandole secernono un fluido bianco latte noto come bufotossina. I componenti della bufotossina sono tossici per molti animali; sono state registrate anche morti umane a causa del consumo di rospi delle canne. I cani sono particolarmente inclini ad essere avvelenati avendo l'abitudine di leccare e/o mordere questi rospi. Gli animali che mostrano una salivazione eccessiva dalla bocca, gengive estremamente arrossate, scuotimento della testa, pianto, perdita di coordinazione e/o convulsioni richiedono cure veterinarie immediate.\nLa bufotenina, una delle sostanze chimiche escrete dal rospo delle canne, \u00e8 classificata come droga della tabella 9 secondo la legge australiana, insieme all'eroina e all'LSD. Si ritiene che gli effetti della bufotenina siano simili a quelli da avvelenamento lieve; la stimolazione, che comprende lievi allucinazioni, dura meno di un'ora. Poich\u00e9 il rospo delle canne espelle bufotenina in piccole quantit\u00e0 e altre tossine in quantit\u00e0 relativamente maggiori, leccare il rospo pu\u00f2 provocare gravi malattie o morte.\nOltre a rilasciare la tossina, il rospo delle canne \u00e8 in grado di riempire i polmoni, gonfiarsi e sollevare il corpo da terra per apparire pi\u00f9 alto e pi\u00f9 grande ad un potenziale predatore.\nDal 2011, gli sperimentatori nella regione del Kimberley dell'Australia occidentale hanno utilizzato salsicce velenose contenenti carne di rospo per cercare di proteggere gli animali nativi dall'impatto mortale dei rospi delle canne. Il Dipartimento per l'ambiente e la conservazione dell'Australia occidentale, insieme all'Universit\u00e0 di Sydney, hanno sviluppato esche per indurre i predatori nativi a non mangiare i rospi, mescolando pezzetti di rospo con una sostanza chimica che induce la nausea; le esche non sono mortali per gli animali che associano una sensazione spiacevole ai rospi delle canne, imparando a stare lontani da questi anfibi.\nPredatori.\nNel suo habitat originario, diverse specie sono in grado di nutrirsi del rospo delle canne e dei suoi girini, tra cui il caimano dal muso largo (\"Caiman latirostris\"), il serpente dagli occhi di gatto fasciato (\"Leptodeira annulata\"), anguille (famiglia Anguillidae), varie specie di killifish, il kuhlia dei sassi (\"Kuhlia rupestris\"), alcune specie di pesce gatto (ordine Siluriformes), alcune specie di ibis (sottofamiglia Threskiornithinae), e le formiche proiettile (\"Paraponera clavata\").\nAl di fuori del suo habitat originario, il rospo delle canne ha pochi predatori naturali che comprendono il nibbio fischiante (\"Haliastur sphenurus\"), il rakali (\"Hydromys chrysogaster\"), il ratto nero (\"Rattus rattus\") e il varano d'acqua asiatico (\"Varanus salvator\"). Il podargo strigoide (\"Podargus strigoides\") e il podargo della Papua (\"Podargus papuensis\") sono stati avvistati mentre si nutrivano di questi rospi; alcuni corvi australiani (\"Corvus spp.\") hanno imparato a nutrirsi dei rospi adulti senza rischiare l'avvelenamento, capovolgendo i rospi sulla schiena e cominciando a mangiarli dal ventre, evitando le ghiandole velenifere sulla schiena. I rakali assumono strategie simili nutrendosi del cuore e del fegato dei rospi.\nGli opossum del genere \"Didelphis\", probabilmente, possono nutrirsi impunemente dei rospi delle canne. Le formiche carnivore (\"Iridomyrmex purpureus\") non sono influenzate dalle tossine dei rospi delle canne, quindi sono in grado di ucciderli. La normale risposta del rospo delle canne agli attacchi \u00e8 di stare fermo e lasciare che la sua tossina uccida il predatore, il che consente alle formiche di attaccare e mangiare il rospo.\nUtilizzi.\nIl rospo delle canne e le sostanze da esso derivate sono state utilizzate in numerose istanze, commerciali e no. In passato, nel suo habitat naturale del Sud America, la comunit\u00e0 indigena degli Ember\u00e1-Wounaan usava avvelenare le loro frecce con la bufotossina rilasciata dal rospo. Un ulteriore utilizzo della sostanza \u00e8 stata quella di enteogeno per la civilt\u00e0 precolombiana degli Olmechi. Il rospo \u00e8 stato cacciato come fonte di cibo in alcune zone del Per\u00f9 e mangiato solamente dopo un'attenta rimozione della pelle e delle ghiandole parotoidi. Se preparata con cura, la carne del rospo \u00e8 considerata salutare e ricca di acidi grassi omega-3. Recentemente le tossine del rospo sono state utilizzate in vari modi: la bufotenina \u00e8 stata usata in Giappone come afrodisiaco e per la ricostruzione del cuoio capelluto, mentre in Cina \u00e8 stata utilizzata durante le operazioni cardiochirurgiche per rallentare il battito cardiaco dei pazienti. Una nuova ricerca ha suggerito che il veleno del rospo delle canne possa avere alcune applicazioni nel trattamento del cancro alla prostata.\nAltre applicazioni moderne del rospo delle canne includono i test di gravidanza, come animali domestici, nella ricerca in laboratorio e la produzione di articoli in pelle. I primi test di gravidanza vennero condotti a met\u00e0 del XX secolo iniettando l'urina di una donna nelle sacche linfatiche di un rospo maschio, e se gli spermatozoi apparivano nelle urine del rospo, la paziente era considerata incinta. I test con i rospi erano pi\u00f9 veloci di quelli con i mammiferi, ed i rospi erano pi\u00f9 facili da allevare e, sebbene la scoperta iniziale del 1948 impiegasse la specie \"Bufo arenarum\" per i test, divenne presto chiaro che solo una variet\u00e0 di anuri erano adatte a questi studi, e tra queste c'era il rospo delle canne. Di conseguenza, i rospi vennero impiegati a questo scopo per circa 20 anni. Come animale da laboratorio, il rospo delle canne \u00e8 considerato ideale; sono abbondanti e facili ed economici da mantenere e gestire. L'uso del rospo delle canne negli esperimenti inizi\u00f2 negli anni '50 e, alla fine degli anni '60, un gran numero di rospi veniva catturati ed esportati nelle scuole superiori e nelle universit\u00e0. Da allora, un certo numero di stati australiani hanno introdotto o inasprito numerosi regolamenti sulle importazioni. Anche i rospi morti hanno un valore. La pelle del rospo delle canne viene lavorata in cuoio ed usata per creare oggettistica; i rospi delle canne impagliati, messi in posa e accessoriati, hanno trovato casa nel mercato turistico come souvenir e sono stati fatti tentativi per produrre dei fertilizzante dai loro corpi.\nIn cattivit\u00e0.\nNonostante la sua natura invasiva, il rospo delle canne \u00e8 un animale piuttosto comune negli zoo e nei giardini zoologici, e in alcuni paesi \u00e8 anche visto come un animale domestico da terrario. Trattandosi di un animale robusto ed adattabile \u00e8 una scelta ideale per i neofiti. Trattandosi di un animale di grandi dimensioni in et\u00e0 adulta, e crescendo molto rapidamente, lo spazio per un singolo esemplare adulto dovrebbe essere di almeno 50 cm di lunghezza, 35 cm di larghezza e 30 cm d'altezza. Il substrato del terrario deve permettere all'animale di sotterrarsi, pertanto devono essere presenti almeno 10 centimetri di terriccio non concimato e muschio. Bisogna fornire inoltre diversi rifugi dove l'animale possa nascondersi, come tane, o aggiungendo delle piante. Deve essere presente anche una ciotola d'acqua, abbastanza grande in modo che l'animale possa immergervisi completamente.\nLa temperatura del terrario \u00e8 simile a quella di molte case (20-22 \u00b0C diurni e 15-18 \u00b0C notturni), con un'umidit\u00e0 del 50-60%. La luce potr\u00e0 essere fornita tramite una lampada spot ad infrarossi (50 watt, nei terrari di medie dimensioni). La dieta degli esemplari in cattivit\u00e0 deve essere molto varia, come kaimani, camole del miele, grilli, tarme della farina, bigattini, blatte e, per gli esemplari pi\u00f9 grandi, piccoli topi. \u00c8 inoltre opportuno utilizzare degli integratori a base di calcio per rettili. Sono animali voraci che raramente rifiutano un pasto.\nCome specie invasiva.\nI rospi delle canne rappresentano una seria minaccia per le specie autoctone quando vengono introdotti in un nuovo ecosistema. Classificata come specie invasiva in oltre 20 paesi, quando un rospo delle canne viene individuato e si stabilisce in una nuova area, \u00e8 quasi sempre seguito da un declino della biodiversit\u00e0 di quella regione. La regione pi\u00f9 documentata sull'invasione del rospo delle canne e del conseguente effetto sulle specie autoctone \u00e8 l'Australia, dove sono state completate molteplici indagini e osservazioni sulla conquista del rospo sul continente. Il modo migliore per illustrare questo effetto \u00e8 attraverso la difficile situazione del quoll settentrionale, cos\u00ec come quella del varano di Mertens, una grande lucertola originaria del sud e del sud-est asiatico.\nPer studiare gli effetti del rospo delle canne sulla popolazione del quoll settentrionale, sono stati scelti due siti, uno dei quali era presso la stazione dei ranger di Mary River, che si trova nella regione meridionale del Parco Nazionale di Kakadu. L'altro sito si trovava all'estremit\u00e0 nord del parco. Oltre a questi due siti, un terzo sito era situato presso la stazione dei ranger di East Alligator, quest'ultimo utilizzato come sito di controllo, dove i rospi delle canne non interagivano con la popolazione locale dei quoll settentrionali. Il monitoraggio sulla popolazione dei quoll \u00e8 iniziato nel 2002 presso la stazione dei ranger di Mary River utilizzando il monitoraggio radio, diversi mesi prima che i primi rospi delle canne arrivassero sul posto. Dopo l'arrivo dei rospi delle canne, la popolazione dei quoll settentrionali nel sito di Mary River \u00e8 precipitata tra ottobre e dicembre 2002 e nel marzo 2003 il quoll settentrionale sembrava essersi estinto in questa sezione del parco, poich\u00e9 nessun quoll settentrionale venne catturato nelle trappole piazzate dai ranger nei due mesi successivi. Al contrario, la popolazione di quoll settentrionali nel sito di controllo presso la stazione dei ranger di East Alligator \u00e8 rimasta relativamente costante, non mostrando alcun sintomo di declino. Le prove raccolte nel Parco Nazionale di Kakadu dimostrano come la presenza dei rospi delle canne abbia avuto un impatto disastroso sulla popolazione locale dei quoll, sottolineata dal fatto che il 31% della mortalit\u00e0 nella popolazione dei quoll di Mary River \u00e8 stata causata da un'ingestione tossica letale, non essendo stati trovati segni di malattia, infestazione da parassiti o altri cambiamenti evidenti nella zona che possano aver causato un declino cos\u00ec rapido. L'evidenza pi\u00f9 evidente che supporta l'ipotesi che l'invasione dei rospi delle canne abbia causato l'estinzione locale del quoll settentrionali \u00e8 che la popolazione di quest'ultimi, in assenza di rospi delle canne, non mostrava alcun segno di declino.\nNel caso del varano di Mertens, \u00e8 stata monitorata solo una regione, nel corso di 18 mesi. Questa regione si trova a 70 km a sud di Darwin, nell'area ricreativa della diga di Manton. All'interno dell'area ricreativa della diga di Manton, sono stati istituiti 14 siti per esaminare la popolazione di varani di Mertens, prendendo nota dell'abbondanza e dell'occupazione del sito in ciascun sito. Sono stati condotti sette sondaggi, ciascuno dei quali \u00e8 durato 4 settimane e comprendeva 16 visite in loco, dove ogni sito \u00e8 stato campionato due volte al giorno per 2 giorni consecutivi durante le 4 settimane. Ogni visita al sito \u00e8 avvenuta tra le 7:30 e le 10:30 e dalle 16:00 alle 19:00, l'orario tipico in cui il varano di Mertens pu\u00f2 essere visto mentre si crogiola al sole sulle riva o su un ramo di un albero vicino alla riva. L'intero progetto \u00e8 avvenuto da dicembre 2004 a maggio 2006, registrando un totale di 194 avvistamenti in 1568 visite in loco. Delle sette indagini, il numero di animali osservati era pi\u00f9 alto durante la seconda indagine, che ha avuto luogo nel febbraio 2005, 2 mesi dopo l'inizio del progetto. A seguito delle prime due visite, gli avvistamenti sono calati nelle successive quattro indagini, prima di diminuire drasticamente dopo la penultima indagine nel febbraio 2006. Nell'ultima rilevazione effettuata nel maggio 2006, solo due varani di Mertens sono stati avvistati nella zona. La presenza nell'area di rospi delle canne venne registrata per la prima volta durante la seconda indagine nel febbraio 2005, anche quando la popolazione dei varani era al suo massimo nel corso dello studio. Il numero di rospi delle canne rimase basso nell'anno successivo alla loro introduzione, per poi salire alle stelle nell'ultimo sondaggio del maggio 2006. Quando confrontate, le due popolazioni fianco a fianco mostrano chiaramente che l'insorgenza dei rospi delle canne nell'area ha avuto un immediato impatto negativo sulla popolazione dei varani, poich\u00e9 la loro popolazione ha iniziato a diminuire nel febbraio 2005, proprio quando i primi rospi delle canne sono arrivati nell'area. Alla fine dello studio, alcune popolazioni sparse di varani di Mertens sono state trovate nei siti superiori della diga di Manton, il che suggerisce che le estinzioni locali si siano verificate in alcuni siti costieri all'interno della diga di Manton, senza un'estinzione totale della popolazione."}
{"id": "601870", "revid": "1602064", "url": "https://it.wikipedia.org/wiki?curid=601870", "title": "Giovanni Travaglini", "text": "Biografia.\n\u00c8 stato eletto alle elezioni europee del 1979 per il primo Parlamento Europeo a suffragio diretto, e poi subentrato nel 1988-1989, nelle liste della DC. \u00c8 stato membro della Commissione per la politica regionale e l'assetto territoriale, della Commissione per i trasporti, della Delegazione per le relazioni con i paesi membri dell'ASEAN e dell'Organizzazione interparlamentare dell'ASEAN (AIPO), della Commissione per l'energia, la ricerca e la tecnologia.\nHa aderito al gruppo parlamentare del Partito Popolare Europeo."}
{"id": "601876", "revid": "606039", "url": "https://it.wikipedia.org/wiki?curid=601876", "title": "Rospo delle canne", "text": ""}
{"id": "601877", "revid": "767487", "url": "https://it.wikipedia.org/wiki?curid=601877", "title": "Carlo Stella", "text": "\u00c8 subentrato al Parlamento europeo nel gennaio 1982, dopo essere stato candidato alle elezioni europee del 1979 nelle liste della DC. \u00c8 stato membro della Commissione per le relazioni economiche esterne.\nHa aderito al gruppo parlamentare del Partito Popolare Europeo."}
{"id": "601878", "revid": "205160", "url": "https://it.wikipedia.org/wiki?curid=601878", "title": ".test", "text": ".test \u00e8 un dominio di primo livello generico riservato, ovvero non usato nella rete DNS globale.\n\u00c8 stato definito nel giugno 1999 con la RFC 2606, assieme agli altri domini riservati.\nQuesto dominio \u00e8 stato creato con lo scopo di creare uno spazio apposito per i test, senza dare problemi al sistema DNS di Internet."}
{"id": "601883", "revid": "46931", "url": "https://it.wikipedia.org/wiki?curid=601883", "title": "Eschimesi", "text": ""}
{"id": "601884", "revid": "183694", "url": "https://it.wikipedia.org/wiki?curid=601884", "title": ".localhost", "text": ".localhost \u00e8 un dominio di primo livello generico riservato, ovvero non usato nella rete DNS globale. \u00c8 stato definito nel giugno 1999 con la RFC 2606, assieme agli altri domini riservati.\nQuesto dominio \u00e8 stato creato per evitare conflitti con il nome localhost."}
{"id": "601885", "revid": "1921140", "url": "https://it.wikipedia.org/wiki?curid=601885", "title": "Fabrizia Baduel Glorioso", "text": "Figlia dell'imprenditore perugino Giuseppe Baduel e sorella di Ugo Baduel, laureata in Giurisprudenza nel 1953 all'Universit\u00e0 di Perugia, \u00e8 stata membro dal 1952 al 1965, dell'ufficio studi e formazione della Confederazione Italiana Sindacati Lavoratori (CISL). Dal 1965 al 1978 ha occupato la carica de responsabile dell'Ufficio per le relazioni internazionali della CISL. \u00c8 stata membro esecutivo della Confederazione Internazionale Sindacati Liberi (CISL/ICFTU), del Comitato di direzione della Conferenza mondiale dell'occupazione organizzata dall'Organizzazione Internazionale del Lavoro (OIL).\nFabrizia Baduel Glorioso ha fatto parte di numerosi comitati della CEE, dell'OECE/OCDE, delle conferenze annuali organizzate dall'OIL dal 1959 al 1978. Ha partecipato attivamente alla creazione della Confederazione europea dei sindacati (CES/ETUC) e all'entrata della Confederazione generale italiana del Lavoro (CGIL) in questa organizzazione. Dal 1978 al 1979 ha ricoperto la carica di presidente del Comitato economico e sociale delle Comunit\u00e0 europee di cui era membro fin dal 1970 in rappresentanza dei sindacati. Dopo la scadenza del suo mandato \u00e8 stata parlamentare europea dal 1979 al 1984 eletta nelle liste del Partito comunista italiano. Fabrizia Baduel Glorioso \u00e8 stata giornalista specializzata in temi politico-sindacali italiani ed europei e membro fondatore dell\u2019Istituto Affari Internazionali (IAI), dell'Istituto per le relazioni tra l'Itali e i Paesi dell'Africa, America Latina e Medio Oriente (IPALMO), della Societ\u00e0 Italiana per l'Organizzazione internazionale (SIOI) e del Centro Studi Politica Internazionale (CESPI).\n\u00c8 morta a Perugia l'8 di aprile del 2017.\nArchivio.\nl fondo di Fabrizia Buaduel Glorioso \u00e8 giunto agli Archivi storici dell\u2019Unione europea grazie alla firma di un contratto di deposito firmato dal depositante. Al momento del trasferimento a Firenze, il fondo era conservato presso l\u2019abitazione romana della depositante. Il fondo non aveva subito interventi di riordinamento. Le carte erano di propriet\u00e0 e nella disponibilit\u00e0 della depositante. Il fondo archivistico \u00e8 formato in larga parte dalla documentazione prodotta dalla depositante durante la sua esperienza in qualit\u00e0 di sindacalista, consulente presidente del Comitato economico e sociale delle Comunit\u00e0 europee."}
{"id": "601888", "revid": "1305772", "url": "https://it.wikipedia.org/wiki?curid=601888", "title": "Giuseppe Vitale (politico 1923)", "text": "\u00c8 subentrato al Parlamento europeo nel giugno 1980, dopo essere stato candidato alle elezioni europee del 1979 per le liste del PCI. \u00c8 stato membro della Commissione per i bilanci e della Commissione per l'agricoltura. Ha aderito al gruppo parlamentare \"Gruppo Comunista e Apparentati\"."}
{"id": "601889", "revid": "181699", "url": "https://it.wikipedia.org/wiki?curid=601889", "title": "Distretto di Prievidza", "text": "Il distretto di Prievidza (in slovacco: \"okres Prievidza\") \u00e8 un distretto della regione di Tren\u010d\u00edn, nella Slovacchia occidentale.\nFino al 1918, il territorio dell'attuale distretto costituiva gran parte del comitato di Nitra, eccetto una piccola area nel sud-ovest intorno a Handlov\u00e1 che formava parte del comitato di Bars.\nSuddivisione amministrativa.\nIl distretto \u00e8 composto da 4 citt\u00e0 e 48 comuni:"}
{"id": "601891", "revid": "2121138", "url": "https://it.wikipedia.org/wiki?curid=601891", "title": "Redcap", "text": "Il Redcap (\"Berretto rosso\") o Bloody Cap (\"Berretto insanguinato\"), chiamato anche Fir Larrig nell'Irlanda del Nord e conosciuto anche come powrie o dunter, \u00e8 un personaggio del Piccolo Popolo del folklore irlandese. Della famiglia dei goblin (elfi malevoli pericolosi per l'uomo), egli \u00e8 di aspetto emaciato e con capelli radi; \u00e8 solito abitare le rovine dei castelli al confine tra Inghilterra e Scozia.\nSi dice che i Berretti Rossi uccidano i viaggiatori che si accampano nelle loro case, spesso scaraventando dei massi dalla cima delle scogliere sopra gli sfortunati avventori, e dopo aver compiuto il misfatto intingano il cappello nel loro sangue (da qui il nome).\nSecondo la tradizione popolare, i Berretti Rossi devono uccidere regolarmente, poich\u00e9 se il sangue di cui \u00e8 colorato il loro cappello si asciuga, sono essi a morire. Sono molto veloci nonostante portino pesanti falci di ferro (con cui allontanano chiunque invada il loro territorio), e stivali dello stesso metallo. Sfuggire a questi demoni dai denti di cervo \u00e8 pressoch\u00e9 impossibile; l'unico modo di farli scappare \u00e8 leggere un passaggio della Bibbia, poich\u00e9 in questo modo essi perderebbero un dente.\n\"Robin berretto rosso\".\nIl pi\u00f9 notoriamente malvagio di tutti \u00e8 senza dubbio \"Robin Berretto Rosso\". Intimo amico di lord William de Soulis, Robin caus\u00f2 molti danni e distruzioni nelle terre dimora del suo signore, ad Hermitage Castle. Uomini furono uccisi, donne crudelmente stuprate, e vi erano anche praticate arti oscure. Si dice che tali furono le infamie e le blasfemie commesse ad Hermitage Castle, che la grande roccia del castello sembr\u00f2 affondare sotto il peso di tali peccati, come se la terra madre si affannasse a nasconderli alla vista di Dio.\nLord Soulis, a causa di tutto il male commesso, incontr\u00f2 una fine orribile: fu trasportato presso il \"Nine Stane Rigg\", un circolo di pietre magiche nei pressi del castello, e intrappolato in esse fu condannato a bollire a morte in un grande calderone.\nNella cultura contemporanea.\nBerretto Rosso, con la sua crudelt\u00e0 al di sopra di ogni morale, ha scatenato la fantasia di molti fumettisti, scrittori e ideatori di prodotti per ragazzi: \u00e8 infatti anche il personaggio n. 25 della serie \"Monster in my pocket\", una collezione di pupazzi giocattolo che rappresentano mostri, o figure tangenzialmente legate all'argomento.\nMike Mignola, autore dei fumetti della serie a fumetti \"Hellboy\", include in un albo una storia breve intitolata \"Scarpe di ferro\" (\"Iron Shoes\") in cui il protagonista Hellboy investiga su un castello abbandonato della Scozia e abitato da un goblin cannibale, che indossa scarpe di ferro e scaglia lance verso il protagonista. Questa storia si trova nella terza raccolta \"La Bara Incatenata e Altre Storie\" (\"The Chained Coffin and Others\").\nRecentemente anche ne fumetto \"Nemrod\" (\"Icacciatori della bestia\") ha fatto la sua apparizione un RedCap nell'episodio intitolato \"Mostri - Saved Me\".\nI Berretti Rossi sono anche menzionati nella serie dedicata al maghetto Harry Potter della scrittrice inglese J. K. Rowling.\nEssi sono i nemici, corrispondenti alla descrizione originale, dei protagonisti del videogame MMORPG in 3D \"City of Heroes\".\nNel cartone animato italiano \"Huntik - Secrets &amp; Seekers\", \"Redcap\" \u00e8 uno dei titani usati pi\u00f9 frequentemente dalla malvagia Organizzazione.\nI berretti rossi appaiono anche in D&amp;D nelle edizioni 5\u00aa e 3.5.\nI redcap sono uno dei principali tipi di spiriti fatati presenti nel gioco di ruolo Changeling: the Dreaming."}
{"id": "601892", "revid": "729019", "url": "https://it.wikipedia.org/wiki?curid=601892", "title": "Anselmo Gouthier", "text": "\u00c8 stato eletto alle elezioni europee del 1979 per le liste del PCI. \u00c8 stato vicepresidente della Delegazione per le relazioni con la Jugoslavia, membro della Commissione per i bilanci e della Commissione per il controllo di bilancio.\nHa aderito al gruppo parlamentare \"Gruppo Comunista e Apparentati\"."}
{"id": "601898", "revid": "181699", "url": "https://it.wikipedia.org/wiki?curid=601898", "title": "Distretto di Partiz\u00e1nske", "text": "Il distretto di Partiz\u00e1nske (in slovacco: \"okres Partiz\u00e1nske\") \u00e8 uno dei 79 distretti della Slovacchia, situato nella regione di Tren\u010d\u00edn, nella parte occidentale del Paese.\nFino al 1918, il distretto rappresentava la maggior parte del comitato di Tekov, mentre una piccola zona a nord apparteneva al comitato di Nyitra.\nSuddivisione amministrativa.\nIl distretto \u00e8 composto da 1 citt\u00e0 e 22 comuni:"}
{"id": "601900", "revid": "287204", "url": "https://it.wikipedia.org/wiki?curid=601900", "title": "Distretto di Partizanske", "text": ""}
{"id": "601902", "revid": "118209887", "url": "https://it.wikipedia.org/wiki?curid=601902", "title": "Sergio Camillo Segre", "text": "\u00c8 stato eletto alle elezioni europee del 1979, e poi riconfermato nel 1984, per le liste del PCI. \u00c8 stato presidente della Commissione per gli affari istituzionali, membro della Commissione per le relazioni economiche esterne, della Commissione per la protezione dell'ambiente, la sanit\u00e0 pubblica e la tutela dei consumatori, della Commissione politica e della Delegazione per le relazioni con gli Stati Uniti.\nHa aderito al gruppo parlamentare Gruppo Comunista e Apparentati.\nBiografia.\nSergio Camillo Segre, di origine ebraica, \u00e8 stato soggetto alle persecuzioni durante fascismo, a causa delle leggi razziali, sostenitore e combattente dal 22 settembre 1943 fino alla Liberazione. \u00c8 un giornalista professionista, collaboratore con L'Unit\u00e0 di Torino, \u00e8 stato inviato speciale per la Germania dal 1952 al 1957 e direttore di Rinascita, e co-direttore di Stasera e L'Unit\u00e0 di Roma. Nel 1966 ha vinto il premio Saint-Vincent per la migliore inchiesta giornalistica dell'anno."}
{"id": "601906", "revid": "2084120", "url": "https://it.wikipedia.org/wiki?curid=601906", "title": "Conger conger", "text": "Il grongo comune (Conger conger Linnaeus 1758), \u00e8 un pesce osseo di mare appartenente alla famiglia Congridae.\nDistribuzione e habitat.\nDiffuso nell'Oceano Atlantico, dalla Norvegia al Senegal, nel Mar Mediterraneo e nel Mar Nero occidentale. Molto comune nei mari italiani, si incontra da profondit\u00e0 minime di pochi metri fino a 300 metri. Sono stati catturati esemplari anche ad oltre 1100 metri di profondit\u00e0. Frequente tra gli scogli e nei relitti ma si pu\u00f2 incontrare spesso anche su fondi mobili.\nDescrizione.\nHa l'aspetto tipico degli Anguilliformi con pinne dorsale, caudale ed anale unite simili a quelle di un'anguilla. Presenta una pelle liscia e senza scaglie. Gli occhi sono abbastanza piccoli e sono separati da un ampio spazio piatto. Muso allungato, bocca ampia (raggiunge il centro dell'occhio), dotata di due file di denti, con labbra grandi. La mascella \u00e8 sporgente sulla mandibola. La pinna dorsale ha il suo inizio all'altezza dell'apice delle pinne pettorali. Le narici anteriori sono poste sulla cima di tentacoli che si trovano all'apice del muso.\nIl colore \u00e8 variabile, da beige a quasi nero (gli esemplari che vivono su fondi duri sono di solito pi\u00f9 scuri) con ventre bianco. Una fila di macchiette bianche \u00e8 allineata lungo la linea laterale. La pinna impari \u00e8 bordata di nero. Questo pesce pu\u00f2 raggiungere dimensioni gigantesche: fino a tre metri per 70 chilogrammi con un diametro del corpo pari a oltre 20 centimetri ma di solito non misura pi\u00f9 di un metro. Le femmine sono molto pi\u00f9 grandi dei maschi.\nComportamento.\nIl grongo ha abitudini simili alla murena: vive negli anfratti rocciosi dai quali esce di notte per cacciare. Una volta insediatosi in una tana \u00e8 raro che si allontani da essa. \u00c8 il tipico abitatore dei relitti posati su fondali sabbiosi o fangosi. Gli esemplari che vivono in ambienti sabbiosi privi di tane si infossano nel sedimento durante il giorno.\nAlimentazione.\nEsclusivamente carnivoro, si ciba di invertebrati bentonici (\u00e8 un grande cacciatore di polpi) e di pesci. Non disdegna i pesci morti.\nRiproduzione.\nAvviene in estate. Pare che i gronghi si riproducano solamente in luoghi ben precisi (uno di questi \u00e8 stato identificato in Sardegna presso Punta Scoglietti, Stintino , un altro tra Gibilterra e le Isole Azzorre), a profondit\u00e0 superiori ai 500 metri. Le larve sono leptocefali.\nPesca.\nSi tratta di una comune cattura con i pi\u00f9 svariati sistemi di pesca commerciale: palamiti, reti a strascico, reti da posta, etc. Le carni sono ottime anche se commercialmente considerate di poco valore e viene spesso smerciato (spellato) come palombo o altri pesci pi\u00f9 pregiati. Si tratta di un ingrediente indispensabile per molte zuppe di pesce come il cacciucco alla livornese. \u00c8 preda apprezzata dai pescatori sportivi per la tenace resistenza che oppone alla cattura. Si pesca spesso con la tecnica del surf casting di notte anche se tante catture avvengono di giorno."}
{"id": "601916", "revid": "22475", "url": "https://it.wikipedia.org/wiki?curid=601916", "title": "Scorpaena scrofa", "text": "Lo scorfano rosso (Scorpaena scrofa Linnaeus, 1758) \u00e8 un pesce della famiglia degli Scorpaenidae.\nDistribuzione e habitat.\n\u00c8 diffuso nell'Oceano Atlantico orientale, dalle isole britanniche, al Marocco, nelle Canarie, nelle Azzorre e nel Mar Mediterraneo.\nVive su fondi duri, rocciosi o a coralligeno, di solito ad una profondit\u00e0 superiore ai 20 m (fino ad oltre 200 m) anche se i giovani possono essere incontrati in acque pi\u00f9 basse. Ha una predilezione per le secche scogliose che si elevano da un fondo fangoso, ma lo si trova anche in ambienti di scogliera d'ogni tipo e su fondi mobili costituiti da sabbia, fango e detrito. Il suo habitat \u00e8 molto vario e le sue abitudini estremamente territoriali, al punto che \u00e8 possibile immergersi ed osservare gli stessi esemplari per anni nello stesso posto, eletto a dimora e nello stesso tempo ad areale di caccia. \nDescrizione.\n\u00c8 riconoscibile da tutte le altre Scorpaena per le dimensioni notevoli che raggiunge e per le sue peculiarit\u00e0 corporee, con appendici carnose sul mento, lungo i fianchi e sugli occhi. Per il resto \u00e8 simile alle altre scorpene, con testa massiccia (forse in proporzione pi\u00f9 grande che nei congeneri) spinosa e coperta di appendici cutanee. Il colore \u00e8 in genere rosso vivo ma pu\u00f2 presentarsi anche rosa, bruno o giallo zolfo, variegato di scuro in vari modi e, in genere, con una macchia nera al centro della pinna dorsale. Raggiunge 50\u00a0cm di lunghezza e 3/4 kg di peso circa.\nRiproduzione.\nAvviene tra maggio ed agosto.\nBiologia.\nPassa gran parte del tempo fermo immobile in un punto rialzato del fondale attendendo che una preda gli passi davanti. La sua tecnica di cattura della preda \u00e8 molto rapida ed efficace, e si basa su un repentino scatto in avanti abbinato al proiettarsi in avanti delle grandi fauci in un movimento che non da scampo alla preda stessa. \nPesca.\nSi pu\u00f2 catturare sia con lenze che con palamiti o reti a strascico.\nLe carni sono molto apprezzate e utilizzate soprattutto in vari brodi e zuppe di pesce. \u00c8, ad esempio, ingrediente obbligatorio per preparare alcuni piatti come il cacciucco alla livornese o la bouillabaisse di Marsiglia.\nVeleno.\nLe spine dei raggi della pinna dorsale e dell'opercolo branchiale sono collegate a ghiandole velenifere che rendono assai dolorosa la puntura, che pu\u00f2 talvolta avere carattere di gravit\u00e0 e in alcuni rari casi pu\u00f2 provocare perdita di coscienza, vertigini e ipotensione.\nPer un primo soccorso in caso di puntura togliere eventuali spine, lavare e disinfettare la parte traumatizzata, immergere la zona colpita in acqua molto calda (anche salata) per due ore (almeno un'ora), o anche 30 minuti sotto la sabbia, poich\u00e9 il veleno \u00e8 termolabile cio\u00e8 viene inattivato dal calore. \nAcquariofilia.\nQuesto pesce \u00e8 allevato esclusivamente negli acquari pubblici.\nCuriosit\u00e0.\nVolgarmente il termine scorfano viene utilizzato per indicare una persona brutta e sgraziata."}
{"id": "601918", "revid": "287204", "url": "https://it.wikipedia.org/wiki?curid=601918", "title": "Blennius ocellaris", "text": "La bavosa occhiuta (Blennius ocellaris Linneaus, 1758) \u00e8 un pesce osseo marino della famiglia Blenniidae.\nDistribuzione e habitat.\nQuesto pesce \u00e8 diffuso nell'Oceano Atlantico orientale, dall'Inghilterra, al Marocco, nel Mar Mediterraneo, dove \u00e8 comune, e nel Mar Nero (raro).\nSi incontra di solito su fondali duri, spesso ricoperti da un manto di sedimento. Si tratta dell'unica specie mediterranea di Blenniidae a non vivere in ambienti strettamente litorali: si incontra normalmente tra 30 e 100 metri di profondit\u00e0, eccezionalmente tra 10 e 450 metri. I giovanili sono costieri e si possono trovare in acque basse\nDescrizione.\nRispetto agli altri blennidi mediterranei questa specie ha corpo pi\u00f9 tozzo, alto e compresso lateralmente, con una testa grande a profilo frontale quasi verticale. La bocca \u00e8 relativamente ampia, armata di piccoli denti. Sulla testa si trovano due tentacoli sopraorbitali ramificati, comuni in molte specie di Blennidi e utili per la determinazione delle specie e dei generi. La pinna dorsale \u00e8 ampia e retta anteriormente da raggi spinosi; nella parte anteriore \u00e8 molto pi\u00f9 elevata che nella parte posteriore. Nella parte anteriore della dorsale sono presenti alcuni raggi molto allungati e con le estremit\u00e0 libere. La pinna anale \u00e8 lunga e bassa. Le pettorali sono ampie e rotondeggianti, le ventrali sono formate da pochi raggi rigidi che possono fungere da appoggio sul fondale. La pinna caudale \u00e8 arrotondata. La linea laterale \u00e8 incompleta e arriva solo all'altezza della pinna dorsale.\nLa colorazione \u00e8 rossastra o bruno chiara con fasce verticali scure su dorso e fianchi che di solito non raggiungono il ventre. Nella parte bassa dei fianchi sono presenti linee e fasce orizzontali chiare. Le pinne dorsale e caudale sono macchiettate di bruno scuro. La caratteristica peculiare della specie, da cui deriva il nome comune, \u00e8 una grossa macchia grossolanamente circolare o romboidale di colore blu-nero bordata di bianco o azzurro, situata tra il quinto e l'ottavo raggio della pinna dorsale. La pinna anale ha un bordo scuro.\n\u00c8 una della pi\u00f9 grandi bavose mediterranee, misura da 15 a 18 cm; 20 cm \u00e8 la taglia massima.\nBiologia.\nHa abitudini prettamente notturne.\nRiproduzione.\nLa deposizione delle uova avviene da febbraio a settembre. Le uova vengono deposte sotto una conchiglia o in una cavit\u00e0 e vengono sorvegliate dal maschio.\nAlimentazione.\nSi nutre di invertebrati bentonici.\nAcquariofilia.\nIl suo aspetto piacevole rende questa specie particolarmente apprezzata per gli acquari marini.\nPesca.\nViene catturata con frequenza dalle reti a strascico ma le sue carni non hanno valore e viene smerciata assieme alla minutaglia per la zuppa di pesce."}
{"id": "601919", "revid": "30909", "url": "https://it.wikipedia.org/wiki?curid=601919", "title": "Deflettore di navigazione", "text": ""}
{"id": "601920", "revid": "205160", "url": "https://it.wikipedia.org/wiki?curid=601920", "title": ".invalid", "text": ".invalid \u00e8 un dominio di primo livello generico riservato, ovvero non usato nella rete DNS globale.\n\u00c8 stato definito nel giugno 1999 con la RFC 2606, assieme agli altri domini riservati.\nQuesto dominio \u00e8 stato creato per indicare in modo esplicito indirizzi web non validi o non funzionanti.\nLa pratica di usare .invalid alla fine del proprio indirizzo di posta elettronica si \u00e8 diffusa in rete, specialmente nei newsgroup, per evitare spam indesiderato.\nQuesta tecnica \u00e8 considerata da alcuni deprecabile, in quanto non permette una risposta immediata (si deve modificare l'indirizzo manualmente, non basta un semplice \"rispondi\") all'autore del messaggio."}
{"id": "601921", "revid": "767487", "url": "https://it.wikipedia.org/wiki?curid=601921", "title": "Burn (album Deep Purple)", "text": "Burn \u00e8 l'ottavo album in studio del gruppo musicale britannico Deep Purple, pubblicato dalla Purple Records e distribuito dalla EMI nel 1974.\nIl disco.\n\u00c8 il primo album in cui compaiono il nuovo cantante David Coverdale ed il nuovo bassista/cantante Glenn Hughes. Si tratta dunque del primo realizzato dalla formazione \"Mark III\". Con l'inserimento di Coverdale ed Hughes, il sound hard rock dei Deep Purple diviene pi\u00f9 orientato al boogie, incorporando elementi di soul e funk che sarebbero diventati ancora pi\u00f9 marcati nell'album successivo, \"Stormbringer\".\nIl vertice dell'album \u00e8 senza dubbio la \"title track\", con un accattivante riff alla chitarra elettrica, una parte di batteria incalzante e virtuosistica ed un assolo di organo Hammond in stile barocco, di netta ispirazione bachiana.\nHughes partecip\u00f2 alla composizione delle canzoni, ma per obblighi contrattuali il suo nome non comparve fra gli autori dei brani.\nNella riedizione speciale per il 25\u00ba anniversario dell'album, comunque, il suo nome riappare fra gli autori, eccetto per i brani \"Sail Away\" e \"Mistreated\".\nLa Bonus track \"Coronarias Redig\" , non \u00e8 un inedito, ma \u00e8 originariamente il Lato B del singolo \"Might Just Take Your Life\", praticamente introvabile in Italia se non in qualche juke-box dell'epoca. Peraltro, la versione di \"Might Just Take Your Life\" \u00e8 pi\u00f9 breve d quella contenuta nel LP, per rientrare nei limiti di un disco a 45 giri.\nL'album raggiunse la prima posizione in Germania, Austria per tre settimane e Norvegia per cinque settimane, la seconda in Danimarca, la terza in Italia e nella Official Albums Chart, la quarta in Francia, la quinta in Finlandia e la settima in Australia, Canada e Paesi Bassi e la nona nella Billboard 200 vincendo il disco d'oro oltre che negli Stati Uniti anche in Argentina, Francia e Regno Unito."}
{"id": "601922", "revid": "1573940", "url": "https://it.wikipedia.org/wiki?curid=601922", "title": "Serranus cabrilla", "text": "La perchia (Serranus cabrilla ) \u00e8 un pesce osseo d'acqua marina appartenente alla famiglia dei Serranidae.\nDistribuzione e habitat.\nLa perchia \u00e8 diffusa lungo la fascia costiera dell'Oceano Atlantico orientale, dalla Manica al Capo di Buona Speranza, comprese le Isole Azzorre, Madera e Canarie. \u00c8 molto comune nel Mediterraneo ed \u00e8 presente nel Mar Nero. Non \u00e8 certo se sia presente anche nel mar Rosso per immigrazione dal Mediterraneo.\nVive sui fondali rocciosi e sulle praterie di \"Posidonia oceanica\". In acque profonde pu\u00f2 popolare anche fondi sabbiosi o fangosi. Di solito \u00e8 un pesce strettamente costiero ma si pu\u00f2 incontrare fino a 500 metri di profondit\u00e0.\nDescrizione.\nIl corpo \u00e8 allungato, a sezione rotonda con muso appuntito. La bocca \u00e8 molto ampia, dotata di piccoli denti e labbra carnose. Gli occhi sono grandi. La pinna dorsale ha una prima parte composta da 10 spine dorsali, mentre la parte terminale \u00e8 composta da raggi molli, ed \u00e8 arrotondata. Le pinne ventrali e pettorali sono grandi e arrotondate. La pinna caudale \u00e8 poco forcuta. Le scaglie sono abbastanza piccole.\nLa livrea \u00e8 abbastanza variabile e consiste in un fondo bruno chiaro o marrone rossiccio, striato verticalmente da 7-8 larghe fasce irregolari bruno rossastre pi\u00f9 o meno scure e orizzontalmente da 1-3 linee regolari arancio o dorate che continuano obliquamente sulla testa del pesce. A met\u00e0 del corpo \u00e8 presente una fascia chiara longitudinale. Le pinne sono giallognole.\nRaggiunge eccezionalmente una lunghezza di 40 cm, di solito sotto i 25 cm.\nBiologia.\nSi tratta di un pesce territoriale, dalle abitudini solitarie. \u00c8 strettamente diurno, la notte si rifugia sul fondale dove assume una livrea pi\u00f9 chiara.\nAlimentazione.\nSi nutre di pesci, cefalopodi e crostacei. A dispetto delle piccole dimensioni si tratta di un predatore assai aggressivo, che non esita ad attaccare anche prede di taglia poco inferiore alla sua.\nRiproduzione.\nAvviene in primavera e all'inizio dell'estate.\nPesca.\nQuesto pesce viene catturato in abbondanza con tramagli, nasse ed altri attrezzi della pesca professionale costiera. Inoltre abbocca con grande facilit\u00e0 alle lenze innescate con qualunque esca animale e anche alle esche artificiali.\nLe carni sono buone ma non hanno uno specifico mercato, \u00e8 un ingrediente comunissimo delle zuppe di pesce.\nAcquariofilia.\nLa perchia viene allevata in acquari pubblici e privati."}
{"id": "601924", "revid": "123230987", "url": "https://it.wikipedia.org/wiki?curid=601924", "title": "Nuovi Argomenti", "text": "Nuovi Argomenti \u00e8 una rivista letteraria trimestrale fondata a Roma nel 1953 da Alberto Carocci e Alberto Moravia, cui ben presto si affianc\u00f2 Pier Paolo Pasolini e, dopo la morte di Pasolini e di Carocci, Attilio Bertolucci ed Enzo Siciliano.\nStoria.\nIl periodico ha avuto cinque serie: la quinta \u00e8 quella in corso.\nLa prima serie, che va dal 1953 al 1965, fu bimestrale ed era stampata dall'Istituto Grafico Tiberino di Roma; la seconda, edita da Nuovi Argomenti, va dal 1966 al 1981 e vide cambiare la periodicit\u00e0 nel 1972 diventando trimestrale per ritornare, nel 1976, nuovamente bimestrale. La terza serie, uscita nel gennaio del 1982, diventa nuovamente trimestrale. Il primo numero della rivista, chiaramente di matrice marxista, apriva con alcuni interessanti articoli: uno di Moravia intitolato \"Inchiesta sull'arte e il comunismo\", uno del filosofo ungherese Luk\u00e1cs, \"L'introduzione agli scritti di estetica di Marx ed Engels\", uno di Solmi, \"Nota sul comunismo e la pittura\" e uno su \"Arte e comunismo\" del critico teatrale Chiaromonte.\n\"Nuovi Argomenti\" utilizzava la formula dell'inchiesta o della presentazione di un problema come le 9 domande sullo stalinismo, le 8 domande sullo stato-guida, le 8 domande sulla critica letteraria in Italia, le 8 domande sull'erotismo in letteratura, le 7 domande sulla poesia, le 8 domande sul XX Congresso del PCUS, le 10 domande su neocapitalismo e letteratura. Accanto ai temi-inchiesta vi erano poi dei numeri monografici, intitolati \"Appunti\", che si interessavano di questioni di politica estera e internazionale, come quelli dedicati agli USA, al colonialismo in Algeria, alle due Germanie, alla Cina.\nVerso la met\u00e0 degli anni sessanta la rivista abbandona l'impostazione propriamente ideologica e politica per assumere quella legata soprattutto ai testi raccogliendo cos\u00ec quasi tutti i testi validi degli autori che hanno iniziato il loro lavoro in questi anni.\nNel 1993 il direttore Enzo Siciliano e la redazione decidono di pubblicare \"per intero\" il romanzo \"Il branco\" di Andrea Carraro (con il provvisorio titolo \"La baracca\") che, a causa dell'argomento scabroso, non aveva trovato un editore disposto a stamparlo. Fu un'iniziativa dello stesso Siciliano che si poneva in aperta polemica verso l'editoria del tempo.\nLa terza serie, quella iniziata nel 1982, ha mantenuto la tradizionale impostazione, cambiando, nel 1998, quando inizia ad essere pubblicata da Arnoldo Mondadori Editore, il formato, la grafica e l'impaginazione che hanno reso la rivista di pi\u00f9 agile lettura.\nDal 1994 al 1997 la rivista passa all'editore Giunti, per quella che sar\u00e0 la quarta serie. Questa serie conster\u00e0 di 12 fascicoli.\nNel 1998 torna in mano di Mondadori. Il primo numero della nuova serie \u00e8 \"Terrore e terrorismo\" e vede l'arrivo come direttore di Arnaldo Colasanti, insieme ai gi\u00e0 presenti Furio Colombo, Dacia Maraini, Raffaele La Capria e Enzo Siciliano (anche direttore responsabile).\nNel 2003 la rivista festeggia i suoi 50 anni di attivit\u00e0, pubblicando il numero 21, intitolato \"Abbiamo 50 anni \u2013 Prologo\", a cui seguiranno \"\"Abbiamo 50 anni \u2013 Atto Primo\", \"Abbiamo 50 anni \u2013 Atto Secondo\" e \"Abbiamo avuto 50 anni\"\". Nello stesso anno inizia la collaborazione con Alessandro Piperno che firma una pubblicazione dal titolo \"Lettera aperta a Enzo Siciliano sul caso Philip Roth\". Le funzioni di segretario di redazione vengono affidate a Mario Desiati, insieme a Carlo Carabba, Leonardo Colombati, Helena Janeczeck e Roberto Saviano.\nIl 9 giugno 2006 muore Enzo Siciliano. Con un numero speciale, \"Officina Siciliano\", gli rendono omaggio Alberto Arbasino, Bernardo Bertolucci, Franco Buffoni, Arnaldo Colsanti, Franco Cordelli, Alain Elkann, Miriam Mafai, Valerio Magrelli, Raffaele Manica, Dacia Maraini, Vincenzo Pardini, Elisabetta Rasy, Giorgio van Straten.\nNel gennaio 2009 Carlo Carabba diventa coordinatore della redazione in cui entrano Federica Manzon e Chiara Valerio.\nNumeri.\nLa sesta serie.\nNumero 5.\n\"Chi portiamo sull'arca?\", \"Nuovi Argomenti\" n. 5, ISBN 9788804723899, in libreria da settembre a dicembre 2020.\n\"Diario\": Dacia Maraini. \nChi portiamo sull'arca?: Tommaso Giartosio, Giorgio van Straten, Lorenzo Pavolini, Leonardo Colombati, Claudia Durastanti, Giulio Silvano, Rosella Postorino, Veronica Raimo, Laura Pugno.&lt;br&gt;\n\"Conversazione\": Raffaello Palumbo Mosca a colloquio con Javier Cercas.&lt;br&gt; \n\"Un giorno in Italia\": Jacopo La Forgia, Cecilia Monina, Camilla Baresani, Fuani Marino.&lt;br&gt;\n\"Racconti\": Jhumpa Lahiri, Riccardo De Gennaro.&lt;br&gt; \n\"Poesia\": Maria Borio, Andrea Cortellessa, Maurizio Chiaruttini a colloquio con Mario Benedetti, Andrea Zanzotto, Guido Mazzoni, Mario Benedetti.&lt;br&gt;\n\"Saggi\": Emanuele Trevi, Michele Masneri, Flavia Piccinni.&lt;br&gt;\n\"Racconto grafico\": Laura Menis.\nLa quinta serie.\nNumero 81.\n\"Mostro da niente\", \"Nuovi Argomenti\" n. 81, ISBN 9788804689317, in libreria da gennaio a marzo 2018, \u00e8 diretto da: Arnaldo Colasanti, Furio Colombo, Raffaele La Capria, Raffaele Manica, Dacia Maraini, Giorgio van Straten. \nCaporedattore: Marco Cubeddu. \nCoordinamento redazionale: Elisa Casseri. \nRedazione del numero: Francesca Ippoliti, Valeria Montebello, Angela Siciliano.\nLa sezione monografica \u00e8 curata da Giulio Silvano e Matteo Trevisani, e contiene contributi di: Dorothea Lasky, Elisa Casseri, Vanni Santoni, Ilaria Gaspari, Lorenzo Pavolini e Chiara Valerio, Orazio Labbate, Raffaele Notaro, Francesca Matteoni, Eleonora Marangoni, John Ciardi.\nIl volume contiene inoltre le seguenti sezioni:\n\"Diario\", con contributo di Pupi Avati;\n\"Letture\", con contributi di Vito di Battista, Fabrizio Coscia, Federica Manzon;\n\"Scritture\", con contributi di Ezio Sinigaglia, Stefano Trinchero;\n\"Traduzioni\", con contributo di Antonella Cilento;\n\"Poesie\" (a cura di Maria Borio), con contributi di Fiorenza Mormile, Hayden Carruth, Alessandro Niero."}
{"id": "601926", "revid": "37401", "url": "https://it.wikipedia.org/wiki?curid=601926", "title": "Civilt\u00e0 sumera", "text": ""}
{"id": "601928", "revid": "486946", "url": "https://it.wikipedia.org/wiki?curid=601928", "title": "Nassiria", "text": ""}
{"id": "601929", "revid": "287204", "url": "https://it.wikipedia.org/wiki?curid=601929", "title": "Centracanthus cirrus", "text": "Lo zerro musillo, conosciuto commercialmente come zerro musillo (\"Centracanthus cirrus\") \u00e8 un pesce di mare della famiglia dei Centracanthidae. Si tratta dell'unica specie del genere Centracanthus.\nDistribuzione ed habitat.\n\u00c8 diffuso nell'oceano Atlantico orientale a nord fino al Portogallo e nel mar Mediterraneo dove \u00e8 pi\u00f9 comune nella parte sud-occidentale e nel Tirreno. \nVive in banchi in acqua libera, nei pressi di fondi duri, spesso ricchi di vegetazione, da circa 20-30 metri fino a circa 200 metri di profondit\u00e0. Compie ampie migrazioni durante l'anno ma le sue rotte sono del tutto ignote.\nNon \u00e8 una specie comune, soprattutto in acque costiere.\nDescrizione.\nIl corpo, lungo mediamente 10\u00a0cm (massima di 20\u00a0cm), \u00e8 molto pi\u00f9 allungato degli altri rappresentanti della famiglia ed ha il muso straordinariamente estensibile che gli permette di catturare le sue prede.\nIl colore \u00e8 grigio argento con riflessi rosati privo della macchia scura sui fianchi che caratterizza gli altri Centracantidi. La pinna dorsale, composta da 13 raggi molli e 9-10 raggi duri, ha una caratteristica intaccatura centrale ben visibile anche negli esemplari pi\u00f9 piccoli, assolutamente diagnostica.\nLa colorazione \u00e8 marrone chiara, sul ventre sono presenti riflessi rossastri, pi\u00f9 scuri nel dorso.\nAlimentazione.\nSi ciba principalmente di crostacei Penaeidae.\nBiologia.\nRiproduzione.\nAvviene tra agosto e settembre. I particolari, come molti altri aspetti biologici di questa specie, sono ignoti.\nComportamento.\nVive in branchi.\nPesca.\nHa buoni valori nutrizionali e carni discrete."}
{"id": "601931", "revid": "1543377", "url": "https://it.wikipedia.org/wiki?curid=601931", "title": "Scandalo Telecom-Sismi", "text": "Lo scandalo Telecom-Sismi \u00e8 una vicenda accaduta in Italia relativa a presunte intercettazioni illegali e attivit\u00e0 di dossieraggio di cui sono stati accusati alcuni responsabili della sicurezza di Telecom Italia col coinvolgimento del SISMI, venuta alla luce delle cronache nel settembre 2006.\nPort\u00f2 al rinvio a giudizio di 34 persone, tra cui vari dipendenti di Telecom ed agenti della Polizia di Stato, dell'Arma dei Carabinieri e della Guardia di Finanza.\nL'inchiesta.\nTale inchiesta, che prese avvio a seguito dell'ordinanza fiume (oltre 350 pp) del 23 settembre 2006 del giudice per le indagini preliminari Paola Belsito, \u00e8 parte di un capitolo pi\u00f9 vasto, che vede numerose sinergie, sollevate anche dai giornalisti d'inchiesta Giuseppe D'Avanzo e Carlo Bonini, con i precedenti scandali Nigergate e Laziogate e con il Caso Abu Omar. In questo scenario sono da menzionare, in quanto attaccati telematicamente, i giornalisti Davide Giacalone e Fausto Carioti di Libero, e Massimo Mucchetti del Corriere della Sera, per essere autori, tra le altre, di inchieste giornalistiche su Brasil Telecom, TIM Brazil e la privatizzazione di Telecom Italia.\nTra gli arrestati, Marco Mancini (arrestato anche in relazione al sequestro di Abu Omar), ex numero 2 del SISMI, Giuliano Tavaroli, ex direttore della Security del Gruppo Telecom Italia, ed Emanuele Cipriani, investigatore che da anni ha aperto una fiorente societ\u00e0 di investigazioni a Firenze, la \"Polis d'Istinto\" (i cui uffici sono in un appartamento della nuora di Licio Gelli, del cui marito Cipriani \u00e8 amico), oltre ad alcuni membri del Tiger Team, il gruppo di hacker gestiti da Tavaroli.\nL'inchiesta, partita nel 2002 dal caso dell'ex-manager della Coca-Cola, pedinato e dossierato per conto dei vertici della stessa filiale italiana della Coca-Cola che avevano commissionato a fine 2000 attivit\u00e0 per oltre 130 milioni di Lire alla \"Polis d'Istinto\", ha in seguito portato anche alla nascita di quello che verr\u00e0 definito come lo \"scandalo Laziogate\", che poi si rivela essere inesistente, dato che tutti gli imputati verranno assolti per non aver commesso il fatto.\nCipriani avrebbe costruito illecitamente, per conto di Tavaroli (all'epoca a capo della \"security\" di Telecom), numerosi dossier su varie personalit\u00e0 politiche, economiche e dello spettacolo, oltre a giornalisti e calciatori: non solo dossier con regolare mandato, ma arricchiti di informazioni raccolte con metodi illegali (detti \"pratiche grigie\", dal colore della copertina), ma addirittura dossier per i quali era stato dato incarico a Cipriani per le \"vie brevi\", non risultante pertanto da nessun mandato scritto (le \"pratiche celesti\", custodite nel cosiddetto archivio \"Z\": un sistema di archiviazione elettronico creato dal programmatore informatico Mirko Meacci che si basava su tre hard-disk esterni, che per precauzione venivano custoditi nella sala consolare e richiusi in cassaforte ogni fine settimana - essendo Emanuele Cipriani anche console onorario di un paese africano - sala comunicante attraverso una porta interna con la Polis d'Istinto). Sono proprio le \"pratiche celesti\" che successivamente non venivano contabilizzate, anche se effettivamente si trattava di indagini commissionate dai clienti e svolte dalla rete investigativa di Cipriani, composta da investigatori privati (a volte per\u00f2 privi di licenza investigativa) e da pubblici ufficiali corrotti. Anche Mancini avrebbe fornito periodicamente a Cipriani numerose informazioni riservate (su conti correnti, informazioni penali, dati anagrafici, ecc.) dietro pagamento di forti somme di denaro.\nPresso Mirko Meacci gli investigatori trovano dei DVD contenenti i back-up degli hard-disk con tutto l'archivio \"Z\", ossia le \"pratiche celesti\". L'accesso \u00e8 criptato e solo la confessione del Cipriani, dopo un lungo periodo di detenzione cautelare, permette di stampare quei dossier, che vengono immediatamente segretati.In una \"pen-drive\" trovata a Tavaroli gli inquirenti trovano \"bozze delle decisioni dell'Antitrust, comunicazioni di funzionari, atti di legali difensori nella causa di Telecom davanti all'Antitrust\". Il GIP Giuseppe Gennari sottolinea \"l'eccezionale gravit\u00e0 del comportamento della Security di Telecom, la quale era in grado di mettere nelle mani dell'azienda (perch\u00e9 \u00e8 ovvio che le notizie prelevate non fossero appunto di utilizzo da parte della Security) elementi di conoscenza potenzialmente in grado di interferire, gravemente e illecitamente, nell'operato di un soggetto istituzionale che dovrebbe essere massima espressione di autonomia come il Garante per il Mercato e la Concorrenza\".\nFigura emblematica, ma anche figura chiave per gli inquirenti, \u00e8 Marco Bernardini, gi\u00e0 collaboratore esterno a contratto del S.I.S.De. e successivamente investigatore privato in una societ\u00e0 che annovera tra i suoi clienti la Pirelli e la Telecom Italia. Bernardini, che in passato ha avuto occasione di utilizzare elementi delle forze dell'ordine per la raccolta di informazioni commissionate, viene interrogato numerose volte dal Pubblico Ministero, Dottor Fabio Napoleone, al quale rilascia una lunga deposizione, nella quale chiarisce la sua posizione nella vicenda. A seguito dei detti interrogatori, il Pubblico Ministero rinuncia all'esecuzione di misure cautelari nei suoi confronti. Marco Bernardini dal momento del primo interrogatorio non si \u00e8 mai spostato dall'Italia.\nNel gennaio e nel marzo 2007 altri provvedimenti di arresto colpiscono varie persone coinvolte nella vicenda, tra cui Fabio Ghioni e il suo Tiger Team (Andrea Pompili, Rocco Lucia e altri), di Telecom, e nuovamente Giuliano Tavaroli (all'epoca gi\u00e0 in carcere) e Mancini. Tra gli arresti del marzo 2007 rientrano anche ex poliziotti ed un ex agente della CIA.\nA Ghioni i magistrati contestano anche di aver ottenuto, oltre che da fornitori di Telecomitalia, da Cipriani e Bernardini ingenti somme di danaro per svolgere intrusioni informatiche, su incarichi che egli stesso commissionava. Queste somme, riversate su conti esteri di prestanomi e della fiduciaria neozelandese Fenefin, sono state solo in parte recuperate.\nI vari capi di imputazione comprendono i reati di associazione a delinquere finalizzata alla corruzione di pubblici ufficiali, rivelazione del segreto d'ufficio, appropriazione indebita, falso, favoreggiamento e riciclaggio.\nSotto la guida del commercialista cosentino, Marcello Gualtieri, trapiantato da anni a Milano e diventato fiscalista di Cipriani, quest'ultimo avrebbe costituito all'estero un piccolo tesoro ammontante ad alcune decine di milioni di \u20ac. Marcello Gualtieri \u00e8 stato assolto con sentenza definitiva da ogni addebito, con la formula \"il fatto non sussiste\".\nNel giugno 2007 a Tavaroli e Mancini sono stati concessi gli arresti domiciliari. Nel luglio 2007 Cipriani ottiene la scarcerazione dagli arresti domiciliari.\nAlcuni dei protagonisti di questo caso sono inoltre coinvolti anche nello scandalo dell'archivio segreto di Via Nazionale e nel caso Abu Omar.\nNel novembre 2007 a Milano sono stati arrestati i tecnici del Tiger Team Roberto Preatoni (figlio del magnate Ernesto Preatoni) accusati a vario titolo di intrusioni telematiche e associazione a delinquere finalizzata all'illecita acquisizione di informazioni. La vicenda si inquadra nella guerra per il controllo di Brasil Telecom, con spionaggio e controspionaggio internazionale, e per la quale anche l'agenzia investigativa Kroll \u00e8 stata indagata in Brasile, ove erano stati operati una serie di arresti da parte della polizia federale. Nella vicenda veniva coinvolto e successivamente assolto, anche Angelo Jannone (ex Tenente Colonnello del ROS dei Carabinieri, gi\u00e0 direttore della sicurezza aziendale di Telecom in Brasile). Jannone respingeva sin dall'inizio le accuse mossegli in particolare da Ghioni e Bernardini, ma solo con lo svolgimento del processo riusciva a dimostrare la sua innocenza.\nLa chiusura delle indagini.\nA met\u00e0 luglio 2008 i tre PM di Milano titolari dell'inchiesta (Fabio Napoleone, Nicola Piacente e Stefano Civardi) depositano le 371 pagine dell'avviso di chiusura delle indagini, dopo aver convocati a fine giugno contemporaneamente in Procura, come ultimo atto investigativo, i vertici Telecom di allora, Marco Tronchetti Provera (ex presidente) e Carlo Buora (ex amministratore delegato) in quanto persone informate sui fatti.\nPer non aver vigilato sulla propria security e sui metodi usati per avere le informazioni, i gruppi Telecom e Pirelli risultano indagati in base alla legge 231 sulla responsabilit\u00e0 amministrativa delle societ\u00e0, pur non essendo stati mossi addebiti contro l'ex presidente e l'ex amministratore delegato Telecom. Una lunga serie di reati sono stati invece contestati a 34 persone, accusate a vario titolo di aver messo in piedi una vera e propria associazione a delinquere al cui vertice c'era l'ex capo della security Giuliano Tavaroli. Gli indagati devono rispondere a vario titolo di associazione a delinquere finalizzata alla corruzione di pubblici ufficiali, rivelazione del segreto di stato, appropriazione indebita, falso, accesso abusivo a sistemi informatici, favoreggiamento e riciclaggio. Nelle interviste rilasciate nei giorni successivi alla chiusura delle indagini, Tavaroli si difende scaricando le responsabilit\u00e0 sui suoi superiori, che gli avrebbero commissionate le indagini poi risultate illecite. Dagli stralci degli interrogatori di Marco Mancini, ormai accessibili presso la Procura della Repubblica di Milano, si rileva che Mancini si difende scaricando le responsabilit\u00e0 sui superiori e chiamando in causa il Generale Pollari..\nDall'inchiesta viene stralciato il filone brasiliano, sulle presunte tangenti della vicenda Kroll Opportunity, per quanto nello stesso periodo in Brasile il banchiere Daniel Dantas (che otterr\u00e0 l\"'habeas corpus\" proprio grazie all'esistenza del procedimento milanese) ed il faccediere Nasij Nhas vengono arrestati per associazione per delinquere e riciclaggio insieme ad altre 20 persone. Angelo Jannone, uno degli indagati nell'inchiesta milanese, successivamente assolto da ogni accusa, ipotizza che l'esclusione delle vicende brasiliane dall'inchiesta milanese faccia parte di una strategia dei pubblici ministeri volta ad eliminare elementi imbarazzanti rispetto alla credibilit\u00e0 di Marco Bernardini, \"gola profonda\" dell'inchiesta milanese.\nNotifica alle parti lese per pubblici annunci.\nIl procedimento, nonostante la chiusura delle indagini a met\u00e0 del 2007, ha subito un rallentamento dato dalla mole della documentazione raccolta (169 faldoni di atti dei PM e 53 faldoni di atti del GIP). Il termine di 20 giorni per la presentazione delle memorie da parte degli indagati \u00e8 quindi slittato. La documentazione \u00e8 stata tutta scannerizzata con metodologia OCR nella prima met\u00e0 di ottobre 2008 e resa disponibile dalla Procura di Milano su due DVD a disposizione degli imputati (34 persone che rispondono a vario titolo di: associazione a delinquere, corruzione, appropriazione indebita, accesso abusivo al sistema informatico, procacciamento e diffusione di notizie attinenti alla sicurezza; 2 aziende che rispondono della violazione della legge 231 sulla responsabilit\u00e0 delle societ\u00e0) e, pi\u00f9 tardi, anche delle parti lese (che si presume siano almeno 4200).\nL'8 gennaio 2009 viene data informazione che le parti lese verranno invitate - mediante un annuncio per pubblici proclami che consentir\u00e0 alla pubblica amministrazione di risparmiare almeno 200.000 \u20ac - ad andare sul sito web del Tribunale di Milano per conoscere le future date delle udienze).Si assiste poi alla moltiplicazione dei procedimenti cosiddetti Telecom:\nAl contempo fonti giornalistiche anticipano che molti degli imputati stanno gi\u00e0 trattando il patteggiamento con i PM.\n\u00c8 probabile che molte delle parti lese si costituiranno parte civile nel procedimento, ma al momento non potranno far uso dei dossier (si dice oltre 10.000) per dimostrare le attivit\u00e0 illegali perpetrate a loro danno e richiederne i risarcimenti in quanto la Consulta, investita da pi\u00f9 GIP della questione incostituzionalit\u00e0 della cosiddetta \"legge Mastella\" che ne prevederebbe la distruzione, ha rinviato la sentenza a dopo l'approvazione da parte del Parlamento di una nuova legge sulla privacy di cui, al momento, il Parlamento non ha in programma alcuna redazione. I dossier inutilizzabili, raccolti illegalmente dalla Polis D'Istinto, sono le cosiddette \"pratiche Z\", chiamate anche \"pratiche celesti\" dal colore della loro copertina. Al riguardo la Consulta esprime il proprio parere il 22 aprile 2009.\nProcedura di distruzione di atti illegalmente formati o acquisiti (GIP Dott. Giuseppe Gennari).\nPrima udienza del 23-3-2009.\nNel corso dell'udienza i pubblici ministeri Stefano Civardi e Nicola Piacente, titolari dell'inchiesta cosiddetto Telecom, hanno ricordato che da due anni \u00e8 pendente davanti alla Consulta un ricorso sulla legittimit\u00e0 della norma che prevede la distruzione dei dossier illeciti, e hanno chiesto al giudice di rivolgersi ancora alla Consulta. Il legale dell'imputato John Spinelli ha invece sollecitato il GIP a trasmettere le carte al GUP che la settimana successiva inizier\u00e0 l'udienza preliminare. Alcuni legali delle parti lese hanno enunciato che stando alle attuali leggi nulla osta alla presa visione - da parte delle parti lese - dei dossier illecitamente formati a loro danno, e si sono pronunciati contro la distruzione dei dossier illegali, in quanto contengono le prove dei reati e servono per scoprire i mandanti, oltre che necessitare per i risarcimenti civili. In un caso \u00e8 stato anche fatto presente che tale materiale \u00e8 stato richiesto nell'ambito di altri procedimenti penali che sono attualmente sospesi in attesa dell'acquisizione subordinata al parere della Consulta, pendente gi\u00e0 da ben due anni.\nIl GIP si riserva di decidere nel corso dell'udienza successiva.\nSeconda udienza del 18-4-2009.\nRitenendo che i dossier equivalgano al \"corpo del reato\" e la loro eliminazione comporti quindi \"l'eliminazione di una prova diretta\", il GIP decide di sollevare eccezione di costituzionalit\u00e0, sospende la procedura di distruzione degli atti illegalmente formati o acquisiti (si tratterebbe di distruggere 83 faldoni con carte e files relativi a 4287 persone e 132 societ\u00e0; materiale relativamente al quale la legge chiederebbe - al momento della distruzione - solo la redazione di un verbale sostitutivo che si limiti a dar atto dell'illiceit\u00e0, dei mezzi usati e dei soggetti coinvolti) e si investe la Corte Costituzionale della legittimit\u00e0 della norma sulla distruzione di documenti acquisiti in modo illecito.\nDecisione della Corte Costituzionale.\nAccogliendo parzialmente le eccezioni sollevate dal GIP, con nota \"22.04.2009 - Decisione sulle \u201cintercettazioni\u201d\" la Consulta dichiara in parte illegittima la norma che impone la distruzione dei documenti e delle intercettazioni ritenute illegali. Infatti, l\u00e0 dove la norma imponeva la distruzione di tutto il materiale illegalmente acquisito (comunicazione telefoniche, telematiche, ecc.) in un'udienza camerale celebrata dal GIP che per\u00f2 avrebbe dovuto redigere un verbale riassuntivo di quanto distrutto, la Consulta ha dichiarato l'illegittimit\u00e0 dell'articolo 240 del codice di procedura penale in due punti:\nDa una prima interpretazione si direbbe quindi che la distruzione possa comunque avvenire: servir\u00e0 per\u00f2 una procedura leggermente pi\u00f9 complessa - l'incidente probatorio - che comunque si limiter\u00e0 ad approfondire solo la formazione, l'acquisizione e la raccolta di tali documenti, ma non il loro contenuto. Pertanto difficilmente potranno tornare utili alle parti lese per ottenere risarcimenti in sede civile o anche solo dimostrare l'esistenza di calunnie o attivit\u00e0 di discredito compiuta a loro danno.\nRipresa delle udienze per la distruzione degli atti mediante incidente probatorio.\nCon decreto del 2 marzo 2010 del GIP Dott. Giuseppe Gennari viene fissata per il 18 giugno 2010 la ripresa delle udienze per la distruzione degli atti illecitamente formati, mediante incidente probatorio come previsto dalla Corte Costituzionale. Per informare di tale udienza le 110 parti lese e gli oltre 4000 dossierati si \u00e8 proceduto per pubblici proclami (sito web del Tribunale di Milano e principali quotidiani italiani). Si prevede che l'incidente probatorio per dar luogo alla loro distruzione possa durare anni data la complessit\u00e0 e vastit\u00e0 dell'archivio, contenuto in un'ottantina di faldoni presso la stanza 38 del 7\u00ba piano del Tribunale di Milano attualmente ad accesso ristretto alle parti lese, a cui per\u00f2 non viene concesso estrarre copie della documentazione in quanto illecitamente formata e destinata alla distruzione.\nUdienza preliminare (GUP Dott.ssa Mariolina Panasiti).\nPrima udienza del 31-3-2009.\nL'udienza si \u00e8 svolta parzialmente, in quanto molti difensori degli imputati si sono astenuti per adesione allo sciopero di protesta indetto dalla camera penale. I difensori delle persone offese, che non hanno facolt\u00e0 di astenersi, sono stati sollecitati dal giudice a depositare gli atti di costituzione di parte civile e le richieste di citazione dei responsabili civili. Quindi, nel corso della prossima udienza sar\u00e0 nuovamente possibile depositare la costituzioni di parte civile.\nSeconda udienza (23.04.2009).\n Rappresenta la prima vera udienza preliminare. Si terminano di raccogliere le ultime costituzioni di parte civile e si ascoltano le prime eccezioni degli avvocati degli imputati. Da alcune parti offese \u00e8 stata formulata la richiesta di citazione come responsabili civili dei ministeri dell'Interno, della Difesa e dell'Economia, in quanto le indagini hanno rivelato che informazioni riservate sul conto di alcune parti offese erano state fornite o dai poliziotti o dai carabinieri o dai finanzieri che sono coinvolti nell'inchiesta. Per consentire ai legali degli imputati di esaminare le richieste di costituzioni di parte civile viene concesso un mese. Pertanto la seconda udienza viene rinviata al 22 maggio, cancellando le cinque udienze gi\u00e0 previste per l'incidente probatorio prima di tale data.\nDecima udienza del 2-10-2009.\nGiuliano Tavaroli formalizza la sua richiesta di patteggiamento della pena a quattro anni e mezzo di reclusione e 60\u00a0000 \u20ac di risarcimento. Marco Mancini deposita una memoria in cui invoca il segreto di Stato sui rapporti tra il Sismi e Telecom Italia, riferendo di un suo incontro con un dirigente dell'Aise ed ex-appartenenti del Sismi, nel quale gli \u00e8 stata motivata la pendenza del procedimento per mantenerlo fuori dal servizio; sostenendo quindi che sarebbe stato deciso nelle alte sfere \"di non trasmettere all'autorit\u00e0 giudiziaria e ai difensori elementi decisivi che lo avrebbero ulteriormente e definitivamente scagionato.\nUndicesima udienza del 2-11-2009.\nI difensori dell'ex agente della Cia John Spinelli hanno depositato una richiesta di patteggiamento per una pena di 3 anni di reclusione, 400 euro di multa e 150.000 di \"restituzione per equivalente\" rispetto a un'ipotesi di corruzione. \u00c8 stato interrogato Marco Mancini, che ha invocato il segreto di Stato. Il GUP, sulla base che \"all'imputato non viene contestata l'esecuzione materiale di un delitto sul quale gi\u00e0 astrattamente non rileva che vi sia un segreto di Stato\" bens\u00ec \"\u00e8 stata contestata una condotta di comunicazione di dati che appare essere astrattamente compatibile con la facolt\u00e0 di prova di relazioni personali eventualmente coperte dal segreto di Stato, ed eventualmente - sotto tale profilo - anche lecite, con le persone con le quali tale divulgazione di dati possa essere eventualmente avvenuta; ovvero con la prova di contatti, indipendentemente da quanto con i contatti stessi realizzato, ascrivibili a relazioni coperte dal segreto di Stato\" ha pertanto proceduto chiedendo \"conferma dell'esistenza del segreto di Stato come opposto dall'imputato Marco Mancini al presidente del Consiglio dei ministri\" per verificare se \"i rapporti tra Mancini ed Emanuele Cipriani, Giuliano Tavaroli, Stefano D'Ambrosio, e degli altri personaggi parimenti indicati a verbale, debbano essere considerati coperti dal segreto di Stato\". Stante l'interpello alla presidenza del Consiglio sul segreto di Stato opposto da Mancini, la prossima udienza \u00e8 rinviata al 1\u00ba febbraio 2010.\nLa pronuncia 106/2009 della Corte Costituzionale.\nNel 2009 la Corte Costituzionale si era pronunciata, escludendo il sindacato giurisdizionale sull'individuazione delle notizie che possano costituire segreto di stato, ed esteso anche agli agenti indagati quanto previsto dall'art. 41 della legge 124/2007, ossia che \"ai pubblici ufficiali, ai pubblici impiegati e agli incaricati di pubblico servizio \u00e8 fatto divieto di riferire riguardo a fatti coperti da segreto di stato\". La pronunzia \u00e8 stata definita \"scandalosa\" da molti costituzionalisti.\nSecondo la Corte, \"l'individuazione degli atti, dei fatti, delle notizie che possono compromettere la sicurezza dello stato e che devono rimanere segreti\" costituisce il risultato di una valutazione \"ampiamente discrezionale\". Deve pertanto escludersi ogni sindacato giurisdizionale, in quanto \"\u00e8 inibito al potere giurisdizionale di sostituirsi al potere esecutivo e alla pubblica amministrazione, e di operare il sindacato di merito sui loro atti\". L'esercizio del potere di secretazione sarebbe quindi assoggettato al solo Parlamento, \"sede normale di controllo nel merito delle pi\u00f9 alte e pi\u00f9 gravi decisioni dell'esecutivo\", attraverso il Comitato parlamentare per la sicurezza della Repubblica (Copasir, gi\u00e0 Copaco).\nIl rinvio in seguito all'aggressione a Silvio Berlusconi.\nNel frattempo, a seguito dell'aggressione subita da Silvio Berlusconi a Milano nel dicembre 2009 e i 25 giorni di prognosi con cui \u00e8 stato dimesso dall'Ospedale San Raffaele, il 18 dicembre 2009 il GIP Panasiti rigetta la tesi della Procura secondo cui i venticinque giorni di prognosi stilati dai medici curanti del premier non sono motivo sufficiente per concedere il rinvio. Pertanto il Premier viene considerato malato e il processo pu\u00f2 attendere. Infatti in base all'articolo 202 CPP, quando un agente segreto o un altro pubblico ufficiale invoca il segreto di Stato, \u00abil giudice ne informa il presidente del Consiglio dei ministri chiedendo che ne sia data conferma. Ove, entro sessanta giorni dalla notificazione della richiesta, il presidente del Consiglio non dia conferma del segreto, il giudice ordina che il testimone deponga\u00bb. Stante questa la procedura avviata nel corso dell'udienza Telecom, con il giudice in attesa della risposta di Berlusconi, l'aggressione al Premier costringe a bloccare tutto in quanto - secondo il giudice - ai sessanta giorni previsti dal codice vanno pure aggiunti i venticinque giorni di prognosi del Premier.\nL'apposizione del segreto di Stato da parte del governo Berlusconi IV.\nIl 22 dicembre 2009, anche a seguito della sentenza 106/2009 della Corte Costituzionale, il governo Berlusconi IV ha posto il segreto di stato sulle indagini sui dossier illegali di Telecom, per i quali era indagato l'ex numero due del Sismi, Nicola Mancini. Secondo il governo, le richieste a Marco Mancini si riferirebbero ad \"argomenti riguardanti rapporti tra servizi di informazioni italiani e stranieri; assetti organizzativi del Sismi e qualifiche e incarichi ricoperti dai suoi dirigenti; rapporti di dipendenti del Sismi con soggetti esterni al servizio stesso; ordini e direttive interni riguardanti rapporti con soggetti esterni; profili attinenti modalit\u00e0 ed obiettivi operativi; contenuto dei rapporti con informatori e criteri di gestione degli stessi\", ossia le \"relazioni internazionali tra servizi di informazione e gli \"interna corporis\" degli organismi informativi\", lo svelamento dei quali \"potrebbe da un lato minare la credibilit\u00e0 degli organismi informativi nei rapporti con le strutture collegate, dall'altro pregiudicarne la capacit\u00e0 ed efficienza operativa con grave nocumento per gli interessi dello Stato\".\nL'apposizione del segreto di stato sul caso Telecom-Sismi ha sollevato numerose critiche. Secondo Giuseppe D'Avanzo, \"a vista d'occhio, non c'\u00e8 alcuna connessione tra questi \"interessi supremi\" e il \"lavoro sporco\" del Sismi di Niccol\u00f2 Pollari\".\nDodicesima udienza del 1-2-2010.\nLa richiesta di patteggiamento di Telecom e Pirelli.\nIl 2 febbraio 2010 Telecom e Pirelli, finite imputate in base alla legge sulla responsabilit\u00e0 amministrativa degli enti, hanno presentato una istanza di patteggiamento per un totale di 7 milioni di Euro, concordata con i PM. Si prevede che la posizione delle due societ\u00e0 possa quindi essere stralciata nell'udienza odierna dal GUP. Inoltre da un lato la magistratura ha riconosciuto l'assenza di responsabilit\u00e0 delle due aziende e l'adozione dei modelli organizzativi imposti dalla legge 231/2001, dall'altro la piena collaborazione alle indagini.La somma \u00e8 cos\u00ec composta:\nTelecom e Pirelli potrebbero pertanto restare nell'udienza preliminare solo come parti civili costituite contro Tavaroli e Cipriani per l'ipotesi che costoro si siano indebitamente appropriati di soldi aziendali, e come responsabili civili rispetto ad altri reati contestati agli indagati.Come conseguenza, alle vittime del \"dossieraggio\" non rester\u00e0 che provare a intentare una causa civile a parte alle societ\u00e0 per le quali lavorava Tavaroli.\nIn seguito alla sentenza 126/2009 della Corte Costituzionale e alla conferma dell'apposizione del segreto di stato, in questa udienza Marco Mancini potrebbe essere prosciolto per improcedibilit\u00e0, come gi\u00e0 avvenuto per l'indagine circa il caso Abu Omar\nTredicesima udienza del 12-2-2010.\nLe dichiarazioni spontanee di Emanuele Cipriani.\n \u00c8 tutta dedicata alle dichiarazioni spontanee dell'investigatore Emanuele Cipriani, titolare della Polis D'Istinto. Cipriani, che a differenza di quasi tutti i restanti imputati non ha ottenuto il consenso all'accordo con i Pubblici Ministeri per patteggiare la pena proprio per una questione di quantum del risarcimento, davanti al Giudice delle Indagini Preliminari chiama pesantemente in causa Tronchetti e legge una memoria di nove pagine in cui sono elencati le attivit\u00e0 svolte per conto di Tronchetti Provera. In essa Cipriani ribadisce di avere agito per conto di Tronchetti, sostenendo di aver preparato i dossier Telecom/Pirelli \"nell'esclusivo interesse di Marco Tronchetti Provera\" e che \"il motivo delle indagini era quello di fornire elementi al presidente che potessero essergli di aiuto in difficili trattative societarie, in affari che dovevano concludersi e nella gestione delle assemblee\".Confermando tutte le dichiarazioni rese nel corso delle indagini preliminari ma fa marcia indietro sulle tante accuse da lui lanciate contro Marco Mancini, che nel frattempo si \u00e8 avvalso del \"segreto di Stato\" per non rispondere al GUP, da cui aveva sempre raccontato di aver ricevuto notizie riservate.Cipriani conclude: \"Sono stato in tutta evidenza strumentalizzato e poi messo da parte... Nel corso degli interrogatori ho pi\u00f9 volte e reiteratamente invitato il PM a svolgere tutte le indagini utili, per verificare la realt\u00e0 di quanto io gli avevo dichiarato, attraverso esami testimoniali; indagini bancarie; verifiche circa l'agenda del dottor Marco Tronchetti Provera per accertare la eventuale coincidenza tra l'oggetto delle investigazioni e gli incontri che avrebbe di l\u00ec a poco effettuato: nulla di ci\u00f2 \u00e8 stato fatto, ed io mi ritrovo ad essere imputato, sostanzialmente da solo\".La difesa di Cipriani chiede al GIP la citazione di Marco Tronchetti Provera e di altre 16 persone, tutti dipendenti di Pirelli e Telecom, tra cui 6 dirigenti definiti \"di massimo grado\", da ascoltare come testimoni \"per approfondire e fare chiarezza\" e chiede di essere \"messo a confronto con i [...] coimputati Iezzi e Tavaroli\".\nSecondo il GUP le parole di Cipriani devono finire all'esame della Procura della Repubblica per essere valutate. Da un lato vi potrebbe essere la necessit\u00e0 di valutare la posizione di Tronchetti Provera, che allo stato dei fatti non risulta fin qui indagato, dall'altro si potrebbe configurare una calunnia nei suoi confronti. Ma anche, ancor pi\u00f9 grave, una calunnia nei confronti degli stessi PM, poich\u00e9 \u00e8 Cipriani a dichiarare: \"Ho pi\u00f9 volte invitato i pm a svolgere tutte le indagini utili, verifiche circa l'agenzia di Tronchetti... Nulla di tutto ci\u00f2 \u00e8 stato fatto...\". Durante l'udienza in aula si percepisce una forte tensione, soprattutto tra GUP e Pubblici Ministeri. Commenta il GUP, in Udienza: \"Non potevo fare diversamente, io sono un pubblico ufficiale\". Qualora la Procura della Repubblica ritenesse di essere stata calunniata e si avvalesse dell'art. 11 cpp, si avrebbe la trasmissione degli atti alla procura di Brescia, dove altri magistrati avrebbero il compito di effettuare nuovi accertamenti e magari potrebbero giungere a conclusioni diverse da quelle dei PM di Milano\nConvocazione di Tronchetti Provera come testimone.\nAl termine della deposizione, il GUP trasmette gli atti alla Procura della Repubblica, perch\u00e9 valuti l'apertura di un'inchiesta o eventualmente gli estremi del reato di calunnia, e convoca come testimone all'udienza del 26 febbraio 2010 Marco Tronchetti Provera. Commenta la difesa di Cipriani: \"Riteniamo che questa iniziativa sia assolutamente corretta in quanto le circostanze lette in aula da Cipriani, se provate, costituiranno certamente motivo di indagine\".Successivamente, a tre giorni dall'udienza, Marco Tronchetti Provera comunica tramite i suoi legali che \"per impegni pregressi\" non sar\u00e0 presente in aula. \u00c8 pertanto possibile che la sua audizione avvenga nell'udienza successiva, il 2 marzo 2010 o, nel caso non si presentasse spontaneamente, il GUP potrebbe disporre il suo accompagnamento coatto.\nTronchetti Provera d\u00e0 mandato per azioni legali a sua tutela.\nNel frattempo l'ex presidente di Telecom Italia, oggi di Pirelli, Marco Tronchetti Provera, che non \u00e8 indagato e ha sempre smentito di essere stato a conoscenza di eventuali attivit\u00e0 illecite condotte dalla security dell'azienda, d\u00e0 mandato ai suoi legali di avviare nei confronti di Emanuele Cipriani azioni legali in ogni sede, civile e penale, a tutela della reputazione sua e dei suoi familiari.In passato, nell'unico interrogatorio a cui \u00e8 stato sottoposto il 27 giugno 2008 durante le indagini, Tronchetti Provera ha sostenuto ripetutamente di non essere al corrente dell'attivit\u00e0 parallela della security di Tavaroli, n\u00e9 che la schedatura di massa dei lavoratori fosse nel suo interesse o delle sue societ\u00e0: \"Non ho mai dato disposizione alle persone di mia fiducia, che erano intorno a me, non ho mai dato disposizione di muoversi in modo da poter ottenere qualcosa attraverso strumenti che non fossero quelli della gestione aziendale (\u2026) quello di cui mi sono reso conto \u00e8 che all'esterno lui ha venduto il mio nome, e molto, questo \u00e8 sicuro, cio\u00e8 lui ha venduto un rapporto con me che non esisteva, non esisteva e non \u00e8 mai esistito\".\nQuattordicesima udienza del 26-02-2010.\nMarco Tronchetti Provera e gli altri due testi citati, adducendo legittimo impedimento non si presentano.\nQuindicesima udienza del 2-3-2010).\nSono stati ascoltati tre dei testi richiesti dalla difesa di Emanuele Cipriani, tutti dipendenti Telecom dell'Area Security, che hanno confermato frequenti contatti diretti e indiretti tramite le segretarie tra Giuliano Tavaroli, ex-capo della Security di Pirelli e Telecom, e Marco Tronchetti Provera. \u00c8 stato inoltre fatto presente da un teste che Tavaroli possedeva il numero dell'utenza mobile di Tronchetti Provera e si sentivano spesso. La difesa di Cipriani commenta l'udienza facendo notare come dalle testimonianze emerga il fatto che vi furono lacune nelle indagini dei Pubblici Ministeri sui rapporti tra la security e il vertice delle due societ\u00e0\nSedicesima udienza del 5-3-2010.\nViene sentito Fabio Ghioni - che dirigeva il \"Tiger Team\", una struttura che negli intenti avrebbe dovuto proteggere la rete Telecom ma che di fatto ha eseguito attivit\u00e0 di hackeraggio - il quale afferma che Marco Tronchetti Provera fosse a conoscenza dell'attacco informatico che il Tiger Team di Telecom stava portando a Kroll. Ghioni, tra le altre ammissioni, ha riferito che il 50% del valore delle fatturazioni dei consulenti esterni rientravano poi a Telecom come \"operazioni non convenzionali\" all'interno di quello che era soprannominato \"fondo del presidente\", riferendolo pertanto a Marco Tronchetti Provera, e usato per \"operazioni non convenzionali\", lasciando quindi intendere che Tronchetti sapesse tutto quello che faceva la Security delle sue due aziende.\nDiciassettesima udienza del 9-3-2010.\nViene tenuta l'audizione di Marco Tronchetti Provera, chiamato in causa da Emanuele Cipriani, in quanto all'epoca dei fatti legale rappresentante di Telecom e Pirelli. L'istanza presentata dal giornalista del Corriere della Sera, Luigi Ferrarella, con la richiesta di far assistere i giornalisti all'udienza durante la parte relativa all'audizione del teste viene respinta dal GUP, per l'opposizione - in un secondo giro di verifiche esperite dal GUP dopo essersi consultato col proprio capo - dell'avvocato dell'imputato Marco Bernardini a cui ha fatto seguito il PM Piacente. Pertanto l'udienza si svolge a porte chiuse, come gi\u00e0 tutte le precedenti di questa fase preliminare. Tronchetti Provera non rilascer\u00e0 neppure interviste ai giornalisti al termine dell'udienza: \"...sono qui come testimone e quindi testimonio. Ho sempre risposto a tutto ... risponder\u00f2 nelle sedi istituzionali, sarebbe un grave errore parlare fuori. Queste sono le regole e io le rispetto... Nei verbali ci sono tutte le risposte date ai magistrati che hanno fatto quattro anni di indagine e non quattro minuti di chiacchiere in corridoio...\" E ha anche aggiunto che \"le cose dette come testimone non possono essere riportate fuori dall'aula\".\nNella sua deposizione durata tre ore (la continuazione dell'audizione \u00e8 rimandata alla prossima udienza) Tronchetti Provera ha ribadito quanto sostenuto gi\u00e0 in precedenza il 27 giugno 2008, quando era stato sentito dai Pubblici Ministeri: non \u00e8 mai stato a conoscenza delle attivit\u00e0 di dossieraggio illecito n\u00e9 le ha mai commissionate; non ha mai conosciuto l'investigatore Emanuele Cipriani; i suoi rapporti con il capo della sua Security, Tavaroli, avevano carattere sporadico (55 volte in 4 anni) e Tavaroli agiva di propria iniziativa. Fonti legali riferiscono inoltre che durante l'audizione Tronchetti Provera ha pronunciato molti \"non ricordo\" e \"non sapevo\".\nDiciottesima udienza del 15-3-2010.\nVengono sentiti due testimoni, dipendenti della Security Telecom, previsti dalla difesa di Emanuele Cipriani, che confermano l\"'Operazione Screening\" (volta a verificare l'affidabilit\u00e0 dei dipendenti Telecom mediante accertamenti sui loro precedenti penali), il fatto che tali richieste venivano \"dall'alto\" e che la Security Telecom aveva costanti contatti con Cipriani.\nDiciannovesima udienza del 16-3-2010.\nProsegue l'audizione di Marco Tronchetti Provera e vengono sentiti gli ultimi testimoni previsti dalla difesa di Emanuele Cipriani (Massimo Ghioni). Il legale di Cipriani anticipa che al termine dell'udienza chieder\u00e0 la trasmissione degli atti ai PM, in quanto \u00e8 stato delineato un sistema esteso di attivit\u00e0 criminali che al momento \u00e8 rimasto impunito e occorre procedere all'iscrizione nel registro degli indagati di tutti coloro che hanno ammesso il reato e hanno fatto delle chiamate in correit\u00e0\nVentesima udienza del 9-4-2010.\nCipriani riprende le dichiarazioni spontanee attaccando Tronchetti: \"La tesi del dottor Marco Tronchetti Provera, mi sia consentito dire, \u00e8 sembrata pi\u00f9 volte lacunosa e in contrasto con gli atti depositati e le ultime affermazioni dei testi\".Cipriani afferma inoltre di aver svolto per conto di Pirelli operazioni di spionaggio industriale nei confronti delle concorrenti Michelin (operazione \"Paperino\") e Yokohama (operazione \"Banzai\"), anche con riguardo alle corse automobilistiche. Menzionando come quest'ultima (relativa al processo produttivo \"C3M\" della Michelin) gli fosse stata commissionata nel 1997 congiuntamente dal capo della Security e dal responsabile della Divisione R&amp;D Pirelli, e l'operazione, fatturata a Pirelli come attivit\u00e0 di \"competitive intelligence\" oppure \"operazione relativa a spionaggio industriale\", si fosse protratta fino al 2002.\nVentunesima udienza del 14-4-2010.\nPrima delle conclusioni dei PM, vengono rese spontanee dichiarazioni da parte di Angelo Jannone che, facendo puntuale riferimento ad atti del procedimento, evidenzia l'assoluta inattendibilit\u00e0 di Ghioni Fabio, suo principale accusatore nelle indagini preliminari ma che, incalzato dall'avvocato Mauro Mocchi, difensore di Jannone, ha ritrattato ogni accusa nei confronti del suo ex collega. Jannone al termine delle sue spontanee dichiarazioni ha chiesto la trasmissione degli atti indicati all'Ufficio di Procura, affinch\u00e9 procedesse per calunnia aggravata nei confronti di Ghioni. Ma i PM hanno fatto rilevare al GUP che se ci\u00f2 avvenisse in questa fase diverrebbe incompatibile lo stesso Giudice. Dei 34 imputati originari, i PM presenti in aula (Dott.ri Nicola Piacente e Stefano Civardi) ne richiedono il rinvio a giudizio di 14, avendo in molti chiesto il patteggiamento (tra cui Emanuele Cipriani, Marco Mancini e Guglielmo Sasinini). Le ipotesi di reato contestate a vario titolo ai diversi indagati sono: associazione a delinquere finalizzata alla corruzione di pubblici ufficiali, rivelazione di segreto d'ufficio, appropriazione indebita, falso, accesso abusivo a sistemi informatici, favoreggiamento e riciclaggio. Il rinvio a giudizio anche per Mancini, nonostante il segreto di Stato, sarebbe stato richiesto dai PM in quanto \u00e8 stato ritenuto che agli atti ci fossero abbastanza elementi per farlo.Sono inoltre 16 le persone fisiche e giuridiche (tra cui Giuliano Tavaroli, Telecom e Pirelli) la cui posizione \u00e8 stralciata da tempo, in quanto hanno avanzato richiesta di patteggiamento della pena.L'Avvocatura dello stato (che rappresenta la Presidenza del Consiglio e i ministeri dell'Economia e Finanze, dell'Interno e l'Agenzia delle Entrate) durante l'udienza rinuncia alla citazione di Pirelli come responsabile civile a fronte del risarcimento di 750.000 \u20ac previsto dall'accordo di patteggiamento. Viene anticipato che per analogo motivo nelle prossime udienze verr\u00e0 depositato un analogo atto di rinuncia alla citazione di Telecom come responsabile civile a fronte di analoga somma. Insiste invece per il rinvio a giudizio dei 14 imputati come richiesto dai PM.\nVentiduesima udienza del 19-4-2010.\nHanno luogo le requisitorie degli avvocati.I difensori di Pirelli sostengono che durante le ricostruzioni in aula gli imputati hanno tentato di stravolgere i fatti facendo leva sul teorema che \"i vertici non potevano non sapere\"; teorema che \"ignora fatti ed elementi che se messi in fila forniscono un quadro bene diverso da quello emerso finora e che invece \u00e8 stato ben colto dalla Procura nel corso di quattro anni di indagini\".Argomentano al contrario che dall'intera indagine viene dimostrato, \"senza ombra di dubbio, quale fosse la genesi delle attivit\u00e0 illegali e il modus operandi degli imputati (Tavaroli e Cipriani) che, in accordo tra loro, avevano dato vita a un gruppo totalmente autonomo e autoreferenziale\" rispetto a societ\u00e0 e vertici aziendali.Con riguardo alle accuse di spionaggio dei segreti industriali Michelin, affermano che Pirelli \"non chiese mai nulla di tutto ci\u00f2\", anzi \"esigenze informative e di verifica assolutamente legali e di prassi comune nel grandi gruppi industriali, vengono stravolte da un gruppo organizzato di persone in accordo tra loro e trasformate alla bisogna in pretesti per dare il via a operazioni che nulla hanno a che vedere con le richieste iniziali, effettuate con modalit\u00e0 mai concordate con il management e in molti casi a danno della stessa Pirelli\". Aventi come sola finalit\u00e0 quella \"di sottrarre quanto pi\u00f9 denaro possibile alla Pirelli\".Con riguardo alle accuse di spionaggio dei segreti industriali Yokohama affermano che \"fu Pirelli a sospettare di essere vittima di spionaggio industriale sui disegni dei battistrada di sua produzione che, prima ancora di essere resi noti, venivano imitati, brevettati e introdotti sul mercato giapponese\". Pertanto, concludono i legali di Pirelli, fu Pirelli, vittima di contraffazione; per quanto gli imputati la descrivono ora come autrice di illeciti e acquirente di segreti industriali. E a dimostrare l'estraneit\u00e0 della societ\u00e0 viene citato il metodo poco ortodosso di quando \"uno dei legali di Cipriani\" (subito revocato quando si seppe dell'episodio) offr\u00ec \"a Pirelli, che rifiut\u00f2, un cd asseritamente contenente un archivio dei dossier prima che questo fosse decriptato dai magistrati inquirenti\".I difensori delle parti civili chiedono invece ai PM di effettuare \"doverose indagini\" per approfondire le accuse ribadite in aula da Cipriani a Marco Tronchetti Provera, che non \u00e8 mai stato indagato nella vicenda: \"confidiamo all'attenzione della pubblica accusa, finora stranamente silente, dalla quale attendiamo le doverose determinazioni su persone sulle quali sono emerse chiare notizie di reato\".\nVentitreesima udienza del 3-5-2010.\nHa luogo la requisitoria degli avvocati di Emanuele Cipriani i quali chiedono il suo proscioglimento dal reato di appropriazione indebita, in quanto in qualit\u00e0 di investigatore ha svolto la propria attivit\u00e0 per Pirelli e Telecom, a cui ha poi regolarmente fatturato, nel loro interesse e dietro richieste dei loro vertici aziendali. Inoltre viene sostenuto che l'investigatore fiorentino non ha mai fatto parte di alcuna associazione a delinquere.\nVentiquattresima udienza del 7-5-2010.\nVengono ascoltate le dichiarazioni spontanee di Angelo Jannone che, per oltre 2 ore, ha ripercorso tutta la sua esperienza in Telecom, in Italia prima ed in Brasile dopo, e confutato punto per punto le dichiarazioni di Ghioni e Bernardini, concludendo \u201cRitengo di poter affermare, certo di non essere in alcun modo smentito, che tutte le fonti di prova relative ai fatti che mi sono stati contestati, non sono solo contraddittorie e smentiscono in modo incisivo la credibilit\u00e0 delle gi\u00e0 confuse e poco conducenti chiamate in correit\u00e0 che mi riguardano, quelle di Ghioni e Bernardini, ma offrono un quadro ben diverso circa il mio ruolo in questa vicenda.\"\nfonte AGI Gli avvocati di Jannone Mocchi e Patrucchi hanno chiesto il proscioglimento di Jannone da ogni accusa.\nVenticinquesima udienza del 28-5-2010.\nNelle motivazioni dell'udienza preliminare del 28 maggio il GUP scrive che i vertici Telecom \"erano perfettamente consapevoli\" dei dossier illeciti firmati dalla security, le cui attivit\u00e0 \"erano idonee a soddisfare e corrispondere a specifici interessi delle aziende e del gruppo dirigente, rappresentato dal Presidente e dall'amministratore Delegato\", tramite una \"gravissima intromissione nella vita privata delle persone, mossa da logiche partigiane nella contrapposizione tra blocchi di potere economici e finanziari, che tendono a beneficiare non l'azienda come tale, ma chi ne \u00e8 il proprietario di controllo\".\nIl processo d'Appello.\nDopo quattro anni dalla sentenza di primo grado, a dieci anni dal rinvio a giudizio, viene aperto il 03.11.2016, avanti la corte d\u2019Assise d\u2019Appello di Milano presieduta dal giudice Dott. Sergio Silocchi. Il sostituto procuratore generale Dott.ssa Daniela Meliota chiede il non luogo a procedere per prescrizione per tutti gli imputati, eccetto che per Bernardini e Cipriani, per i quali chiede 5 anni di carcere per rivelazione del segreto di Stato.\nLa sentenza d'Appello viene pronunciata il 13-12-2016 con la conferma della condanna a 5 anni per Marco Bernardini ed Emanuele Cipriani. Vengono inoltre liquidate le provisionali per i danni di natura civilistica a quattro parti civili (dipendenti di Telecom, Pirelli e Coca-Cola Italia) che precedentemente erano state escluse, senza alcuna valida motivazione, dal giudice di \"prime cure\".\nLe sentenze.\nTra i condannati del processo di primo grado conclusosi il 13 febbraio 2013 vi sono 7 dei collaboratori di Giuliano Tavaroli (che ha ottenuto un patteggiamento di meno di 5 anni) con pene fino a 7 anni e risarcimenti per oltre 22 milioni di euro. Inoltre ci sono state condanne per l'ex collaboratore del Sisde Marco Bernardini (7 anni e mezzo) e per l'ex investigatore privato Emanuele Cipriani (5 anni e mezzo). La prima Corte d'Assise di Milano ha inoltre sancito che Telecom Italia, costituitasi parte civile dovr\u00e0 essere risarcita di 10 milioni dagli imputati.\nAltre inchieste e vicende collegate.\nIl \"Laziogate\" (2005).\nA partire dal 2005 nasce uno scandalo, noto come Laziogate che vede coinvolti l'allora presidente della Regione Lazio, Francesco Storace, e alcuni responsabili del servizio informatico regionale con l'accusa di interferenza nel corretto svolgimento delle elezioni regionali del 2005 (poi vinte dal centro-sinistra), tramite una specifica attivit\u00e0 condotta dal servizio informatico regionale tendente ad ostacolare la lista Alternativa Sociale di Alessandra Mussolini. Stando alle accuse, Storace si sarebbe avvalso sia di uomini propri sia della rete facente capo all'investigatore fiorentino Emanuele Cipriani anche per far spiare e preparare dossier fasulli su Piero Marrazzo, suo concorrente, come la Mussolini, per la presidenza della Regione Lazio.Nel marzo 2007 due imputati minori patteggiano davanti al GUP: 10 mesi a Salvatore Gallo (investigatore privato), 3 mesi di reclusione - poi convertiti in sanzione pecuniaria - a Dario Pettinelli (collaboratore dell'ex presidente della Regione); mentre Fabio Sabbatani Schiuma (predecessore di Vincenzo Piso alla vicepresidenza del consiglio comunale) viene prosciolto dalle accuse gi\u00e0 in sede di udienza preliminare. Prosegue il procedimento per gli altri sette imputati con l'accusa di accesso abusivo a sistema informatico. Il 15 aprile 2010 vi \u00e8 la requisitoria, con sette richieste di condanna e una di assoluzione. Il 5 maggio 2010 giunge la sentenza di condanna di primo grado: 1 anno e sei mesi di reclusione per Francesco Storace, 2 anni per Nicol\u00f2 Accame (suo ex portavoce), 1 anno per Mirko Maceri (ex-direttore tecnico della societ\u00e0 Laziomatica), Nicola Santoro (ex-collaboratore di Storace e figlio del magistrato della commissione elettorale presso la corte d'appello di Roma che escluse Alternativa Sociale dalle elezioni), Romolo Reboa (l'avvocato che aveva patrocinato l'autore dell'esposto contro Alternativa Sociale) e Pierpaolo Pasqua (investigatore privato), 8 mesi a Vincenzo Piso (di Alleanza Nazionale ed ex-vicepresidente del consiglio comunale per il quale il PM aveva invece chiesto l'assoluzione) e Tiziana Perreca (ex-collaboratrice di Storace). Assolto invece un altro imputato per il quale il PM aveva invece chiesto 1 anno di reclusione. A tutti vengono concesse le attenuanti generiche e la sospensione della pena.\nIl 29 ottobre 2012 la sentenza del processo d'appello ha poi assolto (come richiesto dal procuratore generale) Francesco Storace \"perch\u00e9 il fatto non sussiste\", e tutti gli altri imputati, tra cui Mirko Maceri, l'avv. Romolo Reboa, Niccol\u00f2 Accame e Pierpaolo Pasqua, mentre \u00e8 stata ridotta la pena ad un'ex collaboratrice dello staff.\nLe motivazioni della sentenza confermeranno che n\u00e9 Storace n\u00e9 gli altri imputati commisero alcun reato, ma l'ex Governatore del Lazio fu vittima dell'altrui comportamento illecito. Sempre in data 5 maggio 2010, i legali di Cipriani, con riguardo agli articoli pubblicati dalla stampa nella stessa giornata, fanno pubblicare in rettifica: \"Il Sig. Cipriani \u00e8 estraneo ai fatti ed al processo riguardanti l'Onorevole Storace e nessun collegamento lo lega alle persone negli stessi coinvolte\".\nIl caso Vieri (2006).\nPrendendo spunto dall'ordinanza del 23 settembre 2006 del GIP dottoressa Paola Belsito, i media riferiscono il ritrovamento di un dossier sul calciatore Christian Vieri. Da tale dossier, subito secretato, emergeva che il calciatore era stato pedinato e ne erano stati acquisiti illegalmente i tabulati telefonici. Nell'aprile 2007, Vieri inizia una causa civile contro Telecom e contro l' di Massimo Moratti, depositando una perizia medica di parte e alcuni atti dell'indagine penale, chiedendo un risarcimento per danni all'immagine, alla vita di relazione e per mancati guadagni e chiedendo un risarcimento di 12\u00a0000\u00a0000 \u20ac a Telecom e di 9\u00a0250\u00a0000 \u20ac all'Inter. Vieri chiede inoltre che sia revocato lo scudetto vinto \"a tavolino\" dall'Inter nel 2006 e la sospensione dalle cariche di Presidente e Vice Presidente dell'Inter (rispettivamente di Massimo Moratti e Rinaldo Ghelfi).. Tra i testimoni \"eccellenti\": Emanuele Cipriani (sentito a met\u00e0 del 2010, che ha confermato la versione di Vieri) e Marco Tronchetti Provera (sentito il 26 novembre 2010)\nNel settembre 2012 il Tribunale di Milano accoglie solo in parte le richieste di Vieri, condannando la Telecom e l'Inter a versare in solido 1\u00a0000\u00a0000 \u20ac al giocatore, cifra successivamente ridotta a 80\u00a0000 \u20ac con la sentenza d'appello di luglio 2015. Nel gennaio 2018 la seconda sezione civile della Corte d'appello di Milano rigetta l'impugnazione della sentenza del 2015 da parte di Vieri, obbligando il calciatore a rifondere la Telecom e l'Inter di 33\u00a0000 \u20ac complessivi. Infine, la Corte di Cassazione conferma nel giugno 2018 la sentenza d'appello.\nVicende a Firenze nel 2008.\nA distanza di due anni dalla prima ventata di arresti, a Firenze si apre un'indagine fotocopia dello \"scandalo Telecom-Sismi\": anche nel caso di Firenze, al vertice dell'organizzazione era l'ex capo della security di una grossa azienda Gucci. A seguire le indagini \u00e8 il PM Ettore Squillace Greco, titolare dello stralcio fiorentino dell'inchiesta lombarda. L'inchiesta era partita dal suicidio di un agente di polizia avvenuto a Montevarchi il 18 settembre 2006. A seguito dell'ordinanza del GIP dottoressa Anna Sacco, sono state effettuate ventidue perquisizioni (tra cui le abitazioni di due poliziotti e due carabinieri in servizio a Firenze e di un finanziere che lavora a Latina), anche in alcune sedi della Gucci (a Scandicci/Casellina, Roma e Milano). Vengono effettuati sette arresti (cinque in carcere e due ai domiciliari) per corruzione, rivelazione di segreti d'ufficio e accesso abusivo ai sistemi informatici. Coinvolti, oltre che i titolari delle agenzie di investigazioni Sia, Kim e Ciani di Firenze, anche alcuni dipendenti delle stesse. Tre degli arrestati risultano aver lavorato con Emanuele Cipriani, all'epoca titolare della Polis D'Istinto (tra di questi vi sarebbe anche la sua ex-compagna, gi\u00e0 segretaria della Polis D'Istinto per quasi un decennio).\nLa prima udienza si tiene il 5 giugno 2009, col GUP di Firenze, dott. Michele Barillaro, che rinvia a giudizio quattro indagati e accetta il patteggiamento di un quinto. Le accuse vanno da corruzione, rivelazione di segreti d'ufficio all'accesso abusivo ai sistemi informatici. Gli indagati avrebbero fornito informazioni riservate dietro compenso ad agenzie investigative, tra cui la Polis d'Istinto. A costituirsi parte civile vi \u00e8 anche l'avvocatura dello Stato per danno d'immagine al ministero delle Finanze.\nNel frattempo, nel luglio 2012, si conclude con due condanne il processo nato dal filone toscano dell'inchiesta milanese sui dossier illegali. Il Tribunale di Firenze condanna a un anno il poliziotto Alessia Cocomello e a otto mesi il dipendente dell'agenzia delle Entrate Spartaco Vezzi (pene sospese per il beneficio della condizionale) in quanto \"illegittimamente si avvalevano delle notizie segrete acquisite anche effettuando abusivo accesso alla banca dati telematica del ministero dell'interno\" su istigazione dell'investigatore privato fiorentino Emanuele Cipriani (assolti invece dall'accusa di corruzione). Secondo l'accusa le persone spiate sono state circa un migliaio. Assolti invece gli altri imputati (un poliziotto, S.B., e un carabiniere, G.D.).\nDipartimento della Protezione Civile - 2010.\nNello scandalo della protezione civile scoppiato nel febbraio 2010 si torna a parlare di Global Security System, la societ\u00e0 di investigazione romana di Marco Bernardini e Gianpaolo Spinelli. Secondo il rapporto di settecento pagine dei Ros di Firenze risalente al 15 ottobre 2009, che ha poi portato a una serie di arresti tra funzionari pubblici e imprenditori a cui la Protezione Civile commissionava gli appalti pubblici, un socio di quella societ\u00e0, E. P., sarebbe stato incaricato dal sodalizio di coloro che si sentivano indagati di monitorare i mezzi di comunicazione per raccogliere articoli e registrazioni televisive in cui si parlasse dei criteri di spartizione degli appalti relativi ai Mondiali di Nuoto, al G8 alla Maddalena, alle celebrazioni per l'Unit\u00e0 d'Italia. Per far ci\u00f2, P. avrebbe richiesto illecitamente all'imprenditore Rossetti, del Salaria Sport Village, i dati anagrafici di alcuni giornalisti per effettuare su di loro aggiornamenti in banche dati riservate, in quanto \"soggetti coinvolti nella vicenda mediatica\".\nVicende a Roma nel 2012.\nIl mandato di arresto per l'utilizzo da parte della Global Security Service, dello stesso Bernardini, di una talpa infiltrata nella Procura di Roma giunger\u00e0 nel luglio 2012 da parte del GIP dottoressa Antonella Minunni su richiesta del PM Dott. Carlo Lasperanza. In quel periodo Marco Bernardini si trovava in Italia in quanto sentito la settimana precedente al procedimento cosiddetto Telecom a Milano. Secondo i magistrati a occuparsi di consultare illecitamente il registro degli indagati (Rege) su commissione (operava su richiesta anche di un'agenzia specializzata in pratiche auto: la Nuova Flaminia Srl) era un Carabiniere in servizio nell'Ufficio Primi Atti di Piazzale Clodio, a Roma, tale Alessandro Prili. Bernardini avrebbe svolto accertamenti su un finanziere, Giuseppe Pinna, che all'aeroporto di Fiumicino si era impegnato a far passare tra i bagagli ordinari un carico di 110 chili di cocaina in cambio di 20\u00a0000 euro. Ad aiutarlo, secondo gli inquirenti, anche un operatore e un ufficiale della Guardia di Finanza in servizio presso la Procura della Repubblica di Roma. Oltre a un appartenente alla Capitaneria di Porto, verosimilmente di Roma. A Marco Bernardini vengono concessi gli arresti domiciliari."}
{"id": "601933", "revid": "768068", "url": "https://it.wikipedia.org/wiki?curid=601933", "title": "Boops boops", "text": "La boga (Boops boops, dal greco \u03b2\u03cc\u03c9\u03c8 \"b\u00f2\u014dps\", letteralmente \"occhio di bue\" (, 1758)) \u00e8 un pesce osseo marino appartenente alla famiglia degli Sparidae.\nDistribuzione e habitat.\n\u00c8 diffuso nell'Oceano Atlantico orientale, dal golfo di Biscaglia (raramente anche in Scozia e nel mar del Nord) alle coste dell'Angola, nel Mar Mediterraneo (dove \u00e8 comunissima) e nel Mar Nero.\nPopola le acque costiere, si trova su fondi variabili ma soprattutto rocciosi e a \"Posidonia oceanica\". \u00c8 meno legato al fondo rispetto agli altri sparidi mediterranei e si pu\u00f2 definire come semipelagica; pu\u00f2 trovarsi anche lontano dalle coste. Spesso di notte si porta in superficie. Catturato fino a 350 metri di profondit\u00e0 ma di solito non scende oltre i 100.\nDescrizione.\nIl corpo \u00e8 molto pi\u00f9 allungato e affusolato che negli altri sparidi mediterranei, tanto che i banchi possono essere confusi per quelli di sardine o di latterini. Gli occhi sono grandi, la bocca piccola ma fornita di denti incisiviformi. Le pinne dorsale e anale hanno raggi spinosi morbidi. La pinna dorsale \u00e8 piuttosto lunga e quando abbassata scompare in un solco dorsale. La pinna caudale \u00e8 forcuta e i lobi appuntiti. Le pinne pettorali sono abbastanza grandi ma pi\u00f9 brevi della testa; le pinne ventrali sono piccole, inserite subito dietro l'origine delle pettorali.\nIl corpo \u00e8 argenteo, il dorso pi\u00f9 scuro, di color grigio-verde, il ventre bianco. Dalla testa partono 3-4 linee longitudinali brune o dorate, non sempre visibili, che raggiungono il peduncolo caudale. All'ascella delle pinne pettorali \u00e8 presente una macchiolina scura. La linea laterale \u00e8 scura. Le pinne sono verdastre, tranne le ventrali e l'anale, biancastre.\nRaggiunge eccezionalmente una lunghezza di 35\u00a0cm, comunemente al massimo 20\u00a0cm.\nBiologia.\nComportamento.\n\u00c8 una specie strettamente gregaria che forma banchi anche di grandi dimensioni. Pu\u00f2 vivere fino a 15 anni.\nAlimentazione.\n\u00c8 una specie onnivora, si nutre prevalentemente di materiale vegetale, crostacei e zooplancton.\nRiproduzione.\nLa boga \u00e8 una specie ermafrodita proterogina: gran parte degli individui giovani sono femmine e invecchiando si trasformano in maschi. Esistono per\u00f2 anche femmine che non cambiano sesso e maschi tali fin dalla nascita. La deposizione avviene in primavera ed estate.\nPesca.\nLa boga si pu\u00f2 catturare quasi con ogni tecnica di pesca costiera, soprattutto tramagli e reti da circuizione ma anche reti a strascico e nasse. Abbocca inoltre molto facilmente alle lenze innescate con vermi marini, pezzetti di gambero, molluschi vari, sardine e anche impasti di pane, sardine, formaggio, ecc. utilizzati comunemente per la pesca dei cefali.\nUtilizzo.\nLe carni non sono molto apprezzate a causa del cattivo odore che pu\u00f2 dar loro la fermentazione del contenuto dell'intestino. Se cucinate fresche possono per\u00f2 essere gradevoli, e compaiono tra i piatti tipici di alcune cucine regionali come ad esempio quella siciliana. Possono essere consumate fritte, alla brace, in carpione o anche entrare nei condimenti di primi piatti come il risotto."}
{"id": "601934", "revid": "1305887", "url": "https://it.wikipedia.org/wiki?curid=601934", "title": "Boga", "text": ""}
{"id": "601935", "revid": "104265", "url": "https://it.wikipedia.org/wiki?curid=601935", "title": "Zerro", "text": "Zerro, nome comune per alcuni pesci di mare della famiglia Centracanthidae, pu\u00f2 indicare"}
{"id": "601938", "revid": "37056", "url": "https://it.wikipedia.org/wiki?curid=601938", "title": "Grongo", "text": ""}
{"id": "601940", "revid": "37056", "url": "https://it.wikipedia.org/wiki?curid=601940", "title": "Palombo", "text": ""}
{"id": "601941", "revid": "54253", "url": "https://it.wikipedia.org/wiki?curid=601941", "title": "Scorfano", "text": ""}
{"id": "601943", "revid": "1240595", "url": "https://it.wikipedia.org/wiki?curid=601943", "title": "Via dei Monti Lariani", "text": "La via dei Monti Lariani \u00e8 un percorso escursionistico costituito in gran parte da sentieri e mulattiere che fiancheggia il lato occidentale del lago di Como partendo dalla citt\u00e0 di Cernobbio e terminando nei pressi della torre Nuova di Sorico.\nIl tragitto completo \u00e8 lungo circa 125\u00a0km e per lunghi tratti coincide con la variante settentrionale del sentiero Italia in Lombardia. Tutto il lungo itinerario \u00e8 ben segnalato e secondo il progetto del C.A.I. di Como si divide in quattro tappe.\nDescrizione.\nPrima tappa: Cernobbio - San Fedele Intelvi.\nSegnavie rosso bianco rosso ed il numero 1.\nLa prima parte \u00e8 una lunga salita su mulattiere da Cernobbio ai piedi della vetta del monte Bisbino. Dal Bisbino si percorre un lungo arco boscoso in cresta che porta fino all'interessante Sasso Gordona. Una vetta rocciosa utilizzata come caposaldo della Frontiera Nord, il sistema difensivo popolarmente noto come Linea Cadorna. Lungo questo tratto si incontrano molte caserme dismesse della Guardia di finanza perch\u00e9 un tempo era molto frequentato da contrabbandieri trovandosi sul confine con la Svizzera.\nSi entra quindi nella val d'Intelvi e si raggiunge San Fedele dove si trova facilmente alloggio.\nBretelle in corrispondenza dei paesi di Moltrasio, Carate Urio e Schignano.\nFacoltative le salite alla vetta del monte Bisbino, monte Colmegnone, chiesetta di San Bernardo, sasso Gordona, pizzo della Croce e monte Generoso.\nSeconda tappa: San Fedele Intelvi - Val Menaggio.\nSegnavie rosso bianco rosso ed il numero 2.\nQuesto tracciato utilizza in gran parte strade costruite durante la prima guerra mondiale nell'ambito della Frontiera Nord.\nIl paesaggio cambia ed \u00e8 pi\u00f9 scoperto permettendo di godere magnifici scorci sul lago di Como, il lago del Piano ed il Ceresio.\nMolte le stradine, in forte pendenza, (bretelle) permettono di scendere nella localit\u00e0 rivierasche, una caratteristiche di tutte le tappe.\nLa val Menaggio offre molte opportunit\u00e0 di alloggio.\nBretelle in corrispondenza dei paesi di Ossuccio, Lenno, Tremezzo, Griante.\nFacoltative le salite alla vetta del monte Costone, alla cima della Duaria e la variante passante per le vette del monte di Lenno, monte Calbiga, monte di Tremezzo e monte Crocione.\nTerza tappa: Val Menaggio - Garzeno.\nSegnavie rosso bianco rosso ed il numero 3.\nQui si percorre a mezza costa una zona un po' selvaggia. Importante lo snodo di Breglia dove incrocia il sentiero delle 4 valli, un lungo itinerario che porta alla frazione Dasio di Valsolda e si pu\u00f2 salire al rifugio Menaggio, punto di partenza dell'alta via del Lario, un percorso impegnativo quasi sempre oltre i 2000 metri.\nBretelle in corrispondenza dei paesi di Acquaseria, Santa Maria Rezzonico, Cremia, Pianello e Musso.\nFacoltative le salite alla vetta del monte Grona e monte Bregagno.\nPossibilit\u00e0 di alloggio a Garzeno.\nQuarta tappa: Garzeno - Sorico.\nSegnavie rosso bianco rosso ed i numeri 4/A e 4/B.\nTappa molto lunga, forse \u00e8 meglio dividerla in due tratti come suggerisce la stessa segnaletica che marca \"A\" fino a Peglio e \"B\", dopo, fino a Sorico.\nSi attraversano la Valle Albano e la Val San Jorio che sono disabitate e molto selvagge dove \u00e8 possibile incontrare caprioli, camosci, marmotte ed anche aquile.\nFacoltative le salite alla vetta del Monte Duria, Monte della Croce, Monte Berlinghera. Una variante alla tappa \u00e8 la salita da Livo alla capanna Como ed al lago Darengo.\nStoria.\nMolte delle localit\u00e0 toccate sono alpeggi di mezza stagione detti \"m\u00fbnt\" (quelli estivi si chiamano \"alp\"), da questo ha origine il nome Via dei Monti Lariani. Infatti la strada, mantenendosi ad un'altezza media di mille metri, collega questo tipo di insediamenti.\nIn questa zona, fino a met\u00e0 Novecento, i bovini vengono spostati 4 volte nell'arco dell'anno. Ogni famiglia possiede una o pi\u00f9 bestie che durante l'inverno restano in paese, normalmente sito in riva al lago, in primavera salgono ai Monti, in estate alle Alpi poi in autunno tornano ai Monti.\nDa lungo tempo nessuno pi\u00f9 possiede l'animale di famiglia ed i contadini di professione concentrano il bestiame nelle poche Alpi rimaste attive, quindi la maggior parte di questi antichi complessi rustici \u00e8 in rovina o \u00e8 stata convertita ad uso turistico."}
{"id": "601944", "revid": "21880", "url": "https://it.wikipedia.org/wiki?curid=601944", "title": "Bavosa", "text": ""}
{"id": "601947", "revid": "37056", "url": "https://it.wikipedia.org/wiki?curid=601947", "title": "Perchia", "text": ""}
{"id": "601950", "revid": "37056", "url": "https://it.wikipedia.org/wiki?curid=601950", "title": "Boccaccia", "text": ""}
{"id": "601952", "revid": "37056", "url": "https://it.wikipedia.org/wiki?curid=601952", "title": "Sugarello", "text": ""}
{"id": "601953", "revid": "775372", "url": "https://it.wikipedia.org/wiki?curid=601953", "title": "Bruce Botelho", "text": "Biografia.\n\u00c8 stato eletto sindaco per la prima volta nel 1989. Dimessosi nel 1991, dal 1994 al 2002 \u00e8 stato \"Attorney general\" del suo Stato: gi\u00e0 nel 1976 vi aveva lavorato come impiegato. Dal 2006 al 2012 \u00e8 stato nuovamente sindaco di Juneau."}
{"id": "601957", "revid": "446353", "url": "https://it.wikipedia.org/wiki?curid=601957", "title": "Zefferino Tom\u00e8", "text": "Biografia.\nLaureatosi in giurisprudenza, fu partigiano durante la Seconda guerra mondiale nelle file della Brigata Osoppo.\nFu eletto al Senato della Repubblica per la I e II legislatura (1948 - 1958) nella Democrazia Cristiana. Fu anche sindaco di San Vito al Tagliamento.\nGrande amico di Pier Paolo Pasolini, con lui fond\u00f2 il Movimento Popolare per l'Autonomia Regionale del Friuli."}
{"id": "601960", "revid": "1563111", "url": "https://it.wikipedia.org/wiki?curid=601960", "title": "Scritti corsari", "text": "Scritti corsari \u00e8 una raccolta di articoli che Pier Paolo Pasolini pubblic\u00f2 tra il 1973 e il 1975 sulle colonne del \"Corriere della Sera\" e delle riviste \"Tempo illustrato\", \"Il Mondo\", \"Nuova Generazione\" e \"Paese Sera\", comprendente una sezione di documenti allegati redatti da vari autori. Usc\u00ec in libreria postumo, nel novembre 1975, sebbene lo scrittore ne avesse gi\u00e0 revisionato le bozze presso l'editore Garzanti.\nSi tratta di una raccolta di interventi il cui tema centrale \u00e8 la societ\u00e0 italiana, i suoi mali e le sue angosce. Pasolini, figura solitaria e analista crudamente lucido, si scontra con quel mondo di perbenismo e conformismo che ritiene responsabile del degrado culturale della societ\u00e0 consumistica.\nOsservatore controcorrente, egli riesce ad esprimere tesi politiche di grande attualit\u00e0, trattando tematiche sociali alla base dei grandi scontri culturali dell'epoca, come l'aborto e il divorzio."}
{"id": "601963", "revid": "37056", "url": "https://it.wikipedia.org/wiki?curid=601963", "title": "Vitella di mare", "text": ""}
{"id": "601965", "revid": "1529788", "url": "https://it.wikipedia.org/wiki?curid=601965", "title": "Tutte le mattine", "text": "Tutte le mattine \u00e8 stato un programma televisivo italiano d'informazione e d'attualit\u00e0 andato in onda su Canale 5 dal 20 settembre 2004 al 9 giugno 2006 sotto la conduzione di Maurizio Costanzo.\nEdizioni.\nPrima edizione.\nLa prima edizione and\u00f2 in onda, sotto la conduzione di Maurizio Costanzo (il quale, nella medesima stagione televisiva, conduceva anche lo storico format domenicale \"Buona Domenica\"), dal 19 aprile al 25 giugno 2004, per tutti i giorni lavorativi (ovvero dal luned\u00ec al venerd\u00ec) nell'orario compreso tra le 9.00 e le 11.15, in diretta dal Teatro Parioli in Roma.\nSeconda edizione.\nLa seconda edizione and\u00f2 in onda, sotto la conduzione di Maurizio Costanzo (il quale, nella medesima stagione televisiva, conduceva anche lo storico format domenicale \"Buona Domenica\"), dal 20 settembre 2004 al 17 giugno 2005, per tutti i giorni lavorativi (ovvero dal luned\u00ec al venerd\u00ec) nell'orario compreso tra le 9.00 e le 11.15, in diretta dal Teatro Parioli in Roma.\nTerza edizione.\nLa terza edizione and\u00f2 in onda, sotto la conduzione di Maurizio Costanzo (il quale, nella medesima stagione televisiva, conduceva anche lo storico format domenicale \"Buona Domenica\"), dal 19 settembre 2005 al 9 giugno 2006, per tutti i giorni lavorativi (ovvero dal luned\u00ec al venerd\u00ec) nell'orario compreso tra le 9.00 e le 11.15, in diretta dal Teatro Parioli in Roma.\nLa trasmissione.\nIn entrambe le edizioni il programma vedeva la collaborazione della giornalista Luisella Costamagna, di Marica Morelli, dello psicologo Raffaele Morelli, di Umberto Broccoli e dell'orchestra diretta da Demo Morselli.\nSono stati spesso ospiti della trasmissione Claudio Lippi, Orietta Berti, Gianni Fantoni, Alessandra Pierelli, Costantino Vitagliano, Serena Bonanno, Edoardo Costa, Ascanio Pacelli. Gli inviati in esterna del programma erano le showgirl Floriana Secondi e Katia Pedrotti.\nLa trasmissione ha cercato di interessarsi agli stessi temi del \"Maurizio Costanzo Show\" (lo storico programma serale condotto, appunto, da Maurizio Costanzo), cercando di sostituirlo nella fascia mattutina e creando un dibattito in studio con la presenza di vari ospiti, in particolare dopo la fine della programmazione dello storico talk show serale.\nVersione pomeridiana.\nDal 18 settembre 2006 la trasmissione \u00e8 slittata alla fascia pomeridiana, con il pubblico in sala, con il nuovo nome di \"Buon pomeriggio\".\nProgrammi ispirati.\nDal gennaio 2008, la fascia del mattino di Canale 5 si \u00e8 definitivamente assestata con l'introduzione di un nuovo programma di informazione, \"Mattino Cinque\", il quale nel settembre 2008 si \u00e8 sdoppiato in \"Mattino Cinque\" e \"Pomeriggio Cinque\", entrambi prodotti da Videonews."}
{"id": "601966", "revid": "765341", "url": "https://it.wikipedia.org/wiki?curid=601966", "title": "Treno gravitazionale", "text": "Un treno gravitazionale \u00e8 un ipotetico mezzo di trasporto con la funzione di viaggiare tra due punti di una sfera, percorrendo un tunnel rettilineo che congiunge i due punti passando direttamente dall'interno della sfera.\nIn un corpo delle dimensioni di un pianeta, questo treno potrebbe essere accelerato usando la sola forza di gravit\u00e0 (ovvero \"cadendo\"), dato che, durante la prima met\u00e0 del viaggio (dalla partenza al centro esatto della corda), essa lo spingerebbe alla minore altezza dal centro di gravit\u00e0. Durante il percorso rimanente, l'accelerazione assume verso opposto a quello del viaggio, ma (tralasciando la dissipazione per attrito) la velocit\u00e0 assunta sarebbe sufficiente a far giungere il treno in superficie (dove arriverebbe a velocit\u00e0 nulla).\nNella realt\u00e0, due motivi principali impediscono l'esistenza di questi treni. Il percorso prospettato perforerebbe il mantello terrestre, attraversando una zona in cui le rocce sono fluide. Non si hanno a disposizione materiali in grado di sopportare tali condizioni di pressione e temperatura. In secondo luogo, l'attrito non sarebbe trascurabile, sebbene si possa ridurre la perdita di energia meccanica per strofinamento usando treni a levitazione magnetica. In ogni caso, a meno che non si espella tutta l'aria dal tunnel, la dissipazione per attrito con l'aria crescerebbe col quadrato della velocit\u00e0, ed eliminare l'aria costerebbe invece potenza addizionale. Il concetto potrebbe avere applicazione sulla Luna, non avendo essa atmosfera e (forse) nemmeno magmi.\nUn treno gravitazionale \u00e8 la versione estrema delle montagne russe, con solo un tratto in discesa seguito da uno in salita. In altre parole, un oscillatore armonico.\nOrigini del concetto.\nNel XVII secolo, lo scienziato britannico Robert Hooke, in una lettera ad Isaac Newton espose l'idea dell'accelerazione di un oggetto all'interno del globo terrestre. Un progetto fu realmente presentato all'Accademia delle Scienze di Parigi nel XIX secolo. L'idea fu riscoperta negli anni sessanta.\nConsiderazioni matematiche.\nEsistono alcune interessanti particolarit\u00e0 del treno gravitazionale."}
{"id": "601967", "revid": "228587", "url": "https://it.wikipedia.org/wiki?curid=601967", "title": "Orba", "text": ""}
{"id": "601975", "revid": "1149807", "url": "https://it.wikipedia.org/wiki?curid=601975", "title": "Tiny Tiger", "text": ""}
{"id": "601979", "revid": "712828", "url": "https://it.wikipedia.org/wiki?curid=601979", "title": "Burrobirra", "text": ""}
{"id": "601984", "revid": "1543377", "url": "https://it.wikipedia.org/wiki?curid=601984", "title": "Microstato (geografia politica)", "text": "Un microstato o ministato \u00e8 uno Stato avente una piccola popolazione o un'estensione territoriale ridotta (rispetto alla maggior parte degli Stati), anche se spesso presenta entrambe le caratteristiche.\nIn linea con questo e la maggior parte delle altre definizioni di microstato gli esempi sono: il Liechtenstein, il Principato di Monaco, San Marino, Nauru, Andorra e gli Stati Federati di Micronesia.\nL'unit\u00e0 politica pi\u00f9 piccola riconosciuta come Stato sovrano \u00e8 Citt\u00e0 del Vaticano, con 842 abitanti nel luglio 2013 e una superficie di soli 0,44\u00a0km\u00b2. Tuttavia, alcuni studiosi contestano la qualificazione della Citt\u00e0 del Vaticano come Stato, sostenendo che non soddisfi i \"criteri tradizionali di statualit\u00e0\" e che lo \"status speciale della Citt\u00e0 del Vaticano \u00e8 probabilmente pi\u00f9 considerato come un mezzo per assicurare al Papa di poter esercitare liberamente la propria spirituale funzione, e sotto questo aspetto \u00e8 vagamente analogo a quello della sede di organizzazioni internazionali.\"\nI microstati non devono essere confusi con le micronazioni, che non sono riconosciute come Stati sovrani. Territori speciali senza piena sovranit\u00e0, come le dipendenze della Corona Britannica (Isola di Man e Isole del Canale), le Regioni Amministrative Speciali cinesi (Hong Kong e Macao) e i territori esterni di Danimarca, Francia, Paesi Bassi, Norvegia e Regno Unito, non sono considerati microstati perch\u00e9 non soddisfano il requisito principale di essere sovrani.\nQuasi tutti i microstati sono isole o piccoli arcipelaghi, tranne quelli europei (con l'esclusione di Malta), e molti di loro sono concentrati in Oceania e nei Caraibi."}
{"id": "601990", "revid": "77358", "url": "https://it.wikipedia.org/wiki?curid=601990", "title": "Julio Cesar Leon", "text": ""}
{"id": "601993", "revid": "1748167", "url": "https://it.wikipedia.org/wiki?curid=601993", "title": "La natura e le sue meraviglie", "text": "La natura e le sue meraviglie (\"True-Life Adventures\") \u00e8 una celebre serie di documentari sugli animali concepita e prodotta da Walt Disney. Nel 1975 fu distribuito il lungometraggio \"Disney e le meraviglie della natura\", composto da spezzoni provenienti da quasi tutti i documentari della serie (tranne \"Perri\").\nSviluppo.\nSi racconta che l'ispirazione fosse venuta a Disney nell'agosto del 1948, mentre era in vacanza in Alaska insieme alla figlia adottiva Sharon Mae Disney. Il primo documentario della serie fu \"L'isola delle foche\", girato nell'autunno 1948 sulle sperdute isole Pribilof, site nel Mare di Bering, dinnanzi alla Baia di Bristol (Alaska). Dato che aveva visto e apprezzato alcuni loro lavori, Walt Disney contatt\u00f2 i coniugi Alfred G. Milotte e Elma Milotte, due noti documentaristi, e li invi\u00f2 in Alaska, senza per\u00f2 avere inizialmente ben presente \u201cche cosa\u201d essi dovessero riprendere. A quel punto, Walt ebbe l'idea di filmare i cicli migratori delle foche e i Milotte si misero al lavoro in tal senso, impressionando ben 30.000 piedi di pellicola in 16\u00a0mm, da cui il regista James Algar e il produttore Ben Sharpsteen ottennero 27 minuti di spettacolo. Il risultato, per\u00f2, non convinse i responsabili della RKO, che all'epoca distribuiva le pellicole della Disney. Essi ritenevano che nessuno si sarebbe seduto in un cinema per mezz'ora soltanto per vedere un film sulla natura.\nWalt chiese allora all'amico Albert Levoy, proprietario del Crown Theater di Pasadena (California), di proiettare il documentario nel suo locale per almeno una settimana (dal 21 dicembre 1948), ossia il periodo minimo per farlo concorrere al premio Oscar (Academy Award). Come spesso accadeva, Disney ebbe buon fiuto e nel 1949 il film vinse l'Oscar quale miglior soggetto per un cortometraggio. Finalmente convinta, la RKO distribu\u00ec ufficialmente \"L'isola delle foche\", il 4 maggio 1949. A esso seguirono negli anni successivi altri sei documentari, solitamente abbinati al cinema con altri film come i Classici Disney. Nel 1953 Disney diede il via ad un'altra notissima serie di 18 documentari, stavolta di tema etnografico, denominata \"Genti e paesi\" (\"People and Places\"), durata sino al 1960. Sempre nel 1953 la produzione di documentari s'intensific\u00f2, con la realizzazione di veri e propri lungometraggi a tema naturale in presa diretta che riuscivano a comporre da soli lo spettacolo di una serata, eventualmente abbinati a cortometraggi di Sinfonie allegre o di Topolino o Paperino.\nLa \"voce narrante\" dei documentari della serie era quella di Winston Hibler, sostituita nelle edizioni italiane da quella di Emilio Cigoli o di Stefano Sibaldi, quando il doppiaggio era a cura della CDC; oppure di Roldano Lupi (\"La valle dei castori\") o di Ivo Garrani (\"La terra, questa sconosciuta\"), quando era affidato alla ODI.\nTrasposizioni letterarie didattiche.\nDa alcuni dei documentari disneyani furono ricavate delle trasposizioni letterarie a scopo didattico (le illustrazioni erano foto tratte dai film e i testi arrangiamenti della \u201cnarrazione\u201d della versione cinematografica), poi tradotti in varie nazioni. Anche in Italia, dove li pubblic\u00f2 l'editore Mondadori, che all'epoca aveva l'esclusiva della Disney, in una collana intitolata per l'appunto \"La Natura e le sue Meraviglie\", che si valeva dell'adattamento ai testi di Alberto Manzi.\nDistribuzione home video.\nVHS.\nLa serie fu distribuita in videocassetta a pi\u00f9 riprese nei primi anni ottanta, e successivamente ristampata nel 1986.\nDVD.\nLa serie \u00e8 stata distribuita in America, Gran Bretagna e Germania in una collezione di quattro volumi, ognuno contenente due dischi. In Italia l'unico cortometraggio disponibile in DVD \u00e8 \"I pescatori alati\", inserito in lingua originale sottotitolato nel DVD di Le avventure di Bianca e Bernie."}
{"id": "602000", "revid": "765341", "url": "https://it.wikipedia.org/wiki?curid=602000", "title": "Charta di Larm\u00e9nius", "text": "La Charta di Larm\u00e9nius (o Carta di Larmenio) \u00e8 un documento, giudicato un falso dalla maggior parte degli storici, con il quale l'ultimo Maestro dell'Ordine dei Templari, Jacques de Molay, prima di subire la condanna al rogo nel 1314, avrebbe affidato la propria carica ad un cavaliere chiamato Jean-Marc Larm\u00e9nius (o de l'Armenie, in latino Johannes Marcus Larmenius).\nIl documento, in latino, si vuole sia stato redatto nel 1324 da questo cavaliere. Successivamente sarebbe stata via via firmata dai Maestri segreti succeduti nel tempo fino al 1705, quando vi fu il primo tentativo laico di \"rifondazione\" dell'ordine Ordine da parte del nipote di Luigi XIV di Francia, Filippo, duca d'Orl\u00e9ans e pi\u00f9 tardi reggente del regno di Francia. Successivamente, dopo la rivoluzione francese, nel 1804 Bernard-Raymond Fabr\u00e9-Palaprat (1773-1838) dichiar\u00f2 di avere scoperto i documenti che avrebbero dovuto provare la successione ininterrotta dei gran maestri templari, anche dopo la condanna al rogo di de Molay. Sulla base di queste asserzioni Pelaprat fond\u00f2 nello stesso anno \"l'Antico e Sovrano Ordine Militare del Tempio di Gerusalemme\", un'istituzione neo-cavalleresca e non massonica, nominandosi gran maestro.\nLa \"Charta\" inizia e termina con le seguenti parole: \"\"Ego frater Johannes Marcus Larmenius, hierosolymitanus, Dei gratia et secretissimo venerandi santissimisque martyris supremi Templi militiae magistri (cui honos et gloria) decreto, communi fratrum concilio confirmato, super universum Templi ordinem, summo et supremo magist\u00e9rio insignitus, singulis has decretales litteras visuris, Salutem! Salutem! Salutem! ...Fiat sicut dixi. Fiat! Amen! Ego Johannes-Marcus Larmenius, dedi die decima tertia februari 1324\".\"\nLa \"Charta\" \u00e8 alla base della pretesa di molte associazioni neotemplari di discendere direttamente dall'autentico e antico Ordine dei Templari, soppresso nel 1314 da papa Clemente V con provvedimento perenne, pena la scomunica."}
{"id": "602002", "revid": "580197", "url": "https://it.wikipedia.org/wiki?curid=602002", "title": "Coppa delle Fiere 1968-1969", "text": "L'undicesima edizione della Coppa delle Fiere venne disputata nella stagione 1968-69. La competizione fu vinta dal , che sconfisse in finale l'. Si tratt\u00f2 della seconda finale consecutiva persa da una squadra ungherese, mentre per la squadra inglese si tratta del principale trofeo internazionale."}
{"id": "602017", "revid": "1602064", "url": "https://it.wikipedia.org/wiki?curid=602017", "title": "Passo Baremone", "text": "Il passo Baremone, conosciuto anche col nome di passo del Mar\u00e8, \u00e8 un passo di montagna posto a 1.450\u00a0m s.l.m. nel gruppo del passo di Crocedomini tra la Val Sabbia e la Val Trompia (Brescia); mette in comunicazione il lago d'Idro con la testata del bacino del Mella, attraverso il passo del Maniva. La strada fu costruita nel 1559 da Sigismondo Lodrone.\nDal punto di vista amministrativo si trova nel comune di Anfo.\nDal valico partono diverse escursioni le principali interessano la Corna Blacca (2000\u00a0m), il forte di Cima Ora e il complesso della Rocca d'Anfo, fortificazione di epoca napoleonica di notevole interesse storico e militare.\nIn bicicletta.\nLa salita dal versante valsabbino \u00e8 particolarmente impegnativa da percorrere in bicicletta. Partendo da Anfo sul Lago d'Idro a 380\u00a0m s.l.m. dopo 11\u00a0km di ascesa ad una pendenza del 9,2% di media (con una punta massima del 16%) si giunge a un rifugio-ristorante dal quale la strada poi prosegue per il Dosso Alto e dopo 14 chilometri si raggiunge il passo del Maniva. \u00c8 possibile inanellare questa salita con altri 9 colli per un dislivello complessivo di . L'esposizione a sud-ovest rende la salita particolarmente assolata.\nMolto impegnativa anche la salita da Bagolino attraverso il passo del Maniva che lungo 12\u00a0km presenta una pendenza media dell'8% e una massima del 20%."}
{"id": "602019", "revid": "1745361", "url": "https://it.wikipedia.org/wiki?curid=602019", "title": "Estrazione", "text": ""}
{"id": "602020", "revid": "291370", "url": "https://it.wikipedia.org/wiki?curid=602020", "title": "Caradrio", "text": "Il caradrio (anche caladrio o calandro) \u00e8 un uccello bianco che, secondo la leggenda, viveva nei giardini reali. Ha la caratteristica unica di espellere feci mentre mangia. Platone lo cita nel \"Gorgia\" nel discorso di Socrate con Callicle per raffigurare l'uomo dissoluto alla perpetua ricerca dei piaceri.\nPoteri.\nLe sue feci si dice abbiano il potere di curare le infiammazioni degli occhi. Inoltre esso aveva la capacit\u00e0 di sapere se una persona era affetta da una malattia mortale o no. In tal caso l'uccello distoglieva lo sguardo dal malato, altrimenti lo fissava e ne assorbiva i malesseri, poi volava verso il sole bruciando in tal modo le malattie raccolte.\nSimbologia.\nConsiderato nel medioevo simbolo di purezza e del sacrificio di Cristo."}
{"id": "602023", "revid": "287204", "url": "https://it.wikipedia.org/wiki?curid=602023", "title": "Tomas Danilevicius", "text": ""}
{"id": "602024", "revid": "1442080", "url": "https://it.wikipedia.org/wiki?curid=602024", "title": "Franco Caprioli", "text": "Biografia.\nA Mompeo, in provincia di Rieti,Franco Caprioli si dedic\u00f2 inizialmente alla pittura prendendo lezioni da un maestro; nel 1934 realizz\u00f2 un affresco nell'abbazia benedettina di Farfa.\"\" Si trasfer\u00ec poi a Roma dove espose alla galleria S.A.C.A. in una mostra personale patrocinata da noti artisti liberty; si dedic\u00f2 poi, dal 1937, all'illustrazione e al disegno, pubblicando su vari periodici come \"Argentovivo\" ed esordendo come autore di fumetti pubblicando la serie \"Gino e Piero\" (storie di due patriottici adolescenti) sul \"Vittorioso\", rivista con la quale collaborer\u00e0 fino al 1967. Nello stesso periodo incominci\u00f2 a collaborare anche con \"l'Audace\" dove pubblic\u00f2 la serie \"La perla nera\" scritta da Gian Luigi Bonelli Per Topolino realizzo \"Fra i canachi di Matarewa\" poi rinominata \"L'Isola Gioved\u00ec\", una storia ambientata nei Mari del Sud. Durante la guerra si sposo'con Francesca Duranti e continu\u00f2 la collaborazione con \"Il Vittorioso.|Franco Caprioli \u00e8 autore notevole sia per lo stile grafico innovativo e ispirato al pointlisme francese, caratterizzato da un disegno pulito, lineare, minuzioso, dalle ombreggiature a fitti puntini, sia per la serie di suggestivi racconti d'avventura spesso ambientati nei mari del sud. Al suo stile e ai temi delle sue storie, specialmente quelle ambientate nei Mari del Sud,si ispirarono molti altri disegnatori.\"\nNel dopoguerra su Giramondo fupubblicata'L'isola tabu', e poi Caprioli riprese la collaborazione con \"Topolino e Il Vittorioso\"; la collaborazione con quest'ultimo continuer\u00e0 fino al 1967, producendo storie come \"\"Mino Dario e C\", \"L'elefante Sacro\", \"Una Strana Avventura\", \"Dakota Jim\"\" Aquila maris e tante altre. Pass\u00f2 poi a collaborare con \"Il Giornalino\" per il quale realizz\u00f2 molte illustrazioni e copertine. \nDurante gli anni cinquanta pubblic\u00f2 ancora con il Vittorioso numerose storie oltre a realizzare illustrazioni per pubblicazioni di vario genere come enciclopedie, riviste e romanzi. Inoltre realizz\u00f2 per molti anni illustrazioni per un libro sulla preistoria, \"Viaggio attraverso la preistoria'pubblicato poi dall'editore Armando Curcio nel 1965.\"\" Quando la collaborazione con \"Il Vittorioso (diventato Vitt) si interruppe alla fine degli anni sessanta per chiusura del giornale incominci\u00f2 a lavorare per lo Studio Giolitti di Roma grazie al quale pubblic\u00f2 anche in Gran Bretagna, Francia e Germania con moltissime illustrazioni e storie. I lavori eseguiti per la Francia furono pubblicati in Italia solo nel 2001, mentre quelli per \u013a'Inghilterra nel 2005.\nSuccessivamente, lavor\u00f2 per il settimanale per ragazzi \"Il Giornalino\", per il quale disegn\u00f2 storie e adattamenti di opere letterarie di Giulio Verne (\"L'isola misteriosa\", \"Un capitano di 15 anni\" e \"I figli del Capitano Grant\") ed altri autori.\n'Moby Dick' riduzione a fumetti del romanzo di Melville fu pubblicato postumo dai Fratelli Spada nel 1975, nel n. 20 de \"I quaderni del fumetto\". Franco Caprioli mor\u00ec a Roma l'8 febbraio 1974.\nNel 1987 Paolo Ferriani Editore gli dedic\u00f2 il secondo numero della collana \"I quaderni del fumetto italiano\" realizzato da Luigi Bernardi, Paolo Ferriani.\nNel 2005 usc\u00ec un libro biografico della casa editrice Mercury, 'A tu per tu con Franco Caprioli', scritto dalla figlia Fulvia con Gianni Brunoro.\nIl centenario della sua nascita fu celebrato in modo grandioso a Moura, in Portogallo, nel 2012. \nA Roma. Nel quartiere di Mezzocammino, nel 2005, gli fu intitolata una strada."}
{"id": "602026", "revid": "119431834", "url": "https://it.wikipedia.org/wiki?curid=602026", "title": "Massimo Di Giorgio", "text": "Biografia.\nNel 1975, all'et\u00e0 di 17 anni, salta 2,17 m ottenendo la migliore prestazione mondiale della categoria allievi.\nI suoi pi\u00f9 grandi risultati sono la medaglia d'oro ai Giochi del Mediterraneo del 1979 a Spalato, la medaglia di bronzo in Coppa Europa nel 1981 a Zagabria, il sesto posto in Coppa del mondo dello stesso anno a Roma e la medaglia di bronzo agli Europei indoor di Budapest del 1983. Ha migliorato per cinque volte il primato italiano, portandolo da 2,25 m (il 15 aprile 1979) a m 2,30 (il 15 giugno 1981).\nNon ha potuto gareggiare ai Giochi olimpici di a causa del boicottaggio che ha impedito agli atleti militari italiani di parteciparvi, mentre ha dovuto rinunciare a competere a per un infortunio.\nTerminata l'attivit\u00e0 agonistica, Di Giorgio si \u00e8 candidato a sindaco della sua citt\u00e0 con una lista civica e nel 2004 ha conteso a Franco Arese la presidenza della FIDAL."}
{"id": "602031", "revid": "123717329", "url": "https://it.wikipedia.org/wiki?curid=602031", "title": "Humanitas", "text": "L'humanitas \u00e8 un valore etico nato e affermatosi nel Circolo degli Scipioni, con il quale si sostenevano gli ideali di attenzione e cura benevola tra gli uomini.\nIsaak Heinemann, filologo e professore di letteratura classica e ellenistica, ha sintetizzato in un suo studio i vari aspetti che il concetto di \"humanitas\" ha avuto nel suo sviluppo storico:\nL\"humanitas\" del \"Circolo degli Scipioni\".\nIl concetto di \"humanitas\" ha la sua implicita formulazione nell'opera letteraria di Terenzio, autore di teatro che rifacendosi alla tradizione menandrea elabora ulteriormente la funzione etica nel dramma teatrale, e sviluppa in modo approfondito i rapporti interpersonali e i caratteri psicologici dei suoi personaggi. In particolare il concetto viene espresso nella sua commedia \"Heautontimorumenos\" (\"Il punitore di se stesso\") del 165 a.C., dove il personaggio Cremete si accorge che un altro protagonista della commedia, Menedemo, sta attraversando un periodo della vita travagliato, ma al tentativo di Cremete di conoscere i motivi del suo disagio lo invita a non occuparsi di fatti che non lo riguardano. Cremete allora obietta che \u00e8 suo dovere e diritto di uomo interessarsi degli altri uomini e di cercare di sollevarli dal dolore poich\u00e9\nIn questo modo \nSvetonio, autore di una \"Vita di Terenzio,\" descrive l'ambiente storico culturale che avrebbe generato il principio dell\"humanitas\" di Terenzio. Quest'ultimo era divenuto, con la sua frequentazione del \"Circolo degli Scipioni\", una sorta di portavoce dei nuovi valori politici filoellenici che, dopo la conquista del Mediterraneo, diffondono la cultura greca negli ambienti altolocati romani. Qui compaiono personaggi come lo storico greco Polibio (ca 202-120 a.C.) e successivamente il filosofo Panezio di Rodi (185-110 a.C.) i quali, mettendo in contatto il mondo spirituale romano con la filosofia ellenica, si fanno banditori di un nuovo sistema politico, al quale si oppone decisamente il tradizionalista Catone il Censore. L\"humanitas\" del circolo degli Scipioni vuole incarnarsi invece nella nuova \"virtus\" del Romano portatore di un compito morale e politico da realizzare con il dominio universale di Roma, che ha la missione di proteggere tutte le genti ed assicurare loro la pace e la giustizia.\nL\"humanitas\" gi\u00e0 presente nella classe politica romana.\nIn realt\u00e0 gli intellettuali romani, affascinati dalla cultura greca, cercavano di nobilitare quella romana senza rinunciare a quei valori che avevano reso grande Roma. Essi progettavano una fusione tra gli ideali di perfezione, armonia e sviluppo delle doti umane propri della civilt\u00e0 greca e i tradizionali valori dell'aristocrazia latifondista romana: il \"mos maiorum\", i costumi degli antenati, il senso di legalit\u00e0, severit\u00e0, austerit\u00e0, frugalit\u00e0 e compostezza di comportamenti energici e ispirati alla \"virtus\" la cui purezza era strenuamente difesa da Catone \"il censore\".\nLa classe politica che aveva progettato e realizzato la conquista romana del Mediterraneo orientale aveva gi\u00e0 colto e apprezzato le novit\u00e0 politiche e culturali della cultura ellenistica prima ancora che queste trovassero espressione nel \"Circolo degli Scipioni\". Ad esempio fin da Alessandro Magno e poi dai Tolomei e dai Seleucidi la propaganda politica si serviva di aspetti formali religiosi come elementi per rafforzare il potere politico, e non era un caso che Scipione l'Africano si intrattenesse per lungo tempo nel tempio di Giove Capitolino per diffondere la voce che egli discutesse con il suo divino padre.\nGli aristocratici romani poi avevano utilizzato la poesia come strumento di propaganda politica, tanto che spesso i poeti accompagnavano i condottieri con il compito di descrivere liricamente alla maniera ellenistica le loro imprese di guerra: valga l'esempio di Quinto Ennio, al seguito di Marco Fulvio Nobiliore nella sua guerra contro gli Etoli, che per ricordo di quella campagna compose l\"Ambracia\".\nHumanitas e \"recte loqui\".\nL'idea che la vita condotta secondo l'ideale della \"humanitas\" si dimostri anche con l'arte del parlar bene (\"recte loqui\") si trasmette dal circolo degli Scipioni a Cicerone (106 a.C.-43 a.C.), al quale si deve lo sviluppo dell'ideale umanistico come acquisizione da parte dell'oratore di una cultura enciclopedica che lo renda esperto in tutte le discipline, cos\u00ec che primeggi \"in omni genere sermonis et humanitatis\" (\"in ogni specie di conversazione e in tutto ci\u00f2 che riguarda l'uomo\"): \"in omni recto studio atque humanitate\" (\"in ogni studio onesto e in ogni aspetto dello scibile umano\"). In questo modo Cicerone elabora per primo il principio fondamentale degli studi umanistici basato su una cultura letteraria che non ha scopi pratici e che non \u00e8 neppure erudizione ma \"otium\", dedicato a formare un'etica che migliori il cittadino e che esprima un'attivit\u00e0 culturale (\"otium\") come autonoma ed avente una sua dignit\u00e0, non meno dell'attivit\u00e0 politica (\"negotium\").\nAulo Gellio (125 ca.\u2013180), scrittore e giurista romano vissuto in epoca imperiale, nel chiarire ulteriormente il significato del termine \"humanitas\" lo accosta alla \"philanthrop\u00eca\" e soprattutto alla paideia dei Greci, da intendersi come \"eruditio et institutio in bonas artes\". Sono dunque massimamente \"humani\" non solo coloro che sono stati educati al gusto delle \"bonae artes\" ma anche chi semplicemente si sente attratto da esse (\u00ab\"quas qui percupiunt adpetuntque, hi sunt vei maxime humanissimi\"\u00bb). Per questo non \u00e8 necessario che chi ha ricevuto un'educazione \"umanistica\" sia in grado di produrre arte, purch\u00e9 abbia la capacit\u00e0 di apprezzarla e conoscerla: ad esempio, Scipione, uomo \u00abdoctissimus atque humanissimus\u00bb, comprendeva (intelligebat) e apprezzava la manifattura dei vasi di bronzo corinz\u00ee; una persona priva di \"humanitas\" non sarebbe invece stata in grado di riconoscerne gli aspetti estetici.\nL\"humanitas\" dell'Umanesimo.\nL\"humanitas\" intesa come \"paideia\", cio\u00e8 l'idea che nella cultura confluiscano la sapienza degli antichi, le tradizioni letterarie e le istituzioni politiche della storia passata, si ritrova per certi aspetti ripresa nell'Umanesimo, che confluir\u00e0 nel Rinascimento:\nL'ideale dell\"humanitas\" all'interno della cultura filosofica romana, caratterizzata dall\"eclettismo\", coniugante in s\u00e9 le varie filosofie ellenistiche, porta all'affermazione ciceroniana del valore etico e pratico della cultura e alla dimensione elitaria ed autosufficiente del saggio proclamata dallo stoico Seneca, idee che si tradurranno, pi\u00f9 di mille anni dopo, nella fondazione dell'Umanesimo da parte di Francesco Petrarca."}
{"id": "602032", "revid": "367445", "url": "https://it.wikipedia.org/wiki?curid=602032", "title": "Omnibus (programma televisivo)", "text": "Omnibus \u00e8 un talk show italiano di attualit\u00e0 e di politica in onda su LA7 dal 18 marzo 2002 e condotto, a rotazione, da diversi giornalisti del TG LA7.\nLa trasmissione.\nI primi anni.\nIl programma \u00e8 andato in onda per la prima volta il 18 marzo 2002, in seguito alla decisione da parte della propriet\u00e0 della neonata LA7 di voler cambiare la propria mission di riferimento, accantonando l'idea iniziale di TV dedicata al pubblico giovane per diventare una rete maggiormente votata all'informazione.\nIl programma era curato dalla redazione giornalistica del TG LA7, e nel primo periodo andava in onda sotto forma di \"contenitore\", dalle 7.15 alle 19.45, coprendo tutto il palinsesto del day-time dell'emittente intervallato da altre rubriche autonome, diverse trasmissioni dedicate all'informazione, tre edizioni del telegiornale e dieci appuntamenti \"flash\" della testata, a testimoniare la volont\u00e0 di coprire con l'informazione l'intera giornata.\nNella sua versione originale, il programma si apriva con l'oroscopo di Susanna Schimperna, seguito dalla rassegna stampa condotta da Andrea Pancani e Marica Morelli (dal 10 gennaio sostituita da Paola Cambiaghi) per i quotidiani italiani e da Anne Tr\u00e9ca per quelli esteri, mentre ad Antonello Piroso spettava il compito di moderare il dibattito in studio con ospiti sul \"tema del giorno\" riguardante la politica estera o interna. Sempre nella prima parte del mattino trovavano spazio anche le previsioni meteo di Paolo Sottocorona e l'informazione sul traffico curata da Enrico Vaime. L'impostazione della trasmissione nelle ore successive era invece meno rigida, dedicando spazio anche a temi leggeri riguardanti lo spettacolo, la musica o il cinema, con segmenti condotti a rotazione da Selena Pellegrini, Gianluigi De Stefano, Bruno Pellegrini, Flavia Cercato e Carlo Pizzati.\nLa trasmissione viene trasmessa anche nel weekend, venendo condotta il sabato e la domenica (nelle sue prime stagioni) da Guido Schwarz e Rosanna Cacio. Nella sua prima versione, il programma raggiungeva un discreto risultato d'ascolto, intorno al 4% di share.\nSotto la direzione Mentana.\nCon l'arrivo di Enrico Mentana alla direzione del TG LA7, anche i programmi curati dalla testata passarono sotto la sua supervisione.\nNel corso delle stagioni, la trasmissione ha ridotto sempre pi\u00f9 le ore di trasmissioni fino a stabilirsi in palinsesto nelle prime ore della mattinata, mantenendo le rubriche del meteo (a Sottocorona \u00e8 stato affiancato Mario Giuliacci), la rassegna stampa e il dibattito in studio. Attualmente la conduzione del programma \u00e8 affidata, a rotazione, alle giornaliste Gaia Tortora, Alessandra Sardoni e Flavia Fratello, mentre in passato il programma \u00e8 stato condotto dall'attuale conduttore di \"Coffee Break\" Andrea Pancani.\nil 9 maggio 2012 Omnibus, ha festeggiato le 3000 puntate con la Raccolta delle sigle. Dal 27 agosto 2012 al 13 giugno 2014, inoltre, il programma \u00e8 andato in onda anche in seconda serata con il titolo \"Omnibus Notte\", condotto da Flavia Fratello e Edgardo Gulotta a rotazione.\nSigle.\nLe sigle prima del 2008 son state prese da canzoni di artisti\n2002-2004: The String Thing - Soul Ascendants \n2004-2006: Further In Time - Afro Celt Sound System \n2006-2008: Busenfreund (dZihan &amp; Kamien Dub) - Tosca"}
{"id": "602035", "revid": "125330485", "url": "https://it.wikipedia.org/wiki?curid=602035", "title": "Lingua mochena", "text": "La lingua m\u00f2chena (nome nativo \"Bersntoler sproch\", in tedesco \"Fersntalerisch\" o \"Mochenische\") \u00e8 una lingua appartenente al gruppo delle lingue tedesche superiori, parlata nei tre comuni italiani siti nel versante orientale della valle dei M\u00f2cheni o del Fersina (\"Bersntol\"), in provincia di Trento: Fierozzo (\"Vlarotz\"), Frassilongo (\"Garait\"), Pal\u00f9 del Fersina (\"Palai en Bersntol\") e, in forma minoritaria nel comune di Sant'Orsola Terme (\"Oachpergh\"), sulla sponda occidentale. \u00c8 parlato da poche persone in alcune zone del comune di Pergine Valsugana, soprattutto nelle frazioni situate all'imbocco della Valle dei M\u00f2cheni.\nEtimologia.\nIl termine \"m\u00f2cheno\" \u00e8 un esoetnico, ossia un nome attribuito ad un gruppo di persone da altri esterni a tale gruppo. Popolarmente, il termine veniva ricondotto al verbo \"m\u00f2chen\" (\"fare\"), secondo uno schema comune per cui un gruppo di persone viene chiamato con una frase tipica del suo parlato (come accade ad esempio anche con i \"vucumpr\u00e0\").\nSi tratta per\u00f2 di una paretimologia: il termine \"m\u00f2cheno\" \u00e8 infatti da ricondurre ad un gruppo di vocaboli indicanti, generalmente in senso dispregiativo, gli abitanti della montagna di lingua tedesca, come \"m\u00f2ch\" in Val di Fassa, \"much\" in Veneto e Friuli, e \"tamocco\" in Alto Adige; etimologicamente, risalgono tutti ad un termine indicante il proprietario di un maso. Tutti questi termini derivano dalla parola del medio alto tedesco (tra 1050 e 1350) \"der mocke\", usata per indicare \"persone rozze e incolte\". \nStoria.\nSembra essere una diretta derivazione dell'alto tedesco antico importato nel Medioevo, alla fine del XIII secolo. L'origine sembra vada fatta risalire ad un'immigrazione di coloni tedeschi, chiamati dai signori feudali di Pergine allo scopo di rendere produttiva una zona fino ad allora scarsamente antropizzata. Tale immigrazione non rappresent\u00f2 un fatto isolato, trovando corrispondenza in analoghi fenomeni documentati per altre localit\u00e0 della Valsugana e, pi\u00f9 in generale, per tutto il Trentino orientale.\nSpecificatamente per la valle dei m\u00f2cheni, \u00e8 stato rilevato che il flusso migratorio che ha pi\u00f9 influito sull'attuale lingua in uso, deve essere fatto risalire ai primi coloni del 1200-1300 e non, come a volte si pensa, a quello successivo del 1400-1500 dei minatori (knoppen). Questo perch\u00e9 il contributo linguistico dato dai secondi, ha lasciato molte meno tracce nella lingua attualmente usata, rispetto al primo flusso medievale.\nLa provenienza dei coloni m\u00f2cheni, nel tempo, \u00e8 stata variabile, principalmente da territori germanofoni, ma non solo; molti di essi provenivano dall'attuale Tirolo austriaco, dalla Baviera ma anche da altri territori trentini germanofoni (Altipiani Cimbri) e in misura minore anche da zone di lingua romanza, come Vicenza, Bologna e Bergamo. \nDopo la repressione dell'epoca fascista, con la proibizione dell'uso della lingua germanica, e dopo il disinteresse del secondo dopoguerra, solo a partire dagli anni sessanta si \u00e8 avuta una lenta rivalutazione di questa e delle altre minoranze linguistiche presenti nell'ambito della provincia di Trento. La lingua \u00e8 ufficialmente riconosciuta con la legge provinciale del 1987 che sancisce la nascita dell'Istituto culturale m\u00f2cheno - cimbro.\nDiffusione.\nSono state censite 2.278 persone parlanti nel 2001, mentre nel 2011 il numero \u00e8 sceso a 1.660.\nAlcuni cognomi tuttora presenti in trentino, sono di origine m\u00f2chena, come: Corn, Gozzer, Iobstraibizer, Marchel, Moltrer, Oberosler, Pompermai(j)er, Rodler, Froner, Laner, Puecher (Fierozzo-Frassilongo), Moar (Pal\u00f9), Bort, Broll-Brol (Sant'Orsola Terme) .\nLa lingua m\u00f2chena a sua volta si pu\u00f2 distinguere in tre diverse sotto varianti, la variante di Pal\u00f9, di Fierozzo e quella di Roveda, che possono differire sia in alcuni termini che nell'accento.\nCaratteristiche e tutela.\nIl mocheno non va confuso col cimbro, lingua peraltro di origini affini, parlata in un'area del Trentino (a Luserna) e in parte nelle province di Vicenza, Verona, Belluno e Treviso (nel Cansiglio). Dal 2004 l'Istituto che cura la conservazione, lo sviluppo della lingua e della cultura m\u00f2chena si \u00e8 distaccato dall'analoga istituzione che opera a Luserna per il cimbro.\nLa lingua mochena \u00e8 oggetto di protezione e diffusione culturale da parte dell'Istituto culturale mocheno (\"Bersntoler Kulturinstitut\").\nStrumenti di diffusione e mantenimento della lingua sono i corsi che annualmente, grazie a iniziative degli enti locali, vengono organizzati anche per adulti, gratuiti, suddivisi in tre diverse difficolt\u00e0, base, intermedio e avanzato.\nEsempio di testo.\nQuesto \u00e8 il testo del Padre nostro:"}
{"id": "602045", "revid": "858648", "url": "https://it.wikipedia.org/wiki?curid=602045", "title": "Ferenc Gyurcs\u00e1ny", "text": "Dal 29 settembre 2004 al 14 aprile 2009 rivestiva la carica di primo ministro.\nBiografia.\nGyurcs\u00e1ny nacque in una cittadina situata nella parte ovest dell'Ungheria. A Budapest frequent\u00f2 il prestigioso istituto superiore scolastico \"Ap\u00e1czai Csere J\u00e1nos\". Poi si trasfer\u00ec a P\u00e9cs dove, iscrittosi nella locale universit\u00e0, ottenne dapprima la qualifica d'insegnante (1984) e successivamente consegu\u00ec la laurea in economia (1990).\nNel 1984 inizi\u00f2 a fare politica nella Lega della Giovent\u00f9 Comunista Ungherese (KISZ), rivestendo la carica di vice presidente della sede di P\u00e9cs fino al 1988. Nel 1989 fu nominato presidente del comitato centrale del KISZ per l'universit\u00e0.\nSuccessivamente al crollo del blocco comunista Gyurcs\u00e1ny ottenne la presidenza del DEMISZ, l'organizzazione giovanile nata dalla dissoluzione del KISZ.\nNel 1990 inizi\u00f2 a lavorare per i nuovi istituti finanziari privati ungheresi, dove raggiunse in breve tempo cariche di prestigio. Approfitt\u00f2 dei numerosi processi di liberalizzazione dei settori produttivi fino ad allora in mano allo stato, tanto che accumul\u00f2 una discreta fortuna economica che gli fece raggiungere il 50\u00ba posto nella classifica degli imprenditori pi\u00f9 ricchi di Ungheria (da cui il soprannome \"il socialista in limousine\" affibbiatogli pi\u00f9 di recente).\nNel 2002 ritorn\u00f2 ad interessarsi alla politica, come consigliere di P\u00e9ter Medgyessy, il futuro primo ministro ungherese. Dal maggio 2003 fino al settembre 2004 fu nominato ministro dello sport. Da ricordare come sotto il suo mandato gli atleti ungheresi furono coinvolti in un clamoroso caso di doping durante le Olimpiadi di Atene del 2004.\nDal gennaio 2004 fino al settembre 2004 divenne presidente del MSZP nella regione nord occidentale del Gy\u0151r-Moson-Sopron. Nell'estate del 2004 entr\u00f2 in disaccordo con il primo ministro Medgyessy e diede le dimissioni da ministro. Segu\u00ec una crisi di governo, il SZDSZ, alleato del partito socialista, chiese ed ottenne le dimissioni di Medgyessy. Il MSZP, in accordo con il SZDSZ, propose Gyurcs\u00e1ny come nuovo primo ministro. Il 29 settembre 2004 il parlamento ungherese (con 197 voti, 12 contrari e l'astensione della minoranza) confer\u00ec il nuovo incarico di primo ministro a Gyurcs\u00e1ny.\nLe elezioni parlamentari del 2006 conferirono una vittoria della coalizione MSZP - SZDSZ. Gyurcs\u00e1ny mantenne quindi la carica di primo ministro.\nLa crisi del 2006.\nNel settembre 2006 viene diffusa una registrazione audio di una riunione del partito socialista a Balaton\u0151sz\u00f6d, nella quale il premier confessa d'aver deliberatamente nascosto ai cittadini la grave situazione economica del paese e d'aver, conseguentemente, vinto le elezioni di maggio soltanto grazie alle menzogne. La riunione era a porte chiuse e i partecipanti supponevano che nessuno avesse potuto ascoltare cosa fosse stato detto dal premier. Qualcuno invece invi\u00f2 la registrazione dei discorsi alla radio ungherese (Magyar R\u00e1di\u00f3) e alla maggior parte degli organi d'informazione il 17 settembre 2006; lo stesso giorno Gyurcs\u00e1ny pubblic\u00f2 il testo del discorso nel suo blog personale.\nIl 18 settembre alcune centinaia di persone hanno dato vita a proteste spontanee di fronte alla sede del parlamento ungherese, chiedendo le dimissioni del governo e una nuova consultazione elettorale. I manifestanti si sono portati di fronte alla sede della televisione pubblica, cercando di entrare per poter mandare in onda un loro appello.\nDurante la notte alcune frange di teppisti e manifestanti di estrema destra si sono scontrati con il cordone di polizia che ha risposto lanciando lacrimogeni. Non si sono registrate vittime ma alcune persone sono rimaste ferite gravemente.\nTibor Navraciscs, capogruppo in parlamento del FIDESZ, ha immediatamente espresso solidariet\u00e0 nei confronti dei manifestanti\nI parlamentari del partito socialista hanno espresso solidariet\u00e0 e pieno appoggio al primo ministro, lo stesso Gyurcs\u00e1ny ha respinto le richieste di dimissioni e ha sostenuto che la rivolta deve essere fermata con ogni mezzo.\nNei giorni successivi il 18 settembre si potevano contare circa 15.000 manifestanti nella citt\u00e0 di Budapest, mentre nelle province della nazione non si hanno notizie di manifestazioni simili.\nNella notte del 24 settembre le 25.000 persone che presidiavano Piazza Kossuth decidono di porre fine alla protesta. Il Fidesz, comunque, ha annunciato ai manifestanti che avrebbe continuato a chiedere le dimissioni del primo ministro in Parlamento, formalizzando tale richiesta il giorno successivo.\nIl \"dopo-Amministrative\".\nIl 1\u00ba ottobre 2006, le elezioni amministrative, riguardanti gran parte del paese, segnano una sconfitta pressoch\u00e9 generalizzata del PSOU, tanto che l'opposizione chiede al presidente del Consiglio di dimettersi entro settantadue ore. Ferenc Gyurcs\u00e1ny, da parte sua, chiede il voto di fiducia per il suo esecutivo. Il parlamento si pronuncia favorevolmente con 205 voti: solo 3 deputati della coalizione di maggioranza votano contro il primo ministro. La votazione \u00e8 stata a voto palese su richiesta espressa dello stesso Gyurcs\u00e1nyi.\nLa Coalizione Democratica.\nNel 2011 abbandona il Partito socialista e d\u00e0 vita alla \"Coalizione Democratica\".\nVita personale.\n\u00c8 sposato con Kl\u00e1ra Dobrev e ha quattro figli, di cui due dal precedente matrimonio."}
{"id": "602046", "revid": "21105", "url": "https://it.wikipedia.org/wiki?curid=602046", "title": "Serie geometriche", "text": ""}
{"id": "602058", "revid": "80094153", "url": "https://it.wikipedia.org/wiki?curid=602058", "title": "Fiat 2300", "text": ""}
{"id": "602059", "revid": "584834", "url": "https://it.wikipedia.org/wiki?curid=602059", "title": "SS20", "text": ""}
{"id": "602061", "revid": "77509809", "url": "https://it.wikipedia.org/wiki?curid=602061", "title": "SS 20", "text": ""}
{"id": "602065", "revid": "161374", "url": "https://it.wikipedia.org/wiki?curid=602065", "title": "SS202", "text": ""}
{"id": "602070", "revid": "161374", "url": "https://it.wikipedia.org/wiki?curid=602070", "title": "SS 202", "text": ""}
{"id": "602072", "revid": "161374", "url": "https://it.wikipedia.org/wiki?curid=602072", "title": "SS237", "text": ""}
{"id": "602073", "revid": "161374", "url": "https://it.wikipedia.org/wiki?curid=602073", "title": "SS 237", "text": ""}
{"id": "602074", "revid": "1860834", "url": "https://it.wikipedia.org/wiki?curid=602074", "title": "Conf\u00e9d\u00e9ration mondiale des activit\u00e9s subaquatiques", "text": "La Conf\u00e9d\u00e9ration Mondiale des Activit\u00e9s Subaquatiques (CMAS) (Confederazione Mondiale delle Attivit\u00e0 Subacquee) \u00e8 la confederazione internazionale che raggruppa alcune federazioni nazionali di attivit\u00e0 subacquee. Riconosciuta dal CIO.\nStoria.\nFondazione.\nVenne fondata a Monaco il 10 gennaio 1959, per meglio coordinare le gare, i trofei ed i campionati di pesca subacquea a livello internazionale, a seguito di un congresso dei rappresentanti delle federazioni delle discipline subacquee di Belgio (F\u00e9d\u00e9ration Belge des Recherches et d'Activit\u00e9s Sous-Marines, delegati Paul Bailly e William Xhignesse), Brasile (Confedera\u00e7\u00e3o Brasileira de Desportos, delegato Vittorio De Berredo), Francia (F\u00e9d\u00e9ration francaise d'etudes et de sports sous-marins, delegati Elie Ferrat e Jacques Dumas), Repubblica Federale di Germania (Verband Dautscher Sporttaucher, delegato Jens-Peter Paulsen), Gran Bretagna (British Sub-Aqua Club, delegato Oscar Gugen), Grecia (F\u00e9d\u00e9ration Hell\u00e9nique de la Peche Sportive et des Activit\u00e9s Subaquatiques, delegato Luigi Ferraro), Italia (Federazione Italiana Pesca Sportiva, delegato Carlo Manstretta e Luigi Ferraro), Jugoslavia (Savez Pormorskin Ribolovaga, delegato J. Medur), Malta (Malta Sub-Aqua Club, delegato Eric Pace Bonello), Monaco (Club de Chasse et d'Exploration Sous-Marines, delegati Camille Onda e Jacques-Yves Cousteau), Paesi Bassi (Onderwater Jagers Club, delegati J.H. Hora Adema e J.P. Toenbreker), Portogallo (Centro Portugues de Actividades Submarinas, delegati Jorge Albuquerque e Antonio Ramada Curto), Spagna (Federacion Espa\u00f1ola de Pesca Sportiva, delegati J.J. Lozano Rodriguez e M.D. Vergonos Boix), Stati Uniti d'America (National Competitive Skindivers Committee, delegati Serge A. Birn e Gustav Dalla Valle) e Svizzera (F\u00e9d\u00e9ration Suisse des Centres de Sports Sous-Marins, delegati Charles Knigge e Robert Metraux).\nFinalit\u00e0 iniziali.\nLe finalit\u00e0 di base della istituzione della CMAS era quella di organizzare i campionati mondiali di pesca subacquea, poich\u00e9 all'epoca della sua fondazione questa era l'attivit\u00e0 principale e fortemente caratterizzante. Ci\u00f2 si evince dal nome stesso di alcune federazioni: l'italiana FIPS (Federazione Italiana Pesca Sportiva, poi FIPSAS), la greca FHPSAS, la spagnola FEPS e la monegasca CCESM, e come tale questa attivit\u00e0 era divulgata e riconosciuta.\nJacques-Yves Cousteau.\nLa pesca subacquea, gi\u00e0 negli anni '60, ha cominciato ad essere un grave problema per via dell'impoverimento della fauna ittica nelle zone dove questa attivit\u00e0 era pi\u00f9 intensa. L'allora presidente fondatore Jacques-Yves Cousteau chiese di eliminare completamente questa attivit\u00e0 dallo statuto, ed infine, a seguito di una ennesima disapprovazione da parte del consiglio direttivo, nel 1973 rassegn\u00f2 le dimissioni e non volle avere pi\u00f9 niente a che fare con la CMAS. All'epoca il fatto suscit\u00f2 scalpore nel mondo della subacquea e del mondo scientifico internazionale e gett\u00f2 le basi per una visione diversa per la gestione delle attivit\u00e0 subacquee e della fruizione del mare.\nFinalit\u00e0 attuali.\nAttualmente \u00e8 una struttura che infine si \u00e8 allineata alla tendenza ormai consolidata da parte delle innumerevoli agenzie didattiche, di organizzare in modo moderno ed adeguato alle nuove esigenze e tecnologie l'insegnamento della subacquea. Si \u00e8 cos\u00ec dotata di un nuovo e specifico sistema organizzativo con categorizzazione dei diversi livelli di difficolt\u00e0 e delle varie specialit\u00e0 con il rilascio di relativi brevetti e certificazioni.\nPresidenti.\nSull'Isola di Cebu, nelle Filippine, si \u00e8 svolta l'Assemblea Elettiva della CMAS (Confederazione Mondiale delle Attivit\u00e0 Subacquee).\nIl 19 aprile 2013, \u00e8 stata eletta, per la prima volta in assoluto, una donna alla presidenza della confederazione.\nSi tratta della russa Anna Arzhanova, presidente della Russian Underwater Federation.\nCaratteristiche dei corsi.\nI corsi della CMAS sono caratterizzati da una gran parte di teoria, oltre che di pratica, e spaziano tra fisica, anatomia e tecnologia.\nQualifiche e certificazioni.\nLa CMAS ha un sistema \"a stelle\" per la graduatoria sia degli istruttori che dei subacquei."}
{"id": "602075", "revid": "161374", "url": "https://it.wikipedia.org/wiki?curid=602075", "title": "SS252", "text": ""}
{"id": "602076", "revid": "80094163", "url": "https://it.wikipedia.org/wiki?curid=602076", "title": "Fiat 2100", "text": ""}
{"id": "602077", "revid": "161374", "url": "https://it.wikipedia.org/wiki?curid=602077", "title": "SS 252", "text": ""}
{"id": "602078", "revid": "6923", "url": "https://it.wikipedia.org/wiki?curid=602078", "title": "Fiat 1300/1500", "text": ""}
{"id": "602079", "revid": "161374", "url": "https://it.wikipedia.org/wiki?curid=602079", "title": "SS300", "text": ""}
{"id": "602080", "revid": "256896", "url": "https://it.wikipedia.org/wiki?curid=602080", "title": "CMAS", "text": ""}
{"id": "602081", "revid": "161374", "url": "https://it.wikipedia.org/wiki?curid=602081", "title": "SS 300", "text": ""}
{"id": "602082", "revid": "161374", "url": "https://it.wikipedia.org/wiki?curid=602082", "title": "SS345", "text": ""}
{"id": "602083", "revid": "161374", "url": "https://it.wikipedia.org/wiki?curid=602083", "title": "SS 345", "text": ""}
{"id": "602085", "revid": "78804577", "url": "https://it.wikipedia.org/wiki?curid=602085", "title": "SS36", "text": ""}
{"id": "602087", "revid": "584834", "url": "https://it.wikipedia.org/wiki?curid=602087", "title": "SS 36", "text": ""}
{"id": "602089", "revid": "1305772", "url": "https://it.wikipedia.org/wiki?curid=602089", "title": "SS38", "text": ""}
{"id": "602091", "revid": "77414056", "url": "https://it.wikipedia.org/wiki?curid=602091", "title": "SS 38", "text": ""}
{"id": "602092", "revid": "1305772", "url": "https://it.wikipedia.org/wiki?curid=602092", "title": "SS39", "text": ""}
{"id": "602093", "revid": "77414068", "url": "https://it.wikipedia.org/wiki?curid=602093", "title": "SS 39", "text": ""}
{"id": "602096", "revid": "1226", "url": "https://it.wikipedia.org/wiki?curid=602096", "title": "La Natura e le sue Meraviglie", "text": ""}
{"id": "602098", "revid": "5002760", "url": "https://it.wikipedia.org/wiki?curid=602098", "title": "Mimmo Morena", "text": ""}
{"id": "602101", "revid": "33689", "url": "https://it.wikipedia.org/wiki?curid=602101", "title": "Iatrogeno", "text": ""}
{"id": "602105", "revid": "599013", "url": "https://it.wikipedia.org/wiki?curid=602105", "title": "Domenico Morena", "text": "Alto 210\u00a0cm per 123\u00a0kg di peso, ricopre il ruolo di centro ed \u00e8 stato il capitano della squadra di Serie A Eldo Napoli fino alla stagione 2006-07. Ha militato nella Assi Basket Ostuni, con la quale ha vinto il campionato di serie B2 girone D, conquistando la serie B d'eccellenza ed inoltre \u00e8 stato nominato miglior giocatore del campionato. Dopo aver annunciato il ritiro nel 2017 non resiste al ritorno in campo e nel gennaio 2018 firma con l'All Star Basket Francavilla in Serie D e contribuisce alla salvezza attraverso i play-out. Nel gennaio del 2019 ritorna in campo sempre con l'All Star Francavilla in serie D e riconquista la salvezza tramite i play-out con oltre 23 punti e 12 rimbalzi a partita.\nInizier\u00e0 il suo 34\u00ba campionato con la neopromossa ASD Brio Service Carovigno, militante in Serie D, che lo ha tesserato il 3 ottobre 2019.\nCarriera.\nOriginario di Teggiano, Comincia a giocare in serie A nella stagione 1987-88, a Napoli, nella quale gioca tre minuti a partita, senza mai segnare. Decide di rimanere a Napoli e nella stagione 1994-95 ha una media di 14,9 punti e 5,8 rimbalzi a partita.\nViene poi ceduto alla Cagiva Varese, nella quale gioca due anni. Passa poi alla Montana Forl\u00ec e alla Sicc Jesi. Nel 1999 torna a Napoli, nel 2000 passa a Scafati ed infine nel 2002 torna a Napoli.\nVive la sua stagione migliore alla Montana Forl\u00ec, con una media di 14,9 punti a partita pi\u00f9 7,1 rimbalzi. , nonostante sia passato a giocare ad Ostuni in serie B2, dove ha vinto il campionato da protagonista ed ha portato la sua squadra in A dilettanti con 18,0 punti e 11,2 rimbalzi a partita durante il campionato e 19,3 punti e 13,9 rimbalzi nei play-off.\nNel 2011 gioca con il ruolo di capitano nel CUS Bari e dall'estate del 2012 ritorna ad Ostuni nelle vesti di capitano."}
{"id": "602110", "revid": "2103", "url": "https://it.wikipedia.org/wiki?curid=602110", "title": "Tecnologia fittizia", "text": ""}
{"id": "602113", "revid": "287204", "url": "https://it.wikipedia.org/wiki?curid=602113", "title": "SEAT Cordoba", "text": ""}
{"id": "602114", "revid": "1186766", "url": "https://it.wikipedia.org/wiki?curid=602114", "title": "Seat Cordoba", "text": ""}
{"id": "602116", "revid": "6923", "url": "https://it.wikipedia.org/wiki?curid=602116", "title": "SEAT 1400", "text": ""}
{"id": "602125", "revid": "2103", "url": "https://it.wikipedia.org/wiki?curid=602125", "title": "Tecnologia fantascientifica", "text": ""}
{"id": "602126", "revid": "115751", "url": "https://it.wikipedia.org/wiki?curid=602126", "title": "Grande Legame (Star Trek)", "text": ""}
{"id": "602128", "revid": "161374", "url": "https://it.wikipedia.org/wiki?curid=602128", "title": "SS407", "text": ""}
{"id": "602129", "revid": "161374", "url": "https://it.wikipedia.org/wiki?curid=602129", "title": "SS 407", "text": ""}
{"id": "602131", "revid": "1305772", "url": "https://it.wikipedia.org/wiki?curid=602131", "title": "SS42", "text": ""}
{"id": "602132", "revid": "212348", "url": "https://it.wikipedia.org/wiki?curid=602132", "title": "Deflettore (fantascienza)", "text": ""}
{"id": "602133", "revid": "287204", "url": "https://it.wikipedia.org/wiki?curid=602133", "title": "Vuelta a Espa\u00f1a 2006", "text": "La Vuelta a Espa\u00f1a 2006, sessantunesima edizione della corsa, si svolse in ventuno tappe dal 26 agosto al 17 settembre 2006, per un percorso totale di 3 202\u00a0km. Fu vinta dal kazako Aleksandr Vinokurov che termin\u00f2 in 81h23'27\".\nSquadre e corridori partecipanti.\nLe 22 squadre partecipanti alla gara furono:"}
{"id": "602134", "revid": "77509943", "url": "https://it.wikipedia.org/wiki?curid=602134", "title": "SS 42", "text": ""}
{"id": "602135", "revid": "161374", "url": "https://it.wikipedia.org/wiki?curid=602135", "title": "SS434", "text": ""}
{"id": "602136", "revid": "1714743", "url": "https://it.wikipedia.org/wiki?curid=602136", "title": "Laudomia de' Medici", "text": "Laudomia de' Medici \u00e8 il nome di due donne appartenute al principale ramo \"nobile\" della famiglia Medici di Firenze, in particolare a quello dei \"Popolani\".\nLaudomia di Lorenzo de' Medici.\nLaudomia di Lorenzo de' Medici visse tra la fine del Quattrocento e la prima met\u00e0 del Cinquecento. Era figlia di Semiramide Appiano e di Lorenzo il Popolano, il cugino del Magnifico, che dopo la sua scomparsa ne emul\u00f2 il prestigio e il carisma. Si spos\u00f2 nel 1502 con Francesco Salviati. Suo fratello era Pierfrancesco il Giovane, dal quale nacque l'omonima nipote.\nLaudomia di Pierfrancesco de' Medici.\nLaudomia di Piefrancesco de' Medici (ultima notizia il 5 dicembre 1559) era figlia di Pierfrancesco il Giovane e Maria Soderini e sorella minore di Lorenzino de' Medici.\nPer un periodo visse con la sorella Maddalena nel convento carmelitano di Santa Maria degli Angeli a Firenze. Dopo il delitto del fratello scapp\u00f2 con tutta la famiglia a Bologna (1537). Si spos\u00f2 nel 1539 con Piero Strozzi, Maresciallo di Francia. Segu\u00ec il marito a Venezia e poi in Francia (gennaio 1548). Rimase vedova nel 1558.\nDi lei ci resta un pregevole ritratto di Agnolo Bronzino."}
{"id": "602137", "revid": "161374", "url": "https://it.wikipedia.org/wiki?curid=602137", "title": "SS 434", "text": ""}
{"id": "602139", "revid": "320578", "url": "https://it.wikipedia.org/wiki?curid=602139", "title": "SS510", "text": ""}
{"id": "602140", "revid": "2163250", "url": "https://it.wikipedia.org/wiki?curid=602140", "title": "Schapendoes", "text": "Lo schapendoes (anche chiamato Nederlandse Schapendoes o Dutch Schapendoes) \u00e8 un cane del gruppo pastori e bovari.\nStoria.\nLe sue origini sono controverse: per alcuni discende dai cani da montagna tibetani, altri ritengono derivi da un progenitore giunto nella penisola iberica con le pecore merinos. Lo Schapendoes \u00e8 imparentato con altre razze tra cui il Bearded Collie, il Puli, il Mudi, il Bobtail e il Pastore bergamasco. Di certo era conosciuto gi\u00e0 all'inizio dell'Ottocento nella provincia di Drenthe, nel nord est dei Paesi Bassi, dove veniva utilizzato come cane da pastore. Durante la Seconda guerra mondiale, P.M.C. T\u00f6p\u00f6l inizi\u00f2 il suo recupero genetico. Nel 1947 nasce un club di razza e nel 1952 viene redatto lo standard. L'accettazione definitiva dello standard \u00e8 avvenuta nel 1971 e da allora solo i soggetti iscritti sono ammessi all'allevamento nel paese d'origine. Il riconoscimento ufficiale FCI \u00e8 del 1989.\nDescrizione.\nLa coda \u00e8 lunga, ben fornita di pelo e guarnita di frange; a riposo \u00e8 portata verticalmente, mentre al trotto \u00e8 piuttosto alta, tesa sull'orizzontale. Sono ammesse tutte le tinte. \u00c8 preferibile il blu-grigio che da sul nero. Il pelo, abbondante lungo quello di copertura, \u00e8 ricco di sottopelo. Gli occhi sono piuttosto grandi, rotondi e di colore marrone. Le orecchie sono inserite piuttosto alte, n\u00e9 grandi n\u00e9 carnose, pendono liberamente ai lati della testa. Il cranio \u00e8 semipiatto con solco frontale poco pronunciato. Muso pi\u00f9 corto del cranio. Stop nettamente marcato ma non profondo.\nCarattere.\nNon \u00e8 mai un cane dominante e convive con facilit\u00e0 con gli altri animali domestici, gatto compreso. Per il suo temperamento giocherellone adora i bambini e ne \u00e8 il compagno di giochi ideale. Non abbaia mai quando qualcuno si avvicina alla propriet\u00e0, pur avvisando sempre il padrone dell'arrivo di una visita. Molto vivace, curioso e attento, \u00e8 sempre pronto a seguire dovunque il suo padrone. Di intelligenza viva, \u00e8 facilmente educabile e del tutto privo di aggressivit\u00e0 naturale.\nCure.\nContrariamente a quanto si pu\u00f2 pensare non ha muta di pelo, perci\u00f2 \u00e8 ben difficile trovare peli sparsi per la casa, sui tappeti o sulle poltrone. Tuttavia il pelo lungo comporta maggiore bisogno di cure: se non spazzolato regolarmente pu\u00f2 infatti dar luogo a nodi difficili da eliminare ce a conseguenti problemi di pelle. Lo Schapendoes rimane comunque un cane rustico il cui mantello deve mantenere un aspetto il pi\u00f9 possibile naturale: una spazzolata una volta alla settimana con una spazzola a setole dure naturali \u00e8 sufficiente per mantenerlo in ordine. Questa pu\u00f2 anche essere l'occasione per controllare la pulizia delle orecchie e le sue condizioni generali. Non ha invece particolari esigenze per l'alimentazione.\nConsigli.\nPu\u00f2 vivere in citt\u00e0 e anche in appartamento, ma sopporta male la solitudine. Non bisogna fargli mancare la compagnia e neppure il movimento. Del resto \u00e8 talmente facile da gestire che pu\u00f2 essere portato a spasso anche dai bambini. Coloro che amano praticare l'Agility Dog possono trovare un buon atleta.\nDiffusione.\nNel 2012 sono stati iscritti 24 cuccioli ai libri genealogici ENCI. La diffusione \u00e8 in crescita."}
{"id": "602141", "revid": "320578", "url": "https://it.wikipedia.org/wiki?curid=602141", "title": "SS 510", "text": ""}
{"id": "602143", "revid": "599013", "url": "https://it.wikipedia.org/wiki?curid=602143", "title": "Tom\u00e1s Guzm\u00e1n", "text": "Biografia.\nSecondo di quattro fratelli, \u00e8 sposato con due figli. Fa parte degli Atleti di Cristo, movimento cristiano evangelico nel quale ha coinvolto diversi suoi compagni di squadra, tra cui Nicola Legrottaglie.\nCaratteristiche tecniche.\nAttaccante mancino dotato di buona tecnica individuale, \u00e8 stato impiegato in tutti i ruoli dell'attacco: seconda punta, mezzapunta, attaccante esterno e, occasionalmente, centravanti arretrato.\nCarriera.\nClub.\nApproda alla Juventus dopo il Mondiale Under-17 disputato con la Nazionale paraguaiana, acquistato per 2,5 miliardi di lire. Inizialmente aggregato alla formazione \"Primavera\", entra nel giro della prima squadra nella stagione 2001-2002, condizionata da un primo grave infortunio ai legamenti del ginocchio. Esordisce nell'ultima partita dei gironi eliminatori di Champions League, il 20 marzo 2002 contro l'Arsenal.\nNelle stagioni successive viene ceduto in prestito a diverse squadre di Serie B. Nella stagione 2002-2003 \u00e8 alla , dove segna 2 gol in campionato. La stagione successiva gioca nel , sempre tra i cadetti, dove \u00e8 poco impiegato a causa di un nuovo infortunio e della concorrenza di Arturo Di Napoli; totalizza con 26 presenze e 5 gol nell'annata conclusa con la promozione dei peloritani. Seguono altri due anni in cadetteria al Crotone, in cui ritrova continuit\u00e0 di impiego e totalizza 57 presenze con 12 reti. In Calabria rimane fino a gennaio 2006 quando viene rilevato dal : utilizzato come riserva di Enrico Chiesa, esordisce in Serie A il 22 gennaio contro il e realizza un gol in 10 presenze.\nNel 2006, dopo la retrocessione della Juventus a causa dei fatti legati a Calciopoli, ritorna a Torino, dove il nuovo allenatore Didier Deschamps lo imposta come centrocampista esterno in alternativa a Pavel Nedv\u011bd. Nella prima parte della stagione 2006-2007 disputa complessivamente 3 partite (una in campionato e due in Coppa Italia), e il 29 gennaio 2007 viene ceduto in prestito allo Spezia. Con i liguri realizza 2 reti in 16 presenze e contribuisce alla salvezza della squadra dopo i play-out, vinti contro l'Hellas Verona.\nNell'estate 2007 approda in compropriet\u00e0 al . La sua prima stagione in Emilia \u00e8 condizionata da un lungo infortunio muscolare, che lo tiene fuori squadra per otto mesi; totalizza 13 presenze con un'unica rete, il 19 aprile 2008 nel pareggio per 1-1 contro il . Al termine della stagione, il 25 giugno, e rinnovano la compartecipazione, e nella stagione 2008-2009 gioca da titolare, impiegato da Stefano Pioli come attaccante centrale insieme a Davide Moscardelli e Mattia Graffiedi. A fine stagione viene riscattato definitivamente dal Piacenza, dove rimane anche nelle stagioni 2009-2010 (nella quale \u00e8 frenato da nuovi problemi fisici) e 2010-2011, giocando come trequartista dietro le punte Cacia e Graffiedi.\nDopo la retrocessione in Lega Pro Prima Divisione, viene riconfermato in squadra e nominato capitano dall'allenatore Francesco Monaco. Il 31 gennaio 2012, dopo 120 presenze totali e 22 gol con il , si trasferisce in prestito al Gubbio in Serie B. Debutta da titolare con la nuova maglia l'11 febbraio nella sconfitta per 1-0 contro il , e segna il suo primo gol il 20 aprile nella vittoria esterna per 0-2 contro il . Conclude la stagione con 16 presenze e 3 gol, e rimane svincolato a causa del fallimento del Piacenza.\nNel gennaio 2013 fa ritorno in Paraguay firmando un contratto annuale con il Club Olimpia. Fa il suo debutto con la nuova maglia il 31 gennaio 2013 nella partita di Coppa Libertadores vinta per 1-0 contro il Defensor Sporting. Fa il suo primo gol con i bianconeri il 7 aprile nella vittoria per 2-0 contro il Cerro Porte\u00f1o. Termina la stagione con 2 reti in 12 presenze in campionato e tre presenze in Coppa Libertadores, competizione nella quale l'Olimpia raggiunge la finale, perdendola contro l'Atl\u00e9tico Mineiro. Per la stagione 2014 si accorda con il 12 de Octubre, squadra neopromossa nella massima serie paraguaiana. Fa il suo debutto con la nuova maglia il 23 febbraio nel pareggio per 1-1 contro il General D\u00edaz. Segna la sua prima rete con la nuova maglia il 13 aprile 2014 mettendo a segno una doppietta nella vittoria per 2-1 in casa dello Sportivo Luque\u00f1o. Termina la stagione con 5 reti in 23 presenze senza riuscire ad evitare la retrocessione del 12 de Octubre.\nPer la stagione 2015 si trasferisce al neopromosso San Lorenzo. Fa il suo debutto con i biancorossi il 7 febbraio 2015 nel pareggio casalingo per 3-3 contro lo Sportivo Luque\u00f1o. Il 21 febbraio successivo segna la sua prima rete con la nuova squadra nella sconfitta casalinga per 3-4 contro il Guaran\u00ed. Dopo aver disputato 11 partite segnando 1 rete resta svincolato.\nNazionale.\nGuzm\u00e1n ha giocato con la nazionale paraguaiana Under-17 nei mondiali Under-17 del 1999 e, con l'Under-20, al sudamericano e al mondiale del 2001.\nStatistiche.\nPresenze e reti nei club.\n\"Statistiche aggiornate al 25 maggio 2015.\""}
{"id": "602144", "revid": "72676", "url": "https://it.wikipedia.org/wiki?curid=602144", "title": "Caladrius", "text": ""}
{"id": "602153", "revid": "2036780", "url": "https://it.wikipedia.org/wiki?curid=602153", "title": "Sottomarina", "text": "Sottomarina (\"Marina\" in chioggiotto, \"Sotomarina\" in Veneto) \u00e8 una localit\u00e0 turistica del Mar Adriatico, frazione e ora quartiere del comune di Chioggia (VE).\nStoria.\nL'abitato ha antiche origini: alla fine del VII secolo era denominato \"Clodia minor\". Il borgo era governato da un tribuno e poteva contare su importanti chiese, un ospedale e un castello a torre chiamato ora Forte San Felice. Quella che doveva presentarsi come una sottile striscia di terra a sud della laguna era collegata con Chioggia attraverso un ponte di barche dotato di torri difensive che per il canal Lusenzo raggiungeva l'isola di San Domenico; l'abitato era compreso tra la bocca di porto a nord e l'attuale mercato vecchio a sud.\nLa conformazione territoriale di Sottomarina sub\u00ec numerose trasformazioni nel corso dei secoli: completamente distrutta nel 1379 durante la guerra tra genovesi e veneziani, Sottomarina rimase disabitata e soggetta a continue inondazioni per la scomparsa delle difese a causa del divieto di riedificazione imposto da Venezia, fino alla 2\u00aa met\u00e0 del XV secolo, ma la ricostruzione avvenne solo nella seconda met\u00e0 del XVII secolo.\nAlla fine del XIX il Brenta-Bacchiglione venne deviato, e durante gli anni trenta fu costruita la diga sud del porto di Chioggia (San Felice); gli apporti detritici allargarono di molti metri il litorale, trasformando nuovamente il territorio. Attualmente la spiaggia e la zona turistica di Sottomarina sono attrezzate con alberghi, campeggi e residenze private per migliaia di posti letto.\nSottomarina \u00e8 collegata a Chioggia da un ponte, ma storicamente ne \u00e8 divisa per vocazione (pescatori i chioggiotti, agricoltori i marinanti). Nel tempo i marinanti hanno sfruttato appieno le innumerevoli opportunit\u00e0 imprenditoriali, installando numerosissime strutture ricettive, la cui gestione ha mutato notevolmente la vocazione dei marinanti da agricoltori ad albergatori.\nDescrizione.\nLa spiaggia.\nLa spiaggia di Sottomarina si estende per circa cinque chilometri, dalla diga di San Felice presso la bocca di porto di Chioggia a Nord, alla diga presso le foci dei fiumi Brenta-Bacchiglione a sud. Le due dighe delimitano, rispettivamente, il confine settentrionale e meridionale della zona balneare di quella che \u00e8 la frazione pi\u00f9 popolosa del Comune di Chioggia. Il litorale \u00e8 caratterizzato da una sabbia finissima, con grande presenza di augite, quarzo, silicati ed elementi micacei.\nSulla spiaggia sorgono numerosi stabilimenti balneari, nonch\u00e9 punti di ristoro, ristoranti, pizzerie, parchi acquatici, parchi divertimento e sale da ballo. Essendo la spiaggia un'area demaniale, l'accesso \u00e8 garantito gratuitamente mediante appositi passaggi, posti parallelamente agli stabilimenti balneari; inoltre esistono delle aree di spiaggia non gestite dagli stabilimenti, quindi liberamente usufruibili dal pubblico nei limiti dei regolamenti vigenti.\nIl centro.\nSottomarina si divide, tradizionalmente, nella parte \"vecchia\" e in quella \"nuova\" situate rispettivamente a nord e a sud della frazione. La parte vecchia assomiglia di pi\u00f9 a Chioggia, mentre la parte nuova si estende verso sud, con insediamenti pi\u00f9 recenti; in questa zona, sorgono le numerose strutture ricettive, che sono concentrate prevalentemente lungo il Lungomare Adriatico, dove sono presenti inoltre numerosi locali. Le piazze principali sono Piazza Europa, Piazza Italia e Piazza Todaro, tutte e tre relativamente vicine e molto frequentate, soprattutto d'estate quando il centro \u00e8 affollato di turisti e di giovani.\nInfrastrutture e trasporti.\nI trasporti urbani ed extraurbani di sottomarina vengono svolti con autoservizi di linea gestiti da Actv, Arriva Veneto, Busitalia e SVT."}
{"id": "602154", "revid": "287204", "url": "https://it.wikipedia.org/wiki?curid=602154", "title": "Champ (criptide)", "text": "Champ \u00e8 una creatura leggendaria lacustre che vivrebbe nel lago Champlain ed \u00e8 l'equivalente americano di Nessie, il mostro che abiterebbe il Loch Ness in Scozia.\nStoria degli avvistamenti.\nChamp, come Nessie, prende il nome dal lago che lo ospiterebbe, che attraversa lo stato di New York, il Vermont e il Quebec \u00e8 profondo 122 metri e ricco di pesci.\nDescritto come un serpente cornuto lungo da otto a dieci piedi (2,4 - 3,0\u00a0m), e chiamato con il nome di Chaousarou, il mostro del lago era citato nelle leggende degli indiani Irochesi gi\u00e0 da secoli prima dell'arrivo degli europei.\nIl primo europeo ad sostenere di averlo avvistato fu Samuel de Champlain, che dar\u00e0 poi il nome al lago. In una cronaca del 1609 de Champlain avrebbe citato la creatura come \"lungo cinque piedi (1,5 m), spesso come la coscia di un uomo e con scaglie grigio-argentee impenetrabili da un pugnale\". Il de Champlain ipotizz\u00f2 che si trattasse di un gigantesco lepisosteo, primitivo pesce predatore nordamericano, coperto di scaglie dure e con mascelle allungate e denti aghiformi.\nNel 1883 rincominciarono gli avvistamenti; un gruppo di operai che lavoravano alla ferrovia vide sbucare dall'acqua un enorme rettile e fugg\u00ec terrorizzato, mentre a luglio dello stesso anno fu Nathan H. Mooney, sceriffo della zona, a vedere il mostro descrivendolo come un serpente lungo 10 metri.\nNell'agosto 1883 poi un battello a vapore and\u00f2 a sbattere contro qualcosa, secondo i criptzoologi presumibilmente Champ, rischiando di capovolgersi e il mostro fu poi visto allontanarsi, secondo le testimonianze di alcuni passeggeri.\nChamp fu oggetto di altri presunti avvistamenti e P. T. Barnum, il famoso imprenditore dello spettacolo, offri una ricompensa di 50.000$ per chi avesse catturato o ucciso il presunto mostro, premio che nessuno riusc\u00ec mai a ritirare.\nNel 1970 Champ fu visto da due passeggeri di un battello.\nInfine, nel 1977 fu visto da Sandra Mansi e il marito. La donna ha scattato una foto del mostro, che pubblic\u00f2 per\u00f2 solo nel 1980 per la paura di non essere creduta.\nIpotesi formulate.\nPlesiosauro.\nChamp come Nessie sembrerebbe assomigliare molto ad un plesiosauro. La foto di Sandra Masi a detta di molti criptozoologi \u00e8 risultata non ritoccata.\nRicerche.\nJoseph W. Zarzinski, fondatore di un gruppo di ricerca di Champ, scrive che le prove dell'esistenza del mostro sono scarse se confrontate con quelle del Loch Ness, ma nello stesso tempo ci sono anche abbastanza dati rilevanti che fanno ben sperare riguardo alla sua esistenza.\nSonar.\nJoseph W. Zarzinski e Jim Kennard, dei laboratori di ingegneria Rochester hanno utilizzato il sonar per cercare Champ il 3 giugno del 1979. Il risultato del loro lavoro \u00e8 stato di riuscire ad individuare, con una lettura all'ecoscandaglio del lago, una massa lunga 10-15 piedi nelle acque sotto di loro.\nMinisommergibili.\nSe Champ verr\u00e0 mai trovato il merito sar\u00e0 soprattutto di Joseph W. Zarzinski che con il suo lavoro ha aperto la strada a ricerche sempre pi\u00f9 tecnologiche, dal controllo della superficie al sonar e all'utilizzo di fotografie subacquee usando minisommergibili, con essi si spera di trovare una carcassa di Champ che proverebbe l'effettiva esistenza dell'animale senza bisogno di catturarne uno vivente."}
{"id": "602155", "revid": "643494", "url": "https://it.wikipedia.org/wiki?curid=602155", "title": "Anna Capodaglio", "text": "Biografia.\nSorella pi\u00f9 giovane delle attrici Irma ed Emma Gramatica, assunse il cognome del marito, l'attore Ruggero Capodaglio, fratello di Wanda. Fece il suo esordio nel 1900 accanto alla sorella Emma, a quel tempo nella compagnia Talli-Gramatica-Calabresi, recitando accanto al giovanissimo Ruggero Ruggeri.\nHa partecipato a ventuno film fra il 1936 e il 1945: dopo avere esordito al cinema nella parte della baronessa ne \"La damigella di Bard\" di Mario Mattoli (1936), nel 1938 interpret\u00f2 la parte di zia Amalia in \"Inventiamo l'amore\" di Camillo Mastrocinque, nel 1939 quella di Rosa ne \"La vedova\" di Goffredo Alessandrini, prima di interpretare due parti nel 1940, Bettina ne \"La peccatrice\" di Amleto Palermi e la governante di Albini ne \"La canzone rubata\" di Max Neufeld.\nNel 1941 ancora una parte minore con Mattoli, la signorina Caratti in \"\", prima di partecipare a quattro film in un solo anno, il 1942: \"Sissignora\" di Ferdinando Maria Poggioli, \"I sette peccati\" di L\u00e1szl\u00f3 Kish, \"Un colpo di pistola\" di Renato Castellani e \"Le vie del cuore\" di Mastrocinque. L'anno successivo ancora una parte da governante ne \"L'amico delle donne\" di Ferdinando Maria Poggioli, mentre nel 1944 torn\u00f2 a partecipare a quattro film, \"Carmela\" di Flavio Calzavara, \"L'angelo del miracolo\" di Piero Ballerini, \"Il cappello da prete\" di Poggioli e \"Il diavolo va in collegio\" di Jean Boyer.\nNel 1945, ultimo anno della sua carriera, partecip\u00f2 a cinque film: \"Vivere ancora\" di Nino Giannini, \"La buona fortuna\" di Fernando Cerchio, \"Un fatto di cronaca\" di Piero Ballerini, \"Nessuno torna indietro\" di Alessandro Blasetti e \"Peccatori\" di Flavio Calzavara.\nSi ritir\u00f2 nel 1946, a seguito della scomparsa del marito; da allora visse presso la \"Casa di riposo per artisti Lyda Borelli\" di Bologna."}
{"id": "602156", "revid": "287204", "url": "https://it.wikipedia.org/wiki?curid=602156", "title": "Campionato italiano di hockey su ghiaccio 1957-1958", "text": "Il Campionato italiano di hockey su ghiaccio 1957-58 fu la 24\u00aa edizione del campionato nazionale.\nSerie A.\nIl torneo si apre con la rinuncia del Torino a partecipare al campionato di Serie A e che si iscrive invece alla serie cadetta. Il suo posto viene preso dall'Ortisei, retrocesso al termine della scorsa stagione, grazie anche al sostegno dell'Azienda di Soggiorno e Turismo locale. Per riscattare il precedente campionato la squadra viene affidata al giocatore-allenatore Bob McNeil prelevato dalla formazione inglese del Brighton. Dalla serie cadetta sale inoltre lo Scoiattoli Bolzano\nFormula.\nLa formula del campionato rimane invariata rispetto alla stagione precedente.\nFormazioni.\nRimangono sei le squadre iscritte, con la neopromossa Scoiattoli Bolzano che sostituisce l'HC Torino che decide di non iscriversi alla serie A. Le altre squadre iscritte sono HC Milan Inter, SG Cortina, HC Bolzano, HC Auronzo ed Ortisei.\nCampionato.\nNel derby d'andata tra HC Bolzano e Scoiattoli Bolzano, finito 12-2, a sette minuti dal termine, da uno scontro di gioco tra Giorgio Zerbetto e Claudio Battisti, ne scaturisce una rissa che a fatica viene sedata dalle forze dell'ordine. A farne le spese sono Giorgio Zerbetto, finito all'ospedale e il portiere Danilo Scienza espulso dall'arbitro Renato Besostri. Riunito in seduta straordinaria il Consiglio Direttivo degli Scoiattoli Bolzano, in attesa delle decisioni federali, decide di mettere fuori il portiere Danilo Scienza, che nei giorni successivi verr\u00e0 squalificato dalla FISG a tempo indeterminato, condannando anche i comportamenti di Giuliano Frigo e di Giorgio Zerbetto. A distanza di un mese la Federazione non omologa il risultato e comunica che la suddetta gara deve essere ripetuta.\nClassifica finale.\nLa stagione \u00e8 dominata dal Milan Inter che termina il torneo a punteggio pieno. Chiude l'Ortisei a zero punti per la seconda stagione consecutiva.\nLa squadra gardenese nello spareggio promozione contro l', vincitrice del torneo cadetto, supera i meneghini per 5-1 acquisendo il diritto di disputare il campionato di Serie A 1958-59.\n L'Hockey Club Milan Inter vince il suo primo (ed unico) scudetto.\nFormazione Campione d'Italia: Portieri: Vittorio Bolla e Paolo Marchi. Difensori: Igino Larese Fece \u2013 Gerry Watson - Mario Bedogni - Salvatore Guccione - Giancarlo Bucchetti - Attaccanti: Giancarlo Agazzi - Ernesto Crotti - Alfredo Coletti \u2013 Aldo De Zordo \u2013 Tito Mazza \u2013 Gianpiero Branduardi - Gilberto Nardi."}
{"id": "602164", "revid": "533647", "url": "https://it.wikipedia.org/wiki?curid=602164", "title": "Novara di Sicilia", "text": "Novara di Sicilia (\"Nu\u00e8\" in dialetto galloitalico; \"Nuarra\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nLa localit\u00e0 fa parte del circuito dei borghi pi\u00f9 belli d'Italia.\nGeografia fisica.\nNovara di Sicilia si trova al confine tra i monti Nebrodi e i Peloritani e ha un territorio comunale di circa 49\u00a0km\u00b2.\nStoria.\nEt\u00e0 preistorica: i ritrovamenti in contrada Casalini e le rudimentali abitazioni scavate all'interno della roccia Sperlinga, documentano l'esistenza di un complesso mesolitico. Et\u00e0 greco-romana: l'antica citt\u00e0 romana di Noa \u00e8 menzionata da Plinio, che chiama i suoi abitanti \u201cnoeni\u201d.\nNel IX secolo i berberi costruiscono un castello che diventa il nuovo centro della vita civile sostituendo quello nell'attuale contrada Casalini, abitato fino a tutta l'epoca bizantina. Intorno al 1061-72 si insedia una colonia di lombardi, di religione cattolica con rito latino, probabilmente nei luoghi in cui sorge l'attuale paese. Nel 1171 \u00e8 fondata da sant'Ugo, sotto re Ruggero II, l'abbazia di Santa Maria Nucaria, prima edificazione cistercense in Sicilia. Nel XIII secolo viene edificata una struttura fortificata per opera di Ruggero di Lauria; nel 1298 l'abitato di Novara \u00e8 gi\u00e0 censito come \"castrum Nucariae\". XIV secolo, terra e castello sono possedimento della famiglia di derivazione normanna Palizzi nelle persone di Nicol\u00f2 1299 e Matteo nel 1337 e, in seguito, di Vinciguerra d'Aragona nel 1364 sotto il regno di Federico IV d'Aragona.\nNel XVII secolo il borgo raggiunge il suo massimo sviluppo: risale a quest'epoca quasi tutto il tessuto edilizio conservato sino a oggi.\nMonumenti e luoghi d'interesse.\n \nIl borgo sorge sulla pendice della montagna da cui si scorge l'antica Tindari, in un incantevole scenario naturale a valle di un imponente sperone di roccia, la Rocca Salvatesta, che raggiunge i 1 340 m. Le piccole case affastellate, la trama di vicoli e viuzze talvolta sormontati da archi, i decori delle facciate, l'eleganza dei palazzi, la sontuosit\u00e0 delle chiese danno fascino a un assetto urbanistico d'impronta medievale.\nLe strade, per lo pi\u00f9 pavimentate in acciottolato stretto tra due file longitudinali di pietra arenaria locale, contribuiscono a valorizzare l'architettura del centro storico. L'arenaria \u00e8 stata utilizzata nelle costruzioni civili e con elaborazioni di grande pregio in quelle religiose, dove sono presenti anche molti elementi architettonici realizzati in cipollino, un'altra pietra locale, rossa e marmorea. L'uso della pietra, che sul territorio affiora un po' ovunque, testimonia l'importanza dell'arte dello scalpellino che si tramandava di padre in figlio, fino al deplorevole arrivo del cemento (ma oggi il nobile mestiere viene ripreso con buoni risultati).\nL\"antico Castello\", di cui oggi restano i ruderi, era situato su una rupe a strapiombo che conserva immutata la propria bellezza, anche se la sommit\u00e0 del poggio non \u00e8 stata protetta da sconsiderati interventi edilizi. Dalla cima si gode l'ampiezza della vallata che scende verso il mare: spingendo lo sguardo sino all'orizzonte si vedono le isole Eolie.\nLa via Dante Alighieri collega l'area del Castello al sottostante duomo di Santa Maria Assunta (secolo XVI), raggiungibile anche percorrendo la via lastricata che inizia dalla piazza principale. La chiesa presenta una bella facciata monumentale con un'ampia scalinata; l'interno \u00e8 a tre navate delineate da colonne monolitiche in pietra. L'abside ospita un coro ligneo settecentesco; di grande pregio sono l'altare del Sacramento in marmo intarsiato a smalto, il battistero in marmo cipollino locale sormontato da una cupoletta in legno, la statua dell'Assunta e il grande crocifisso in legno.\nPi\u00f9 raccolta e graziosa \u00e8 la \"Chiesa di San Francesco\" del secolo XIII, la pi\u00f9 antica e piccola del borgo: francescana, appunto, con un tetto-soffitto di arte povera. Nel quartiere intorno alla chiesa sorge per contrasto Villa Salvo, superba e elegante, con lo stemma del casato. Poco distante si trova la \"Chiesa dell'Annunziata\" (secolo XVII) a tre navate con colonne in pietra a sezione quadrata e diversi capolavori, tra cui un organo a canne del \u2018700 e il gruppo gaginesco dell'Annunciazione: tre statue in marmo pario decorato, scolpite nel 1531 dal toscano Giovambattista Mazzola.\nNella parte alta del paese sorge la \"Chiesa di sant'Ugo abate\" (secolo XVII), in corso di restauro. Costruita con il monastero cistercense, successivamente distrutto, conserva un imponente reliquario ligneo, la giara di sant'Ugo (in realt\u00e0 un vaso arabo di bella fattura), un crocifisso ligneo e un dipinto su tavola dello Stetera, L'Annunciazione (1570).\nAl centro del paese \u00e8 situata la \"Chiesa di San Nicol\u00f2\" (secolo XVII) recentemente restaurata, con il suo artistico prospetto in cima a una grande gradinata in pietra. Nella parte bassa del borgo si trovano invece le monumentali \"chiesa di San Giorgio Martire\" e \"chiesa di Sant'Antonio Abate\", entrambe a tre navate. La prima, secentesca, oggi adibita ad auditorium, presenta sulla facciata principale un gioco di rimandi con il colonnato interno su cui poggiano i tetti; interessante il soffitto centrale a cassettoni. Ancora pi\u00f9 suggestiva la cinquecentesca Chiesa di Sant'Antonio, che conserva il portale in stile normanno e la torre campanaria a guglia, sontuosa e finemente decorata, oltre a custodire statue lignee e dipinti su tela.\nTra i tanti edifici civili di rilievo meritano attenzione il \"Palazzo Municipale\" (ex Oratorio di San Filippo Neri), il Palazzo Stancanelli che si affaccia sulla piazza principale, vero salotto del borgo, e il Palazzo Salvo Risicato sulla via Duomo, recentemente recuperato dal Comune.\nA valle del Duomo si conserva \"Casa Fontana\", edificio del \u2018700 avvolto da una cortina muraria secentesca che ingloba caratteristiche bucature impreziosite da elementi scolpiti nella pietra arenaria. Il \"Teatro Comunale\", intitolato al musicista novarese Riccardo Casalaina, presenta dopo il restauro una superba facciata decorata con scorniciati di pietra e, all'interno, tre livelli di palchi sistemati ad anfiteatro.\nA 5 km da Novara resiste l\"Abbazia di Santa Maria La Noara\" fondata nel secolo XII da Sant'Ugo Abate sotto re Ruggero II, prima edificazione cistercense in Sicilia. In essa sono presenti molti segni dell'architettura specifica dell'ordine dei monaci cistercensi, improntata alla sobriet\u00e0. All'interno sono visibili grandi archi scarni e, accanto all'altare, una porta in pietra, alta, segno della presenza di un antico torrione normanno.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 59 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 36 2,44%\nLingue e dialetti.\nVi si parla un antico dialetto gallo-italico. Gli abitanti di Novara sono infatti discendenti dei coloni e dei soldati provenienti dall'Italia settentrionale e dalla Francia meridionale che si stanziarono in queste zone con la conquista normanna della Sicilia.\nCultura.\nCucina.\nIl piatto tradizionale del festino di mezz'agosto \u00e8 la pasta \u2018ncasciada condita con rag\u00f9 di vitello e castrato, polpette sbriciolate, melanzane, uova e pan grattato. Un altro piatto tipico, dal bel nome di lempi e trori (lampi e tuoni), \u00e8 preparato con fagioli, cicerchia, granoturco, lenticchie e grano bolliti e conditi.\nPer robusti appetiti di montagna ci sono i frittui, carne di maiale mista a lardo, lessa insieme a cotiche, trippa, polmone, cuore, fegato dello stesso maiale.\nUn prodotto tipico \u00e8 il maiorchino: formaggio pecorino storico dei monti Peloritani, inserito tra i Presidi di Slow Food. Ogni anno, in occasione del Carnevale, si svolge il \"torneo del Maiorchino\". La prima manifestazione popolare della \u201c\"maiorch\u00ecna\"\u201d a Novara di Sicilia, dovette avere inizio nel primo trentennio del 1600. E ancora oggi si pratica con entusiasmo e partecipazione, seguendo le solite, vecchie e poche regole che governano il gioco. \u00c8 un gioco di abilit\u00e0 ma soprattutto di fortuna, tramandato ai posteri per la naturale continuazione. Il gioco consiste nel lanciare la \u201cmaiorch\u00ecna\u201d, facendo leva sul piede di appoggio fermo (pedi fermu) sul punto segnato, senza alcuna rincorsa, lungo il percorso che va dall\u2019inizio della via Duomo. Come se si sfogliasse un vocabolario antico, si pronunciano, durante il gioco, parole di lingue diverse. Si ascoltano parole e accenti arcaici; sono parole che non si ripetono nell\u2019anno, ma soltanto in occasione della sagra invernale novarese che si svolge nel periodo di Carnevale (giorni clou sono la domenica e il marted\u00ec grasso). \nInfrastrutture e trasporti.\nIl Comune \u00e8 servito dalla stazione di Novara-Montalbano-Furnari, posta sulla linea ferroviaria Palermo\u2013Messina.\nI trasporti interurbani di Novara di Sicilia vengono svolti con autoservizi di linea gestiti da AST.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Novara di Sicilia fa parte delle seguenti organizzazioni sovracomunali: regione agraria n. 3 (Alto Fantina e Alto Mela)."}
{"id": "602166", "revid": "60344", "url": "https://it.wikipedia.org/wiki?curid=602166", "title": "BWV 1080", "text": ""}
{"id": "602168", "revid": "122481191", "url": "https://it.wikipedia.org/wiki?curid=602168", "title": "Cicatrice", "text": "La cicatrice \u00e8 un tessuto fibroso che si forma per riparare una lesione (patologica o traumatica), ed \u00e8 dovuta alla proliferazione del derma e dell'epidermide. Le cicatrici non si rimarginano come le ferite normali, ma lasciano un segno sulla pelle.\nTipi.\nNel processo di cicatrizzazione si possono presentare alterazioni: per eccesso (cicatrice ipertrofica) o per difetto (cicatrice atrofica). Alcune sono come delle piastrine gialle e colorite che possono a lungo andare regredire, peggiorare o diventare addirittura nere.\nNella cicatrice ipertrofica, il tessuto si forma in grande quantit\u00e0 rimanendo poi sempre rilevato e dolente.\nNella cicatrice atrofica, il tessuto che si forma \u00e8 insufficiente e le ferite apparentemente rimarginate talvolta si riaprono. Si presenta soprattutto in soggetti affetti da condizioni patologiche, anemici e astenici.\nAspetto.\nLa cicatrice si mostra liscia, di colorito pi\u00f9 chiaro o pi\u00f9 scuro rispetto al tessuto circostante.\nNon sono presenti n\u00e9 peli, n\u00e9 aperture ghiandolari n\u00e9 solchi cutanei. Rispetto al piano superiore la cicatrice pu\u00f2 apparire piana, rilevata o infossata. La sua forma ricalca il processo patologico che l'ha determinata.\nIl tessuto cicatriziale non \u00e8 identico al tessuto che rimpiazza ed \u00e8 abitualmente di qualit\u00e0 funzionale inferiore. Ad esempio, le cicatrici cutanee sono pi\u00f9 sensibili ai raggi ultravioletti, e le ghiandole sudoripare e i follicoli piliferi non si sviluppano sotto una cicatrice; la formazione di cicatrici conseguenti a un infarto del miocardio provoca una perdita di potenza del muscolo cardiaco e aumenta il rischio di arresto cardiaco. Tuttavia, ci sono alcuni tessuti (come ad esempio l'osso) che possono guarire senza deterioramento strutturale o funzionale.\nSe le cicatrici sono in punti dove ci sono lembi di pelle liberi (come il gomito) questa non assume nessun colore, e anzich\u00e9 rimanere liscia \u00e8 leggermente rialzata dal resto della pelle. Sono formate da collagene e rari fibroblasti.\nTerapie.\nLa terapia delle cicatrici varia in rapporto al tipo di cicatrizzazione. \u00c8 importante distinguere la cicatrice ipertrofica dal cheloide ai fini terapeutici: nel secondo caso \u00e8 bene evitare l'asportazione chirurgica. In ogni caso l'unica terapia per la cura estetica delle cicatrici \u00e8 la chirurgia estetica.\nProcesso di cicatrizzazione.\nLa pelle isola e protegge l'organismo dagli agenti esterni. In caso di ferita, la cute avvia un fenomeno biologico naturale: la cicatrizzazione.\nLa cicatrizzazione rappresenta un processo complesso di riparazione durante il quale l'organismo blocca l'emorragia, risana e richiude la ferita. Il tessuto leso quindi si ricostruisce e il danno viene riparato.\nLa cicatrizzazione si pu\u00f2 schematicamente dividere in 3 fasi, caratterizzate da attivit\u00e0 cellulari specifiche che portano alla riepitelizzazione cutanea seguendo sequenze cronologiche precise e collegate le une alle altre. Ogni fase \u00e8 importante.\nFase 1: durata da 2 a 4 giorni.\nInnanzitutto si forma un coagulo ad opera delle piastrine che blocca il sanguinamento. Successivamente si innescano una serie di reazioni per difendersi da microbi e corpi estranei, combattendo cos\u00ec le infezioni. Il tessuto necrotico ed eventuali microrganismi patogeni vengono eliminati tramite l'attivazione di cellule specifiche che detergono la ferita. In questa fase si ha anche una contrazione della ferita, che accelera la guarigione in quanto riduce lo spazio che il tessuto neoformato deve occupare.\nFase 2: durata da 10 a 15 giorni.\nSi viene a formare il tessuto di granulazione, costituito da macrofagi, fibroblasti e una ricca rete di vasi neoformati. I fibroblasti iniziano a produrre fibre di collagene e di elastina. L'epitelio si forma con un meccanismo di scivolamento delle cellule epiteliali indenni dal trauma. Insieme a questo scivolamento le cellule dell'epitelio iniziano a riprodursi pi\u00f9 velocemente. Nello stesso tempo, la ferita si contrae permettendo un riavvicinamento dei bordi fino a una totale chiusura. Questa fase \u00e8 importante per evitare conseguenze a livello estetico. La cicatrizzazione non \u00e8 uguale per tutti, in genere pi\u00f9 la pelle \u00e8 scura e la persona \u00e8 giovane maggiori sono i rischi di una cicatrice antiestetica. Alcune zone del corpo, inoltre, cicatrizzano meno bene di altre (petto, sterno, schiena e articolazioni).\nFase 3: durata da due mesi a due anni.\nDurante questa fase si ha una continua formazione e rimodellamento di collagene ed elastina. Anche la neoformazione di vasi aumenta andando a costituire una ricca rete vascolare. La cicatrice continua poi lentamente il suo processo di maturazione e modellamento che pu\u00f2 durare fino a due anni."}
{"id": "602169", "revid": "599013", "url": "https://it.wikipedia.org/wiki?curid=602169", "title": "Felice Piccolo", "text": "Carriera.\nClub.\nInizia a giocare a calcio nel Rapid Pomigliano, squadra della sua citt\u00e0, fino alla categoria Esordienti. Lascia la Campania subito dopo aver completato le scuole medie.\nViene rilevato dalla Juventus nella stagione 2001-2002, totalizzando una presenza in Coppa Italia. Nella stagione 2002-2003 viene ceduto con la formula del prestito alla Lucchese, squadra di serie C1 con cui totalizza 24 presenze realizzando anche una rete. Gioca anche una partita in Coppa Italia.\nNel 2003-2004 la Juventus lo presta al , in serie B, con cui totalizza 35 presenze. Nel 2004-2005 approda in compropriet\u00e0 alla dove esordisce in Serie A e far\u00e0 nascere il primogenito sullo stretto ma nella squadra amaranto viene impiegato in poche occasioni, e chiude il campionato totalizzando solo 8 presenze in campionato e 2 in Coppa Italia.\nNel 2005-2006 invece viene notato dalla Lazio che spinge per acquistarlo. La Juventus per\u00f2 sceglie di cederlo solo con la formula del prestito. Piccolo riesce a trovare spazio in due sole partite di campionato.\nRisolta la compropriet\u00e0 con la durante l'estate 2006, nella stagione 2006-2007 \u00e8 parte integrante della Juventus, nella quale, anche a causa dei frequenti infortuni dei difensori titolari, riesce spesso a trovare spazio. Il suo esordio avviene contro l', mentre contro il esordisce dal primo minuto nella posizione di centrocampista arretrato.\nIl 24 luglio 2007 passa in compropriet\u00e0 all'Empoli, che al termine della stagione lo riscatta interamente. Il 31 agosto 2009 passa in prestito con diritto di riscatto al Chievo Verona. Il 12 febbraio 2010 si trasferisce, sempre in prestito, sino a giugno, ai rumeni del Cluj.\nEsordisce con il Cluj come titolare il 7 marzo 2010 nella partita contro l'O\u021belul Gala\u021bi. Con il Cluj conquista campionato e Coppa di Romania.\nNel giugno 2010 viene riscattato dal Cluj per euro.\nNel 2011 esordisce nella Champions League all'Allianz Arena nel match contro il Bayern Monaco.\nIl 1\u00ba settembre 2014, nell'ultimo giorno di mercato della sessione estiva, si accorda con lo Spezia.\nA partire dall'estate del 2016 viene acquistato dall'Unione Sportiva Alessandria Calcio 1912.\nNazionale.\nHa giocato in tutte le nazionali giovanili italiane, dall'Under-16-15 all'Under-21.\nStatistiche.\nPresenze e reti nei club.\n\"Statistiche aggiornate al 23 maggio 2018.\""}
{"id": "602174", "revid": "1833487", "url": "https://it.wikipedia.org/wiki?curid=602174", "title": "Isolaverde", "text": "Isola Verde (gi\u00e0 Isola del Bacucco o La zanzara) \u00e8 una frazione del comune di Chioggia.\nLa localit\u00e0 \u00e8 delimitata dalle foci del Brenta-Bacchiglione e dell'Adige, separate da pochi chilometri, e da un canale chiamato \"Busiola\" (ex alveo del fiume Bacchiglione) che mette in comunicazione i due fiumi.\nFino ai primi anni sessanta, Isolaverde veniva denominata \"Isola del Bacucco\"; il nuovo nome le venne dato da un imprenditore di Piove di Sacco, Romano Bozzolan, tra i primi a investire nella nuova destinazione turistica dell'isola.\nScarsamente abitata (i primi insediamenti di cui rimane traccia, i tipici \"casoni\", risalgono alla seconda met\u00e0 dell'Ottocento), l'isola era prevalentemente deputata alle coltivazioni di ortaggi e alla caccia da parte degli abitanti di Sottomarina.\nSempre a partire dagli anni sessanta la parte dell'isola prospiciente la spiaggia si \u00e8 orientata al turismo, con la progressiva costruzione di strutture alberghiere, campeggi e stabilimenti balneari.\nMolto rilevante per l'economia locale \u00e8 la presenza di attivit\u00e0 ricettive . Il resto dell'isola viene tuttora destinato alla coltivazione. Sono presenti diversi sentieri naturalistici che attraversano l'isola.\nIl servizio di trasporto urbano.\nIl servizio \u00e8 garantito da ACTV, le linee automobilistiche che coprono l'area urbana sono:"}
{"id": "602177", "revid": "599013", "url": "https://it.wikipedia.org/wiki?curid=602177", "title": "Claudio Marchisio", "text": "Ha legato gran parte della carriera alla , club con cui ha vinto sette campionati di Serie A consecutivi (dal 2011-12 al 2017-18), uno di Serie B (2006-07), tre Supercoppe italiane (2012, 2013 e 2015) e quattro Coppe Italia consecutive (dal 2014-15 al 2017-18). Vanta inoltre la vittoria di un campionato di Prem'er-Liga con lo (2018-19).\nHa fatto parte della nazionale olimpica, con cui nel 2008 ha dapprima vinto il Torneo di Tolone e poi partecipato ai Giochi di . In azzurro \u00e8 stato semifinalista all'Europeo Under-21 di Svezia 2009, finalista all'Europeo di e terzo classificato alla Confederations Cup di Brasile 2013; con la nazionale maggiore ha inoltre partecipato a due Mondiali ( e ).\n\u00c8 stato inoltre inserito per due anni consecutivi (nel 2011 e nel 2012) nella squadra dell'anno AIC e nella squadra della stagione della UEFA Champions League nel 2014-15.\nBiografia.\nNato e cresciuto a Torino, si \u00e8 sposato con Roberta l'8 giugno 2008; la coppia ha due figli, nati rispettivamente nel 2009 e nel 2012.\nInizialmente detto \"Piccolo Lord\" dal compagno di squadra Federico Balzaretti, \u00e8 stato successivamente soprannominato \"Principino\" per il suo modo di vestire e il comportamento in campo. Nel 2012 \u00e8 stato scelto come testimonial del videogioco \"FIFA 13\", comparendo nella copertina dell'edizione italiana insieme a Lionel Messi.\nNel 2016 ha pubblicato l'autobiografia \"Nero su bianco\". Dopo il ritiro dall'attivit\u00e0 agonistica si interessa al giornalismo e al commento sportivo: dal novembre 2019 scrive per l'edizione torinese del \"Corriere della Sera\", dal settembre 2020 al luglio 2021 \u00e8 stato opinionista per Rai Sport in occasione delle gare della nazionale italiana, mentre dall'agosto seguente riveste lo stesso ruolo per Amazon Prime Video in occasione delle gare di UEFA Champions League.\nDal 2020 \u00e8 socio della L84, squadra di calcio a 5 di Volpiano. Al di fuori dell'ambito sportivo, \u00e8 proprietario di un ristorante a Chieri.\nCaratteristiche tecniche.\nNato inizialmente come attaccante, ruolo che ha ricoperto fino all'et\u00e0 di sedici anni, in seguito ha arretrato il proprio raggio d'azione al centrocampo per via della sua struttura fisica, poco adatta al reparto avanzato. Per larga parte della carriera \u00e8 stato considerato tra i centrocampisti centrali pi\u00f9 forti del panorama europeo nonch\u00e9 uno dei migliori calciatori italiani della sua generazione.\nEra una mezzala forte fisicamente, dotato di visione di gioco e personalit\u00e0 che lo rendevano sovente decisivo in campo. I suoi punti di forza erano il tiro dalla lunga distanza, la capacit\u00e0 di ricoprire tutti i ruoli del centrocampo, il recupero e la successiva distribuzione del pallone, oltre a un'ottima tecnica individuale unita a un buon dribbling negli spazi stretti.\n\u00c8 stato spesso paragonato a Marco Tardelli per la sua capacit\u00e0 di inserirsi e di andare a rete, retaggio dei suoi trascorsi giovanili da attaccante. Sfruttando le sue diverse qualit\u00e0 tecniche, \u00e8 stato utilizzato con buoni risultati anche in diverse posizioni del campo, sia pi\u00f9 avanzate come trequartista, esterno e seconda punta, sia pi\u00f9 arretrate come mediano o regista basso davanti alla difesa.\nCarriera.\nClub.\nJuventus.\nGli inizi.\nNel 1993, all'et\u00e0 di 7 anni, Marchisio comincia a praticare sport nella polisportiva torinese Sisport; qui, dopo pochi allenamenti viene notato dagli osservatori della . Nel vivaio bianconero compie tutta la trafila delle squadre giovanili, indossando la fascia di capitano e sollevando numerosi trofei: \u00ab...quando ci sono arrivato non c'era assolutamente l'idea di arrivare in prima squadra e fare il calciatore. Era solo un bel modo di giocare, per giunta con il privilegio di poterlo fare con la maglia della squadra del cuore. Man mano che passavano gli anni il gioco si \u00e8 trasformato in passione e poi in professione\u00bb. In questa fase della sua carriera viene allenato da tecnici come Domenico Maggiora e Maurizio Schincaglia, i quali lo trasformano stabilmente da attaccante a centrocampista.\nTra gli altri, con la formazione Primavera arriva per due volte consecutive alla finale del Torneo di Viareggio, vincendo l'edizione del 2005 contro i pari et\u00e0 del , mentre nella stagione successiva, l'ultima trascorsa tra le giovanili bianconere, conquista il campionato di categoria; nel corso della stessa viene inoltre spesso aggregato alla prima squadra dall'allenatore Fabio Capello, senza per\u00f2 mai scendere in campo.\nL'esordio tra i professionisti.\nNell'estate 2006, la retrocessione d'ufficio della Juventus in Serie B porta vari giocatori di primo piano a lasciare la \"Vecchia Signora\". L'opera di ricostruzione della societ\u00e0 nel post-Calciopoli apre le porte della prima squadra a una nuova generazione di bianconeri; assieme ad altri suoi compagni delle giovanili quali De Ceglie e Giovinco, anche Marchisio viene inserito, nell'annata 2006-07, nella rosa a disposizione del tecnico Didier Deschamps: \u00abla possibilit\u00e0 di mettersi in mostra \u00e8 stata decisiva per noi [giovani]. C'era la possibilit\u00e0 di arrivare in alto in poco tempo\u00bb.\nIl 19 agosto, a 20 anni, il centrocampista debutta tra i professionisti subentrando sul finire della sfida di Coppa Italia tra e Juventus (0-3), per poi giocare in campionato, il 1\u00ba novembre successivo contro il , la sua prima gara da titolare. In precedenza, in settembre aveva fatto un'ultima apparizione con la formazione Primavera, superando i pari et\u00e0 dell' nella supercoppa di categoria. Le sue buone prestazioni inducono l'allenatore francese a utilizzarlo con continuit\u00e0; diventa cos\u00ec una delle prime scelte per il centrocampo bianconero, e nelle ultime partite della stagione viene spesso schierato in campo dal 1'. Con 25 presenze totali, contribuisce alla vittoria del torneo cadetto e al ritorno della Juventus in Serie A.\nEmpoli: i debutti in Serie A e in Europa.\nConclusa la vittoriosa annata tra i cadetti con la Juventus, Marchisio ha subito modo di calcare quella massima serie conquistata sul campo, ma con una diversa maglia: \u00abho fatto solo un anno fuori, ad nel 2007-08; non lo rimpiango perch\u00e9 mi ha fatto crescere tantissimo come uomo\u00bb. Il 24 luglio 2007 passa infatti in prestito, assieme all'altro bianconero Giovinco, alla societ\u00e0 toscana dove entrambi giocano il primo campionato di Serie A della loro carriera.\nCon l'Empoli debutta in massima categoria il 26 agosto successivo, all'et\u00e0 di 21 anni, nella sconfitta contro la (3-1) all'Artemio Franchi di Firenze. Il 20 settembre dello stesso anno esordisce anche in Coppa UEFA, nel debutto europeo del club toscano contro lo . Termina la stagione a Empoli con 26 presenze in campionato, una in Coppa Italia e 2 in Coppa UEFA, per un totale di 29 partite stagionali; il contributo di Marchisio non riesce tuttavia a evitare alla \"provinciale\" toscana la retrocessione in Serie B.\nRitorno alla Juventus.\nAnni di ricostruzione.\nNel luglio 2008 fa ritorno alla Juventus con cui disputa la prima gara ufficiale della stagione 2008-09, da titolare, il 26 agosto nel ritorno del terzo turno preliminare della Champions League, giocata a Bratislava contro l' e pareggiata 1-1. Il 24 gennaio 2009 segna il suo primo gol in Serie A con la maglia della Juventus, decisivo ai fini della vittoria sulla Fiorentina (1-0), su assist di Alessandro Del Piero. Grazie alle prestazioni offerte in quest'annata, il sito web dell'UEFA lo inserisce tra i dieci giovani che si stanno mettendo in luce alla loro prima esperienza nella massima competizione continentale, mentre il sito del quotidiano inglese \"The Times\", in gennaio, lo inserisce al decimo posto, e miglior italiano, nella lista dei 50 \u00abastri nascenti\u00bb del calcio internazionale.\nIl 10 ottobre 2009 \u00e8 costretto a operarsi al menisco: ritorna a calcare ufficialmente i terreni di gioco il 25 novembre successivo, in Champions League, giocando gli ultimi minuti della sconfitta bianconera (0-2) sul campo del , mentre torna da titolare quattro giorni dopo, in campionato, sul campo del (2-0). L'11 marzo 2010, all'et\u00e0 di 24 anni, indossa per la prima volta la fascia di capitano del club, dopo l'uscita dal campo di David Trezeguet, nella sfida d'andata degli ottavi di Europa League vinta 3-1 contro il .\nNel corso della stagione seguente, 2010-11, il 19 settembre bagna con un gol nel successo esterno sull' (4-0) il raggiungimento delle 100 presenze in maglia bianconera, mentre il 3 aprile, in occasione della vittoriosa trasferta (2-0) contro la , per la prima volta scende in campo dal 1' come capitano bianconero. La definitiva affermazione del centrocampista ai massimi livelli coincide tuttavia con uno tra i periodi pi\u00f9 difficili nella storia della societ\u00e0 torinese, che per la seconda stagione consecutiva chiude il campionato a un anonimo settimo posto, lontano da qualsivoglia obiettivo minino; tutto ci\u00f2, nonostante un Marchisio il quale \u00e8 ormai tra i punti fermi dell\"undici\" titolare piemontese.\nEptacampione d'Italia.\n2011-2014.\nLa stagione 2011-12 vede una Juventus foriera di novit\u00e0, con l'arrivo in panchina di Antonio Conte, oltrech\u00e9 di Pirlo e del cileno Arturo Vidal quali nuovi compagni di reparto di Marchisio. Il 2 ottobre 2011 il centrocampista realizza la sua prima doppietta in maglia bianconera, che vale il 2-0 ai rivali alla corsa-scudetto del ; a riprova di un inizio di stagione che lo vede mattatore assoluto dei torinesi, nelle settimane seguenti risulta prima decisivo nella trasferta contro l' del 29 ottobre, dove sigla il 2-1 che regala ai bianconeri la vittoria del derby d'Italia, mentre l'8 dicembre nei supplementari di Juventus- di Coppa Italia firma il 2-1 che permette ai piemontesi di qualificarsi ai quarti di finale. Il 6 maggio 2012, grazie al 2-0 al Cagliari nella partita giocata sul campo neutro di Trieste, con una giornata d'anticipo conquista il suo primo scudetto, emergendo tra i maggiori protagonisti di una formazione bianconera che si lascia definitivamente alle spalle gli anni bui post-Calciopoli. Dopo la sconfitta nella finale di Coppa Italia del 20 maggio contro il , conclude la sua miglior annata sottoporta con 10 gol in 39 presenze stagionali.\nLa stagione 2012-13 inizia l'11 agosto a Pechino con la vittoria della Supercoppa italiana, la prima per il centrocampista, grazie 4-2 sul Napoli maturato ai supplementari. Sul finire del 2012, il 7 novembre realizza la sua prima rete in Champions League, nella sfida vinta 4-0 contro il , mentre il 1\u00ba dicembre mette a segno una doppietta nel 3-0 del derby di Torino. Il 5 maggio 2013, grazie alla vittoria casalinga per 1-0 sul , vince con tre giornate d'anticipo il secondo campionato italiano consecutivo.\nIl 18 agosto 2013, al primo incontro ufficiale dell'annata 2013-14, s'infortuna nel corso della finale di Supercoppa italiana contro la , vinta 4-0: la lesione al legamento del ginocchio destro lo costringe a saltare l'inizio di stagione. Una volta ristabilitosi, incontra difficolt\u00e0 nel ritrovare un posto da titolare in squadra, anche a fronte della crescita mostrata dal giovane compagno di reparto Paul Pogba (il quale gi\u00e0 nella seconda parte del precedente torneo aveva iniziato a togliere spazio al centrocampista italiano). Con il nuovo anno, sfruttando i vari impegni della Juventus tra campionato e coppe, torna ad avere un buon minutaggio in maglia bianconera, facendo di necessit\u00e0 virt\u00f9 e ben comportandosi anche quando schierato in ruoli differenti da quelli ricoperti fin qui in carriera, come trequartista dietro alle punte o regista basso davanti alla difesa. Il 4 maggio 2014, grazie alla sconfitta dei rivali della sul campo del , arriva la conquista del terzo scudetto consecutivo per Marchisio.\n2014-2018.\nNell'annata 2014-15 vince il suo quarto campionato di Serie A consecutivo con la maglia della Juventus, un successo arrivato il 2 maggio, con quattro giornate d'anticipo, dopo la vittoria 1-0 sul campo della . In un finale di stagione ricco di appuntamenti per la squadra bianconera, il 20 dello stesso mese, pur non potendo prendere parte (causa squalifica) alla vittoriosa finale sulla Lazio, Marchisio mette in bacheca anche la sua prima Coppa Italia, mentre il 6 giugno gioca la sua prima finale di Champions League, persa 1-3 a Berlino contro il . Sul piano personale, \u00e8 questa la stagione in cui il nuovo allenatore juventino Massimiliano Allegri impiega il giocatore sempre pi\u00f9 spesso nella posizione di regista basso, in luogo di un Pirlo ormai al crepuscolo della carriera; un ruolo che lo consegna, secondo gli addetti ai lavori, alla migliore stagione della sua carriera. A corollario, il 29 aprile 2015, in occasione del successo interno (3-2) sulla Fiorentina, Marchisio entra nel novero dei calciatori juventini pi\u00f9 presenti di sempre raggiungendo le 300 gare in maglia bianconera.\nNella stagione 2015-16 Marchisio \u00e8 ormai stabilmente trasformato in un regista arretrato davanti alla difesa, formando una solida coppia di centrocampo assieme al tedesco Sami Khedira. L'annata, iniziata l'8 agosto con la conquista della terza Supercoppa nazionale della carriera, superando per 2-0 la Lazio sul campo di Shanghai, vede la Juventus, reduce da un corposo rinnovamento dei ranghi, alle prese con un avvio di campionato decisamente al di sotto delle aspettative; ci\u00f2 nonostante Marchisio emerge presto tra i punti di forza della formazione bianconera che, al termine di una rimonta-record, permette al calciatore di fregiarsi del suo quinto scudetto consecutivo, cui si andr\u00e0 ad aggiungere anche la seconda Coppa Italia consecutiva, vinta il 21 maggio a Roma contro un Milan superato 1-0 ai supplementari. Tuttavia il 17 aprile 2016, nel corso della sfida interna contro il Palermo (4-0), in un contrasto di gioco con il rosanero Franco V\u00e1zquez riporta la rottura del legamento crociato anteriore del ginocchio sinistro: l'infortunio lo costringe a finire sotto ai ferri e a chiudere anzitempo l'annata, peraltro conclusa (cosa insolita nella sua carriera) senza mai trovare la rete.\nCostretto a rimanere lontano dai campi per sei mesi, Marchisio torna a giocare solo all'inizio della stagione seguente, 2016-17, scendendo in campo dal 1' in occasione della vittoriosa sfida di campionato del 26 ottobre a Torino contro la Sampdoria, battuta 4-1. Il successivo 22 novembre ritrova il gol dopo oltre un anno e mezzo, realizzando dal dischetto in casa del il momentaneo pareggio nella sfida di Champions League poi vinta 3-1 dalla Juventus. Torna al gol in campionato il 17 febbraio 2017, aprendo le marcature nella vittoria interna per 4-1 sul Palermo. Il 17 maggio mette in bacheca la Coppa Italia, primo trofeo stagionale nonch\u00e9 terzo consecutivo per la formazione torinese, in seguito alla vittoria per 2-0 sulla Lazio nella finale di Roma; quattro giorni dopo, con il successo 3-0 allo Stadium sul , arriva anche il sesto titolo italiano di fila, che permette a Marchisio e alla Juventus d'inanellare anche il terzo \"double\" nazionale consecutivo, e soprattutto di battere dopo 82 anni il record della Juve del Quinquennio. Il 3 giugno a Cardiff gioca da subentrante la sua seconda finale di Champions League, che vede i bianconeri nuovamente sconfitti 1-4 dal .\nI successi si ripetono nell'annata 2017-18, l'ultima alla Juventus, in cui fa suo il settimo scudetto consecutivo \u2014 record assoluto nella storia della Serie A e dei maggiori campionati nazionali d'Europa \u2014, dopo un lungo testa a testa contro il Napoli, e annesso quarto \"double\" domestico di fila \u2014 altro nuovo primato nel calcio italiano \u2014, grazie al 4-0 al Milan nella finale di Coppa Italia del 9 maggio. Insieme ai compagni di squadra Barzagli, Buffon, Chiellini e Lichtsteiner, Marchisio \u00e8 tra i 5 eptacampioni d'Italia di questo ciclo bianconero; Il centrocampista va per\u00f2 incontro a una stagione in negativo sul versante personale, causa annosi guai fisici da una parte e una sopravvenuta concorrenza nel centrocampo torinese dall'altra, che non gli permettono pi\u00f9 di rientrare nelle dinamiche della squadra titolare. Anche in ragione di ci\u00f2, dopo 25 anni di militanza in maglia bianconera, il 17 agosto 2018 rescinde consensualmente il contratto che lo legava al club.\nZenit San Pietroburgo e ritiro.\nIl 3 settembre 2018 si trasferisce da svincolato allo , in Russia. Debutta con il club pietroburghese il 16 settembre seguente, subentrando a Paredes nel corso del secondo tempo della vittoriosa trasferta di campionato contro l' (1-2); alla prima da titolare, il 30 dello stesso mese, segna invece il primo gol con la nuova maglia, che tuttavia non evita la sconfitta per 2-1 con l'.\nNel corso della stagione a San Pietroburgo si fregia del titolo russo, che tuttavia non pu\u00f2 festeggiare in campo poich\u00e9, nell'aprile 2019, \u00e8 vittima di un nuovo infortunio al menisco del ginocchio destro, con conseguente operazione e termine anticipato dell'annata. Pochi mesi dopo, rescinde il contratto che lo legava al club pietroburghese.\nRimasto svincolato, nel corso dell'estate 2019 tenta l'ennesima riabilitazione fisica, ma, ben presto, preso atto di un corpo ormai martoriato dagli infortuni nonch\u00e9 della sopraggiunta mancanza di ulteriori stimoli, declina le offerte di altri club e inizia a meditare sul definitivo ritiro dall'attivit\u00e0 agonistica, una decisione ufficializzata il successivo 3 ottobre all'et\u00e0 di 33 anni.\nNazionale.\nNazionali giovanili.\nIl 1\u00ba giugno 2007 esordisce nella nazionale Under-21 di Pierluigi Casiraghi, con la quale \u00e8 un titolare a centrocampo nel biennio 2007-2009. Nel 2008 partecipa con la nazionale olimpica al Torneo di Tolone, manifestazione amichevole durante la quale, in Italia- (2-1) del 23 maggio, realizza il suo primo gol con gli azzurrini, e ai Giochi di ; durante la rassegna a cinque cerchi gioca nel secondo tempo della prima partita contro l', ma un infortunio muscolare lo costringe ad abbandonare il torneo dopo il secondo incontro del girone e a essere sostituito da Andrea Russotto.\n\u00c8 poi tra i convocati per l'Europeo Under-21 2009 in Svezia, ma deve saltare per squalifica la semifinale nella quale l'Italia viene eliminata dalla .\nNazionale maggiore.\nIl 12 agosto 2009, all'et\u00e0 di 23 anni, esordisce in nazionale maggiore con il commissario tecnico Marcello Lippi, giocando titolare nella partita amichevole -Italia (0-0). Viene convocato per il in Sudafrica, dove l'Italia viene eliminata al primo turno; Marchisio disputa da titolare le prime due partite del girone contro il e la , venendo sostituito in entrambe le occasioni.\nRealizza il suo primo gol in nazionale il 7 ottobre 2011, nella partita -Italia (1-1) valevole per le qualificazioni a Euro 2012.\nDiventato titolare nella gestione del CT Cesare Prandelli, prende parte al in Polonia e Ucraina in cui la nazionale italiana riesce ad arrivare all'atto conclusivo della manifestazione, dopo aver battuto in semifinale la , perdendo tuttavia per 4-0 la finale del 1\u00ba luglio contro la ; insieme a Gianluigi Buffon e ad Andrea Pirlo, Marchisio \u00e8 sempre stato titolare senza mai venire sostituito.\nIl piazzamento all'Europeo vale agli uomini di Prandelli la qualificazione alla FIFA Confederations Cup 2013 in Brasile, competizione nella quale Marchisio, confermato nella rosa azzurra, contribuisce al terzo posto finale conquistato dopo la vittoria ai rigori sull'.\nOrmai tra i punti fermi, assieme ai compagni di squadra Barzagli, Bonucci, Buffon, Chiellini e Pirlo, della cosiddetta \"Ital-Juve\" dei primi anni 2010, Marchisio viene quindi selezionato per partecipare al in terra brasiliana. Il 14 giugno, nella gara d'esordio vinta 2-1 contro l', segna la prima rete azzurra del torneo sbloccando il risultato; nonostante il positivo avvio, l'Italia viene eliminata nella fase a gironi dopo la sconfitta contro l'Uruguay, nella quale proprio Marchisio \u00e8 punito con un controverso cartellino rosso, giudicato abbastanza severo dagli addetti ai lavori, per un pur irruento fallo su Egidio Ar\u00e9valo.\nDopo il mondiale sudamericano, sotto la gestione del nuovo CT Antonio Conte partecipa alle qualificazioni a Euro 2016; tuttavia il grave infortunio occorsogli in campionato il 17 aprile 2016 lo costringe a saltare la fase finale della manifestazione continentale.\nFa un'ultima apparizione in maglia azzurra il 7 giugno 2017 con il selezionatore Gian Piero Ventura, in una vittoriosa amichevole a Nizza contro l'Uruguay (3-0), in cui \u00e8 peraltro costretto ad abbandonare il campo dopo poco per un nuovo problema fisico. Chiude l'esperienza in nazionale maggiore con 55 presenze e 5 gol.\nStatistiche.\nPresenze e reti nei club.\n\"Statistiche aggiornate al 9 dicembre 2018.\""}
{"id": "602178", "revid": "486946", "url": "https://it.wikipedia.org/wiki?curid=602178", "title": "Dio-scimmia", "text": ""}
{"id": "602180", "revid": "422900", "url": "https://it.wikipedia.org/wiki?curid=602180", "title": "Judo ai Giochi della XXI Olimpiade", "text": "Il judo alle Olimpiadi estive del 1976 si \u00e8 svolto nel Velodromo Olimpico di Montr\u00e9al dal 26 al 31 luglio 1976.\nA quest'edizione parteciparono 178 atleti di cui tre italiani: Felice Mariani (63\u00a0kg) primo italiano a vincere una medaglia olimpica nel judo, Ezio Gamba (70\u00a0kg) e Mario Vecchi (93\u00a0kg) allenati dal giapponese Masama Matsushita."}
{"id": "602185", "revid": "125728191", "url": "https://it.wikipedia.org/wiki?curid=602185", "title": "Akita (razza canina)", "text": "L' \u00e8 una razza giapponese di cani da lavoro utilizzati sia per la guardia che per la caccia. Viene ufficialmente chiamato semplicemente akita, in quanto \"inu\" e \"ken\" () significano \"cane\" in giapponese.\nStoria.\nGli antenati degli odierni akita erano cani nativi giapponesi di taglia media conosciuti con diversi nomi tra cui kurae-inu, odate-inu e soprattutto matagi-inu. Erano originari della regione pi\u00f9 settentrionale dell'isola di Honshu, la prefettura di Akita, da cui deriva l\u2019attuale nome della razza. Addestrati alla caccia, le loro prede erano il cinghiale, il cervo sika e l\u2019orso tibetano. Furono utilizzati anche per la difesa della propriet\u00e0 e fin dal 1603 come cani da combattimento.\nDapprima furono i cani dei cacciatori che abitavano sulle montagne e nelle campagne, poi dei samurai che accompagnarono in battaglia e successivamente dello sh\u014dgun e dei membri dell\u2019aristocrazia giapponese, che riservarono loro appartamenti dotati di ogni comfort.\nA partire dal 1868, per soddisfare la richiesta sempre maggiore di cani da combattimento, gli akita originari furono incrociati con razze pi\u00f9 grandi provenienti da Asia ed Europa tra cui mastiff e tosa. Di conseguenza la stazza di questa razza aument\u00f2, ma andarono perse molte delle caratteristiche dei cani di tipo spitz.\nNel 1908 la lotta fra cani fu proibita e fu allora che la razza cominci\u00f2 ad essere preservata e migliorata. Il sindaco della citt\u00e0 di \u014cdate, nella prefettura di Akita, fond\u00f2 nel 1927 la societ\u00e0 che di l\u00ec a pochi anni sarebbe diventata l'Akita Inu Hozonkai (AKIHO), un\u2019organizzazione nata con il fine di conservare la purezza della razza attraverso un'attenta selezione.\nL\u2019akita, riconosciuto ufficialmente come razza, divent\u00f2 il cane pi\u00f9 rappresentativo del Giappone e nel 1931 fu dichiarato monumento naturale.\nDurante la seconda guerra mondiale si utilizz\u00f2 la pelliccia dei cani per la produzione di abbigliamento ed equipaggiamento militare e la loro carne come cibo. In quel periodo il governo giapponese eman\u00f2 un ordine di confisca ed abbattimento da cui erano esclusi solo i pastori tedeschi, usati a scopo militare. Nel tentativo di preservare la razza, alcuni akita furono spediti nei villaggi dove vennero tenuti dagli agricoltori come cani da guardia e altri furono incrociati con Pastori tedeschi per aggirare la legge. Quando la guerra termin\u00f2, il numero degli akita si era drasticamente ridotto.\nNel corso della prima manifestazione cinofila del dopoguerra vennero definite due linee di sangue: la linea pura (\"Ichinoseki\") e la linea nata dagli incroci (\"Dewa\"). Diverse femmine appartenenti a quest\u2019ultima linea furono vendute ai soldati americani e importate negli Stati Uniti, dove nacque l\u2019akita americano. Questa razza aveva tratti estetici del pastore tedesco e del mastiff e non era riconosciuta come primitiva giapponese.\nGli allevatori pi\u00f9 esperti si sforzarono di eliminare le caratteristiche derivate da ceppi stranieri incrociando gli akita pi\u00f9 puri rimasti e ristabilendo gradualmente la razza originale, cos\u00ec come \u00e8 conosciuta oggi.\nNel 1967, per celebrare il cinquantesimo anniversario della fondazione della societ\u00e0 per la salvaguardia dell'akita, \u00e8 stato costruito il primo museo che raccoglie manufatti, documenti e foto esclusivamente riguardanti questa razza. \u00c8 tradizione in Giappone donare statue raffiguranti questi cani a neonati e infermi come augurio di buona salute e felicit\u00e0.\nDi razza akita era anche Hachik\u014d, che divenne famoso in tutto il mondo per essere sempre stato devoto al padrone fino alla morte, diventando un simbolo di fedelt\u00e0 nella propria nazione.\nAspetto.\nL'akita \u00e8 un cane massiccio, ben proporzionato, con ossatura robusta. Il suo aspetto \u00e8 degno di stima e rispetto, coniuga nobilt\u00e0 e dignit\u00e0 nel portamento a semplicit\u00e0 e dolcezza. Caratteristica della razza \u00e8 una grande testa con fronte ampia e stop ben definito, le orecchie sono triangolari con la punta arrotondata, spesse, erette e portate inclinate in avanti. Gli occhi dell'akita sono piccoli, scuri, profondi e di forma triangolare con l\u2019estremit\u00e0 esterna rivolta verso l\u2019alto. La canna nasale, diritta e poco lunga, si assottiglia leggermente verso la punta. Il tartufo \u00e8 grosso e nero. I forti denti sono celati da labbra scure e sottili. L\u2019akita ha una pelliccia spessa e a doppio strato: un manto esterno pi\u00f9 lungo e ruvido e un sotto-pelo folto e soffice. Porta la grossa coda arrotolata sul dorso in diverse posizioni, se abbassata raggiunge all'incirca l\u2019articolazione del garretto. Le zampe sono potenti e muscolose, i piedi di aspetto felino, tondi e arcuati.\nLa differenza di stazza tra il maschio e la femmina \u00e8 marcata. I maschi maturi misurano generalmente tra i 64 e i 70 cm al garrese e pesano 30-45 kg, mentre le femmine arrivano ai 58-64 cm e pesano tra i 20 e i 30 kg. Il corpo \u00e8 leggermente pi\u00f9 lungo nelle femmine che nei maschi. Il rapporto di riferimento fra l\u2019altezza al garrese e la lunghezza, misurata a partire dalla spalla, \u00e8 di 10 a 11.\nLe colorazioni del mantello ammesse dallo standard di razza sono quattro: rosso, sesamo (pelo fulvo con punte nere), tigrato e bianco. Tutte devono essere caratterizzate dall\"urajiro\", ovvero del pelo biancastro sui lati del muso, sulle guance, sotto la mascella, sul collo, sul petto, sul ventre, sul lato inferiore della coda e nella parte interna degli arti.\nPelo lungo.\nUn akita pu\u00f2 nascere con due differenti tipologie di pelo: quello di lunghezza standard e il pelo lungo. Questa caratteristica deriva da un gene recessivo che si ritiene provenire da antichi incroci con il karafuto-ken (), ora estinto. Gli akita a pelo lungo hanno una pelliccia morbida e irsuta e solitamente un carattere pi\u00f9 dolce e mansueto rispetto a quelli con il pelo standard. Sono dunque ottimi cani da compagnia.\nCarattere.\nL'akita \u00e8 un cane grande con un carattere forte. Ha bisogno di un rapporto costante con il padrone e la sua famiglia, a cui trasmette gioia e affetto. Ama giocare, per\u00f2 \u00e8 un cane molto autonomo. Presenta una particolare socievolezza con i bambini, con cui si dimostra paziente e affidabile. Molto riservato con gli estranei ma mai inutilmente aggressivo, sa proteggere la propria famiglia nel caso si trovi ad affrontare una situazione di minaccia. \u00c8 calmo e silenzioso, non abbaia mai senza una buona ragione. Spesso \u00e8 paragonato a un felino, non \u00e8 insolito infatti vedere un akita pulirsi il muso dopo aver mangiato o leccarsi il pelo e le zampe. \u00c8 attento, elegante, fiero, leale, impavido ed intelligente.\nSolitamente tende ad assumere un ruolo socialmente dominante con gli altri cani, \u00e8 quindi necessario prestare sempre attenzione nel momento in cui se ne incrocia uno, in particolare se dello stesso sesso. Normalmente \u00e8 riservato e riflessivo, non reagisce alle piccole provocazioni, ma se stuzzicato sul serio risponde prontamente. Per queste ragioni un akita maturo, a meno che non sia altamente socializzato, non \u00e8 adatto ad entrare in un\u2019area cani.\nAvendo un carattere forte e istintivo, necessita di un padrone sicuro, tranquillo e coerente senza il quale pu\u00f2 rivelarsi aggressivo con altri cani e animali. Richiede i suoi spazi ma si adatta a vivere anche in appartamento, a patto che gli si conceda il giusto tempo in passeggiata. Non si presta al jogging, data la sua scarsa resistenza, ma \u00e8 dotato di un poderoso scatto sul breve. L'addestramento pu\u00f2 essere impegnativo, perch\u00e9 l'akita \u00e8 risoluto, testardo e si annoia facilmente. Con un po' di pazienza \u00e8 possibile educarlo ricorrendo all'utilizzo di premi. Un cane appartenente a questa razza deve essere trattato con parit\u00e0 e rispetto, meglio evitare scherzi e dispetti che potrebbero compromettere l\u2019instaurazione di un rapporto di fiducia reciproca.\nSalute.\nL'aspettativa di vita di un akita \u00e8 attorno ai 12 anni, simile a quella di altre razze della medesima taglia. Contrariamente a quanto si possa pensare, nonostante preferisca il fresco, \u00e8 un cane che si adatta bene anche ad una vita in citt\u00e0 e ad un clima non propriamente nordico.\nCi sono molte malattie autoimmuni che purtroppo si possono riscontrare in un akita, le pi\u00f9 frequenti sono la sindrome di Vogt-Koyanagi-Harada (nota anche come sindrome uveo-dermatologica) che colpisce la cute e gli occhi e l\u2019adenite sebacea, un\u2019infiammazione delle ghiandole sebacee. Un'altra problematica cui \u00e8 soggetto l'akita \u00e8 il pemfigo foliaceo, una malattia autoimmune della pelle che causa pustole e croste. Come altre razze nordiche l\u2019akita \u00e8 soggetto a malattie oculari ereditarie e non, che possono causare cecit\u00e0 e sofferenza al cane. Alcuni di questi disturbi sono riconoscibili precocemente, una diagnosi precisa \u00e8 di fondamentale importanza per la prevenzione e la loro eradicazione. Una di queste \u00e8 l'entropion, o rovesciamento all'interno del margine palpebrale.\nQuesta razza \u00e8 predisposta anche alla displasia, una patologia congenita poli-fattoriale che consiste in una malformazione articolare localizzata nell\u2019anca, tra femore e cavit\u00e0 acetabolare, o nel gomito. La conseguenza \u00e8 una dolorosa osteoartrosi che si manifesta con una zoppia sempre pi\u00f9 frequente ed importante. Prima di acquistare un cucciolo ci si dovrebbe sempre accertare che i progenitori siano esenti da almeno tre generazioni.\nTolettatura.\nIl pelo va spazzolato regolarmente in particolare nel periodo della muta, che ricorre generalmente due volte all'anno. \u00c8 sufficiente lavarlo una volta ogni uno o due mesi con uno shampoo a pH neutro (5,9 - 6,9). Per scongiurare il rischio di infezioni si deve provvedere ad una costante pulizia delle orecchie, utilizzando una garza sterile leggermente imbevuta in una soluzione idonea. Anche i denti vanno spazzolati con dentifrici specifici. Bisogna inoltre fare attenzione agli speroni, perch\u00e9 non essendo a contatto con il terreno non si possono consumare in modo autonomo e vanno accorciati periodicamente.\nAlimentazione.\nL\u2019akita ha un fabbisogno giornaliero di 500-600 g di alimenti secchi e l\u2019alimentazione deve essere il pi\u00f9 possibile ricca e completa, affinch\u00e9 gli fornisca tutti i nutrienti di cui ha bisogno. \u00c8 un cane soggetto ad intolleranze alimentari, quindi \u00e8 importante scegliere un mangime di ottima qualit\u00e0, mono-proteico, preferibilmente a base di pesce o carne bianca, e che non sia troppo calorico.\nNei periodi di muta, per stimolare il ricambio del pelo, si consiglia di aggiungere alla razione giornaliera un cucchiaio di olio di fegato di merluzzo, ricco di omega-3."}
{"id": "602187", "revid": "78273", "url": "https://it.wikipedia.org/wiki?curid=602187", "title": "Judo alle olimpiadi estive 1974", "text": ""}
{"id": "602188", "revid": "486946", "url": "https://it.wikipedia.org/wiki?curid=602188", "title": "Hanouma", "text": ""}
{"id": "602189", "revid": "648716", "url": "https://it.wikipedia.org/wiki?curid=602189", "title": "Cane da pastore di Vall\u00e9e", "text": "Il cane da pastore di Vall\u00e9e (anche chiamato \"Polski Owczarek Nizinny\" o \"Polish Lowland Sheepdog\") \u00e8 un cane del gruppo pastori e bovari.\nStoria.\n\u00c8 probabile che questo cane sia giunto nell'odierna Polonia fin dal neolitico al seguito di pastori nomadi provenienti dall'Oriente. Gi\u00e0 nel XVIII secolo alcuni allevatori polacchi si sono impegnati per mantenere intatta la purezza della razza. A loro va il merito di aver preservato l'omogeneit\u00e0 di tipo e di carattere evidente ancora oggi nel pastore di Vallee. Nel corso del Novecento, a seguito del mutamento dell'economia pastorale, la razza rischi\u00f2 di estinguersi. Furono due aristocratiche, Czetwertynska Grocholska e Rosa Zoltowska, che, intorno al 1920, hanno iniziato l'allevamento di questi cani recuperando i pochi soggetti rimasti. All'imediato dopoguerra, in particolare al 1947, risale il primo standard di razza.\nDescrizione.\nLa coda \u00e8 presente e portata sempre ben alta come un vessillo; alcuni esemplari possono nascere anuri o brachiuri.\nSono ammessi tutti i colori e tutti i tipi di macchie. Il pelo \u00e8 grosso, denso, spesso e abbondante. A questo si aggiunge un morbido sottopelo. Di media grandezza, ovali non sporgenti e di colore nocciola sono gli occhi. Le orecchie sono pendenti, inserite piuttosto alte, di media grandezza e a forma di cuore. La testa \u00e8 di medie dimensioni. Cranio e muso hanno la stessa lunghezza. Lo stop \u00e8 ben marcato. Il tartufo \u00e8 forte, ottuso, con larghe narici scure. I piedi sono ovali, con buoni cuscinetti e dita leggermente arcuate.\nCarattere.\nDi umore vivace ma equilibrato, il pastore di Vall\u00e9e, \u00e8 intelligente, sempre attento e resistente a condizioni ambientali sfavorevoli. Grazie alla sua allegria, conquista facilmente le simpatie di chiunque abbia a che fare con lui ed \u00e8 un ottimo compagno dei bambini. Ma non \u00e8 soltanto un compagnone. Quando la situazione lo richiede, sfodera tutta la sua grinta ed \u00e8 in grado di mettere in fuga i malintenzionati e difendere la propriet\u00e0. \u00c8 un cane facile da addestrare e sempre pronto a rispondere ai comandi del padrone.\nCure.\nIl suo mantello richiede particolari cure per essere sempre bello e pulito. Occorre effettuare una toelettatura completa da una a due volte la settimana e provvedere alle spazzolate quotidiane. \u00c8 anche opportuno fare un po' di attenzione alla dieta: se il pastore di Valle non si muove a sufficienza, tende a ingrassare. \nConsigli.\nSe lo si educa in modo adeguato, sapendosi porre ai suoi occhi come leader, questo cane si rapporta senza difficolt\u00e0 con il suo proprietario. Ha comunque un'indole abbastanza indipendente che \u00e8 bene rispettare e non forzare.\nDiffusione.\nNel 2004 non sono stati iscritti cuccioli ai libi genealogici ENCI, ma \u00e8 la prima volta dal 1995. Nel 2012 sono contati 2 cuccioli."}
{"id": "602192", "revid": "119738448", "url": "https://it.wikipedia.org/wiki?curid=602192", "title": "Vera Squarcialupi", "text": "Biografia.\nGiornalista dal 1955 presso la sede RAI di Roma si occupa di trasmissioni e servizi per i GR1 e GR2 sino a scegliere la carriera politica nel 1976.\n\u00c8 stata senatrice per la Lombardia nel 1976 e nel 1996, eletta alle elezioni europee del 1979, e poi riconfermata nel 1984, per le liste del PCI. \u00c8 stata membro dell'agenzia per la protezione dell'ambiente, la sanit\u00e0 pubblica e la tutela dei consumatori, della Delegazione per le relazioni con l'Australia e la Nuova Zelanda, della Delegazione per le relazioni con il Giappone.\nHa aderito al gruppo parlamentare \"Gruppo Comunista e Apparentati\"."}
{"id": "602195", "revid": "287204", "url": "https://it.wikipedia.org/wiki?curid=602195", "title": "Campionato italiano di hockey su ghiaccio 1958-1959", "text": "Il campionato italiano di hockey su ghiaccio 1958-59 fu la 25\u00aa edizione del campionato nazionale.\nSerie A.\nL'avvio \u00e8 abbastanza travagliato a causa della grave situazione finanziaria in cui si trovano i club.\nFormazioni.\nMentre le due societ\u00e0 bolzanine (HC Bolzano e Scoiattoli Bolzano) uniscono le forze dando vita all'OZO Bolzano, l'Auronzo, per poter continuare la propria attivit\u00e0, deve abbinare il proprio nome alla Thermomatic. Per mancanza di fondi l'Ortisei rinuncia alla massima serie dopo essersi rivolta al Comune e all'Azienda di Soggiorno per ottenere un finanziamento ed acquistare due oriundi, dopo i rifiuti di alcuni giocatori italiani di far parte della rosa e dal trasferimento di Edmondo Rabanser ai Diavoli Milano, citt\u00e0 nella quale il giocatore svolge la leva militare. Infine, i campioni in carica del Milan Inter cambiano nome appunto in Diavoli Milano.\nRisultano quindi iscritte al torneo solo 4 compagini: Diavoli Milano, OZO Bolzano, Auronzo e Cortina.\nFormula.\nNon potendo aumentare il numero di squadre iscritte e non riuscendo ad organizzare un Campionato con il format degli anni precedenti, la Federazione decide di far disputare, in via sperimentale, un torneo con doppia andata e ritorno con il vantaggio di aumentare le partite di ogni squadra dando la possibilit\u00e0 di maggiori incassi. Formula che si riveler\u00e0 vincente, in quanto l'interesse per l'hockey su ghiaccio, a fine stagione, risulter\u00e0 essere cresciuto.\nNon vi saranno retrocessioni nella serie cadetta.\nClassifica Finale.\nIl Cortina, quasi imbattibile, chiude la stagione conquistando 22 punti su 24 a disposizione. L'Auronzo chiude la classifica con un solo punto.\n La Sportivi Ghiaccio Cortina vince il suo terzo scudetto.\nFormazione Campione d'Italia: Portieri: Vittorio De Nadal e Paolo De Zanna - Difensori: Carmine Tucci - Giuseppe Zandegiacomo - Gianfranco Da Rin - Giulio Verocai - Attaccanti: Bruno Frison - Wilfred \"Nebby\" Thrasher - Alberto Da Rin - Giulio Oberhammer - Enrico Benedetti - Paolo Gaspari - Ivo Ghezze."}
{"id": "602197", "revid": "21079", "url": "https://it.wikipedia.org/wiki?curid=602197", "title": "Retta di Pascal", "text": ""}
{"id": "602198", "revid": "121223539", "url": "https://it.wikipedia.org/wiki?curid=602198", "title": "Protogene Veronesi", "text": "Biografia.\nNato in un rione popolare di Bologna (pubblic\u00f2 anche un libro di poesie in dialetto bolognese intitolato \"Zander\", \"cenere\"), si era laureato in fisica nel 1942 presso la locale universit\u00e0, per poi divenire ufficiale di complemento. Partigiano, dopo l'8 settembre del 1943 la sua fedelt\u00e0 agli ideali democratici gli cost\u00f2 un periodo di internamento nei lager nazisti.\nDopo la guerra entr\u00f2 a far parte dell'Istituto di Fisica dell'Universit\u00e0 di Bologna fino a divenire ordinario di fisica generale e contestualmente prosegu\u00ec la sua attivit\u00e0 politica come consigliere comunale e infine come senatore, eletto nel 1972 e nel 1976.\n\u00c8 stato eletto alle elezioni europee del 1979 per le liste del PCI. \u00c8 stato vicepresidente della Commissione per l'energia e la ricerca, membro della Commissione per la protezione dell'ambiente, la sanit\u00e0 pubblica e la tutela dei consumatori e della Delegazione per le relazioni con gli Stati del Golfo.\nHa poi aderito al gruppo parlamentare \"Gruppo Comunista e Apparentati\"."}
{"id": "602199", "revid": "7336", "url": "https://it.wikipedia.org/wiki?curid=602199", "title": "BWV 988", "text": ""}
{"id": "602202", "revid": "18323", "url": "https://it.wikipedia.org/wiki?curid=602202", "title": "Pietro Lezzi", "text": "Biografia.\nNato a Napoli il 15 dicembre 1922, si \u00e8 laureato in giurisprudenza, ma lasci\u00f2 ben presto l\u2019attivit\u00e0 forense per dedicarsi alla politica.\nSposato con Nadia e con tre figli, \u00e8 stato da sempre legato a una vecchia amicizia con Giorgio Napolitano, politico comunista Presidente della Repubblica dal 2006 al 2015.\n\u00c8 morto a Napoli, nella sua casa, il 7 ottobre 2013 all'et\u00e0 di 90 anni.\nAttivit\u00e0 politica.\nIscritto al Partito Socialista Italiano (PSI), \u00e8 stato da sempre vicino alle posizioni dell'accademico Francesco de Martino, oltre tra i protagonisti della ricostruzione del partito a Napoli, assumendo cariche organizzative e politiche.\nPi\u00f9 volte deputato del PSI, fu eletto per la prima volta alla Camera dei deputati nel 1963. Da allora \u00e8 stato rieletto nel 1968, 1972 e 1976.\n\u00c8 stato eletto alle elezioni europee del 1979 per le liste del PSI. \u00c8 stato vicepresidente del Gruppo Socialista al Parlamento europeo, membro della Delegazione alla Commissione parlamentare mista dell'associazione CEE-Turchia, della Commissione per gli affari sociali, l'occupazione e l'educazione, della Commissione per l'energia e la ricerca e della Commissione per lo sviluppo e la cooperazione. Ha aderito al gruppo parlamentare \"Gruppo Socialista\".\nDopo essere stato sindaco di Napoli dal 29 luglio 1987 al 31 luglio 1990, viene candidato alle elezioni regionali in Campania del 1990 dal PSI, venendo eletto in Consiglio regionale della Campania, rimanendo in carica fino al 1994.\n\u00c8 stato, dal 1971 al 1999, presidente dell\u2019ente per le Ville Vesuviane del Miglio d'oro."}
{"id": "602203", "revid": "547992", "url": "https://it.wikipedia.org/wiki?curid=602203", "title": "Flavio Orlandi", "text": "Biografia.\nPartigiano nelle formazioni di giustizia e libert\u00e0, si distinse in numerose azioni della resistenza. Dopo essersi laureato in giurisprudenza e scienze politiche, Inizio poi la sua carriera politica a fianco di Giuseppe Saragat nel Partito Socialdemocratico dove grazie all'impegno indefesso, all'eloquio elegante e alla capacit\u00e0 di spiegare facilmente concetti complessi ottenne la fiducia dei marchigiani che lo elessero alla Camera dei deputati dal 1958 al 1976 (nella III, IV, V, VI Legislatura dove effettu\u00f2 137 interventi e present\u00f2 147 proposte di legge). Fu capogruppo del gruppo parlamentare del Partito Socialista democratico italiano dal 25 maggio 1972 al 27 giugno 1972, quindi guid\u00f2 il Partito Socialista Democratico Italiano, come segretario politico nazionale, dal giugno 1972 al giugno 1975, cercando di sviluppare una line politica che lasciasse a sinistra i socialisti. Dopo il suo mandato il Partito ebbe un brusco declino politico a causa degli scandali che hanno coinvolto i successivi segretati politici ed in particolare Mario Tanassi e Franco Nicolazzi. \nOrlandi fu eletto alle elezioni europee del 1979 nelle liste del PSDI. Nel Parlamento europeo, fu membro della Commissione per i bilanci e della Commissione per il controllo di bilancio.\nAder\u00ec al gruppo parlamentare socialista.\nDiresse, insieme a Gaetano Arf\u00e9, la storica testata socialista \"Avanti!\" dal 1966 al 1969, ovvero nel periodo dell'unione tra il PSI e il PSDI. Successivamente fu direttore dell'Umanit\u00e0, l'organo Socialdemocratico.\nNonostante la sottoscrizione degli affidavit non risult\u00f2 mai iscritto negli elenchi della massoneria o della P2.\nFu Consigliere del CNEL nella VI legislatura tra il 26/1/1977 ed il 13/6/1989 negli Anni 80 fu presidente dell'INAIL.\nNel 1989, quando il partito si era avvizzito su se stesso ed i socialisti avevano politicamente superato a destra i socialdemocratici, ader\u00ec al gruppo di socialdemocratici che rientr\u00f2 nel Partito Socialista Italiano."}
{"id": "602207", "revid": "1305772", "url": "https://it.wikipedia.org/wiki?curid=602207", "title": "Ruggero Puletti", "text": "\u00c8 stato eletto alle elezioni europee del 1979 per le liste del PSDI. \u00c8 stato membro della Commissione per la politica regionale e l'assetto territoriale.\nHa aderito al gruppo parlamentare \"Gruppo Socialista\"."}
{"id": "602209", "revid": "767487", "url": "https://it.wikipedia.org/wiki?curid=602209", "title": "Frontiera (gruppo musicale)", "text": "I Frontiera sono sorti dalle ceneri dei Kina (storico gruppo della scena hardcore punk europea) nel 1998 ad Aosta.\nAd Alberto e Sergio, rispettivamente chitarra e batteria, si \u00e8 unito Roberto Dini (componente dei Molto rumore per nulla) al basso.\nL'attivit\u00e0 del gruppo prosegue con decine di concerti in tutta Italia e all'estero (Francia, Germania, Polonia, Svizzera), faticosamente viene riadattato il repertorio e si cerca di affrancare il nuovo gruppo dagli inevitabili collegamenti coi defunti Kina.\nNonostante l'influenza del gruppo precedente, la struttura armonica e melodica dei pezzi della \"band\" \u00e8 pi\u00f9 elaborata.\nI Frontiera sono stati attivi fino al dicembre 2012. Dopo la fine di quell'esperienza, Sergio Milani former\u00e0 gli Ombra e Roberto Dini dar\u00e0 vita ai Tutto Nero.\nComponenti.\nIl gruppo, subito partito come quintetto, divent\u00f2 presto un trio composto da: \nDiscografia.\nI Frontiera sono anche presenti sulle seguenti compilation:"}
{"id": "602210", "revid": "287204", "url": "https://it.wikipedia.org/wiki?curid=602210", "title": "Eale", "text": "Leale (in latino \"eale,\" in inglese \"yale\"), anche detto centicora, \u00e8 un animale leggendario che appartiene alla mitologia europea. Viene descritta come una capra o un'antilope, una creatura a quattro zampe e con corna che pu\u00f2 ruotare completamente.\nOrigine del mito.\nLa sua leggenda potrebbe originarsi dalla descrizione di un bufalo d'acqua indiano, capace di spostare in avanti le corna per la difesa. Il nome \u00e8 stato associato all'ebraico \"ya\u2018el\", che denota animali come lo stambecco, il camoscio, la capra di montagna.\nNell'architettura.\n\u00c8 ricorrente nell'architettura britannica e simboleggia la difesa fiera. In particolare, l'eale \u00e8 associata con la famiglia Beaufort, antenati della famiglia reale britannica.\nCuriosit\u00e0.\nL'eale appare tra le carte \"bestie araldiche\" in Yu-Gi-Oh!."}
{"id": "602212", "revid": "30610", "url": "https://it.wikipedia.org/wiki?curid=602212", "title": "Montecastrilli", "text": "Montecastrilli \u00e8 un comune italiano di abitanti della provincia di Terni in Umbria.\nStoria.\nIII-I secolo a.C..\nI primi insediamenti sul territorio ebbero vita in et\u00e0 romana con il passaggio di alcuni contingenti militari; in particolare, secondo una leggenda, l'esercito guidato da Annibale durante la II guerra punica vi fiss\u00f2 alcuni accampamenti nel 217 a.C.\nNel I secolo a.C. il territorio di Montecastrilli sub\u00ec la centuriazione per ordine dell'imperatore romano Cesare Augusto, che assegn\u00f2 le terre di Todi - a cui Montecastrilli apparteneva - ad alcuni soldati veterani.\nMolte sono le congetture sull'origine del nome, ma la localit\u00e0 collinare prese sicuramente nome (Montes Carsulis) dal vicino presidio Romano di Carsulae, sulla via Flaminia.\nDal 500 al 1000.\nIl contado di Todi aveva come propaggini estreme Configni (Acquasparta) e Castel Todino, perci\u00f2, secondo alcune congetture, Montecastrilli sarebbe appartenuto all'area di influenza di Carsulae, ma a seguito della sua distruzione sarebbe stata soggetta al controllo di Todi.\nOttone I, imperatore romano e re di Germania (962 d.C.), assegn\u00f2 al conte Arnolfo di Carinzia, suo consigliere, i feudi dell'Umbria meridionale. Durante il regno del successore Ottone II ci furono conflitti in nome dell'autorit\u00e0 dinastica. Reginardo IV ed il fratello Lamberto, figli dello spodestato Reginardo III, tornarono nel 974 in Lotaringia per riconquistare i feudi dell'Umbria meridionale appartenenti ad Arnolfo; essi furono per\u00f2 sconfitti presso il fiume Agna dall'imperatore Ottone II.\nNel 976 ci fu un nuovo tentativo da parte di Reginardo IV e di suo fratello Lamberto; la battaglia fra Franchi e Sassoni ebbe luogo a Monte Castrilocum. I Sassoni, agli ordini di Arnolfo, ebbero la meglio, perci\u00f2 in questo periodo anche l'Umbria meridionale assistette al fenomeno dell'incastellamento. Da qui il toponimo\nTerre Arnolfe. Il territorio di Montecastrilli era infatti soggetto agli Arnolfi, che controllavano l'area\ndalla montagna ad ovest di Spoleto fino al contado di Narni ed ai confini di Amelia.\nX-XI secolo.\nGli Arnolfi, che ricevettero le terre dell'Umbria meridionale in feudo, ne garantirono lo sviluppo economico e la nascita di alcuni centri, fra cui Montecastrilli.\nIn questi anni Montecastrilli venne ascritto al Contado di Todi, fino al 1827. In un primo momento gli epigoni del conte Arnolfo mantenerono il controllo del territorio, anche se vennero iscritti alla nobilt\u00e0 tuderte. I podest\u00e0 e gli amministratori vennero scelti da Todi fra i membri del contado per garantire\nuna politica espansionistica ed accattivarsi il favore delle popolazioni soggette al proprio controllo. Tuttavia, l'annessione alla diocesi di Todi dovrebbe essere stata anteriore a tale periodo.\nIl paese assunse le caratteristiche del Castrum medievale da cui probabilmente prende il nome.\nXII-XVI secolo.\nVenendo meno l'unit\u00e0 feudale degli Arnolfi, Montecastrilli pass\u00f2 sotto la giurisdizione del Comune di Todi, che aveva gi\u00e0 il controllo sulla zona dal punto di vista ecclesiastico.\nMontecastrilli venne coinvolto nelle guerre fratricide fra Comuni e fra guelfi e ghibellini, che in Todi si risolsero nello scontro tra Atti e Chiaravalle.\nNel 1480, Montecastrilli si schier\u00f2 a favore degli Atti, perci\u00f2 il castello venne assediato e sarebbe stato espugnato, senza l'intervento salvifico di Bartolomeo d'Alviano, parente degli Atti.\nNel 1496 il pontefice Alessandro VI pose fine alla disputa dichiarando guerra ad Altobello Chiaravalle, ghibellino; questi venne sconfitto definitivamente ad Acquasparta nell'agosto del 1500.\nAlessandro VI assegn\u00f2 al governo diretto dei chierici alcune \"castella\" delle Terre Arnolfe, fra cui Montecastrilli, sottratto al controllo di Todi. A causa delle innumerevoli richieste della citt\u00e0 per ottenere nuovamente il paese da cui era stato separato, il papa Giulio II pose nuovamente Montecastrilli sotto la\ngiurisdizione dell'autorit\u00e0 tuderte nel 1512.\nIl territorio di Montecastrilli venne assediato dai lanzichenecchi nel 1527 (anno del Sacco di Roma), che vi portarono la peste e la fame.\nIl papa Paolo III Farnese, nel 1543, durante un viaggio di ritorno a Roma da Todi sost\u00f2 a\nMontecastrilli, in casa del Conte Giovanni di Offreduccio Atti; era accompagnato da sette cardinali e da una scorta di 1400 lance a cavallo.\nSempre nello stesso anno, Don Siro degli Atti, un filantropo, lasci\u00f2 tutti i suoi beni a Montecastrilli per garantire l'istruzione in una scuola pubblica, dal nome Opera Pia Don Siro Atti, di cui si hanno notizie\nfino al 1936.\nXVII-XVIII secolo.\nAltre famiglie nobili del luogo furono gli Accursi ed i Cospani, iscritte nella nobilt\u00e0 di Todi rispettivamente nel 1635 e nel 1685. Della famiglia Cospani fu notevole esponente il rev.mo Egidio Antonio Cospani, canonista e professore di diritto civile, che oper\u00f2 anche a Roma.\nDella famiglia degli Accursi \u00e8 da ricordare il cav. Cinthio Accursi, che lasci\u00f2 i suoi beni al paese per l'erezione del monastero delle Clarisse (1\u00ba febbraio 1649) tra cui si distinse la venerabile Maria Lanceata Morelli. Il XVII secolo segn\u00f2 anche il progresso socio-economico del paese con la fondazione dell\"'Universitas hominum et Massariorum Montis Castrillorum\", fregiata con lo stemma civico formato da tre monti verdi in campo azzurro.\nNel 1750, il censimento operato dalla diocesi di Todi evidenzi\u00f2 il netto calo demografico, pari a circa il 20% della popolazione.\nXIX secolo.\nIn epoca napoleonica Montecastrilli ebbe grande rilievo nel territorio circostante, che avrebbe dovuto formare il Comune odierno. Nel 1810, infatti, venne fondato il municipio autonomo dipendente del Cantone di Amelia, circondario di Todi, prefettura di Spoleto; grazie all'annessione all'impero francese\nfurono attuate riforme a livello amministrativo, economico, politico.\nIn seguito al Congresso di Vienna del 1814, per\u00f2, Montecastrilli torn\u00f2 sotto il controllo dello\nStato Pontificio e venne smembrato dal territorio di Todi. L'editto del card. Segretario\ndi Stato del 26 novembre 1817 chiar\u00ec la divisione territoriale gi\u00e0 stabilita nel 1816 e Montecastrilli divenne Comune autonomo con le frazioni di Avigliano, Castel dell'Aquila, Casteltodino, Collesecco, Configni, Dunarobba, Farnetta, Quadrelli, Santa Restituta e Toscolano.\nNel 1827 Montecastrilli perse Configni a favore di Acquasparta ed assunse Sismano come\ncastello appodiato (entit\u00e0 amministrativa dello Stato Pontificio dotata di una certa autonomia) nel suo territorio.\nFino al 1829 il Comune rimase sotto il governo di Todi, Delegazione di Perugia, ma a seguito della statistica leonina venne ascritto al governo di Terni, Delegazione di Spoleto.\nNell'agosto 1849 Montecastrilli fu occupato da truppe francesi e, alla fine del mese, da una colonna mobile di truppe spagnole del maresciallo Cordova, stanziate fra Narni, Terni e Spoleto.\nNel 1860, con l'occupazione delle Marche e dell'Umbria, Montecastrilli entr\u00f2 a far parte del\nRegno d'Italia a seguito del plebiscito che si svolse il 4 ed il 5 novembre 1860 nella sede comunale.\nXX secolo.\nNel 1901, i coloni di Montecastrilli, le cui condizioni erano molto pesanti a causa degli obblighi mezzadrili, effettuarono una serie di pressioni sui loro padroni, anche mediante scioperi. Il 18 maggio 1902 venne finalmente istituito un contratto dei coloni, che ruppe la loro secolare sudditanza.\nLa prima guerra mondiale caus\u00f2 la morte di 174 cittadini. Inoltre, Montecastrilli stanzi\u00f2 500 lire per ospitare 30 famiglie provenienti da paesi di occupazione austriaca.\nDurante la seconda guerra mondiale, la maggior parte degli uomini di Montecastrilli venne richiamata alle armi, ma la loro partenza fu controbilanciata dall'afflusso di sfollati proveniente da Terni; questi cercavano di sfuggire ai bombardamenti iniziati l'11 agosto 1943, aventi come obbiettivo le acciaierie.\nNella notte del 14 giugno 1944, i tedeschi in fuga fecero brillare le riserve di munizioni che avevano presso Montecastrilli, per evitare che cadessero in mano agli alleati.\nIl giorno successivo, il 15 giugno, vide l'arrivo degli alleati e la fine dell'incubo della guerra per Montecastrilli.\nSociet\u00e0.\nEvoluzione demografica.\nLe famiglie montecastrillesi vivevano prevalentemente nelle campagne: nel 1881 il 64,5% di queste, nel 1901 il 72,3%, nel 1911 il 71,9%.\nNotevole fu l'incremento demografico: si pass\u00f2 da 4.656 abitanti nel 1861 a 6.016 nel 1901, per poi scendere a 5.862 nel 1911. Quest'ultimo calo demografico fu causa dell'emigrazione.\nCultura.\nEventi.\nMontecastrilli vanta oggi una tradizione fieristica che si sviluppa intorno a un'importante manifestazione che si \u00e8 affermata nel tempo: Agricollina, la mostra mercato delle macchine agricole collinari e degli animali da cortile.\nRisale al 1956 la prima edizione della \"Festa del Trattore\": un'autentica kermesse, ideata e voluta da mons. Antonio Serafini, canonico della chiesa parrocchiale di San Nicol\u00f2 a Montecastrilli.\nNel giro di dieci anni, quella che era nata come una sorta di \"festa del ringraziamento\" assunse dimensioni tali da suggerire la costituzione, nell'anno 1966, di una nuova associazione che prese la denominazione di \"Mostra Mercato delle Macchine Agricole e degli Animali da Cortile\", e ne assicur\u00f2 la gestione, con la partecipazione dell'amministrazione comunale e di altri enti ed associazioni operanti nell'ambito provinciale e regionale.\nInoltre, richiama molte presenze la festa \"Montecastrilli sotto le stelle\". In particolare, durante questa festa (che si svolge dall'11 al 23 di agosto) \u00e8 possibile gustare specialit\u00e0 a base di anatra.\nGeografia antropica.\nFrazioni.\nCasteltodino, Farnetta, Collesecco, Castel dell'Aquila, Quadrelli.\nInfrastrutture e trasporti.\nFerrovie.\nMontecastrilli ha una propria fermata ferroviaria a valle del paese distante circa 2 chilometri."}
{"id": "602213", "revid": "1427733", "url": "https://it.wikipedia.org/wiki?curid=602213", "title": "Nazionale di calcio della Libia", "text": "La nazionale di calcio della Libia (in arabo: \u0645\u0646\u062a\u062e\u0628 \u0644\u064a\u0628\u064a\u0627 \u0644\u0643\u0631\u0629 \u0627\u0644\u0642\u062f\u0645) \u00e8 la rappresentativa calcistica della Libia nazione ed \u00e8 posta sotto l'egida della \"Libyan Football Federation\", fondata nel 1962.\nNon \u00e8 mai riuscita a qualificarsi per la fase finale della Coppa del mondo. La selezione vanta tre partecipazioni alla fase finale della Coppa d'Africa, dove raggiunse il secondo posto nel 1982 (battuta dal ), nonch\u00e9 la vittoria nel Campionato delle Nazioni Africane del 2014 (ottenuta battendo proprio il ). La nazionale libica vanta inoltre una finale di Coppa araba, dove fu battuta nel 2012 dal .\nNella graduatoria FIFA in vigore da agosto 1993 il miglior posizionamento raggiunto dalla Libia \u00e8 il 36\u00ba posto del settembre 2012, mentre il peggiore \u00e8 il 187\u00ba posto del luglio 1997; al dicembre 2021 occupa il 117\u00ba posto della graduatoria.\nStoria.\nEsordi (1920-1962).\nIl calcio arriv\u00f2 in Libia negli anni '20 del XX secolo, durante la colonizzazione italiana, ma i primi club nacquero ufficialmente solo negli anni '40.\nDopo l'indipendenza del paese, proclamata il 24 dicembre 1951, fu composta una selezione libica per prendere parte ai Giochi Panarabi del 1953, disputati in Egitto da sei nazionali. Sotto la guida del selezionatore Massoud Zantouny la Libia, inserita nel girone A con e , esord\u00ec ufficialmente il 29 luglio 1953 ad Alessandria d'Egitto con una sconfitta per 10-2 contro gli egiziani, sconfitta pi\u00f9 larga nella storia della nazionale. Il primo gol nella storia della nazionale libica lo segn\u00f2 Ali Zantouni, mentre l'altro gol libico fu di Mohammed Al-Houni su calcio di rigore. Il 1\u00ba agosto 1953 la Libia batt\u00e9 la Palestina per 5-2 sempre ad Alessandria e il 9 agosto la per 3-2 nella finale per il terzo posto, ottenendo cos\u00ec la medaglia di bronzo.\nAi Giochi Panarabi del 1957 in Libano, inserita nel gruppo con , e , la Libia allenata da Salim Faraj Balteb totalizz\u00f2 tre sconfitte: 4-3 contro la Tunisia, 5-1 contro il Marocco e 3-1 contro l'Iraq. Nel 1959 in amichevole contro il Marocco e la Tunisia ottenne due sconfitte (3-1 contro i marocchini e 4-0 contro i tunisini), mentre nel 1961 affront\u00f2 la squadra del Fronte di Liberazione Nazionale algerino, da cui fu battuta per 7-0 nella prima partita giocata in casa.\nAi Giochi Panarabi del 1961, a Casablanca, guidata dall'inglese James Benjeham concluse il girone da sei al terzo posto ottenendo la medaglia di bronzo, con un bilancio di due vittorie (5-1 all' e 3-2 al ), un pari (0-0 contro il ) e due sconfitte (6-2 contro il Marocco e 2-1 contro l'Egitto).\nDall'ottobre 1961 all'ottobre 1963 fu allenata dall'inglese Billy Elliott, durante la cui gestione gioc\u00f2 solo due partite amichevoli.\nFondazione della federcalcio e primi tentativi di qualificazione (1962-1981).\nDopo la fondazione della federcalcio locale nel 1962 e la sua affiliazione alla FIFA due anni pi\u00f9 tardi, la Libia prese parte alla Coppa araba 1964 in Kuwait. Guidata dallo jugoslavo Vojin Bo\u017eovi\u0107, succeduto a Billy Elliott, affront\u00f2 Libano, Iraq, Kuwait e Giordania. Batt\u00e9 la Giordania per 5-2 e pareggi\u00f2 senza reti con il Kuwait padrone di casa e per 1-1 contro gli iracheni, che cos\u00ec si aggiudicarono il trofeo a scapito dei libici, che erano obbligati a vincere per ottenere il primo posto.\nNel 1965 la federcalcio libica si affili\u00f2 alla Conf\u00e9d\u00e9ration Africaine de Football (CAF).\nAi Giochi Panarabi del 1965 in Egitto la Libia sconfisse per 16-0 lo e per 15-1 l' e fu sconfitta per 4-2 dal e 6-3 dalla , concludendo il suo girone al secondo posto. Sconfitta in semifinale dalla per 8-1, ottenne il terzo posto superando per 4-2 la Palestina.\nAi Giochi Panarabi del 1966 batt\u00e9 per 4-0 il Marocco, mentre alla Coppa araba 1966, il 1\u00ba aprile 1966, ottenne la pi\u00f9 larga vittoria della propria storia, un 21-0 contro l'Oman. A segnare furono Ahmed Ben Soueid, autore di ben 9 reti, Ali Al-Baski (7 gol), Mahmoud Al-Jahani (4) e Mahmoud Zand (un gol). A due pareggi contro Palestina e Siria segu\u00ec la vittoria per 13-0 contro lo . Essendosi l'Oman ritirato dal match dopo 80 minuti e quindi dal torneo, la vittoria libica contro l'Oman non fu conteggiata e il primo posto nel girone and\u00f2 alla Siria. Piazzatasi seconda nel girone, la Libia si qualific\u00f2 comunque per le semifinali dell'ottobre 1966, dove fu sconfitta per 3-1 dall'Iraq. La squadra ottenne comunque il terzo posto battendo il Libano per 6-1 nella finale di consolazione.\nNell'agosto 1966 la Libia aveva esordito contro una nazionale europea, la , pareggiando per 0-0 in amichevole in Lituania. Nel 1967 i libici allenati dall'algerino Mokhtar Arribi affrontarono la , che ad Atene, di fronte a seimila spettatori, li batt\u00e9 per 4-0.\nL'esordio della Libia in Coppa d'Africa risale alle eliminatorie dell'edizione del 1968, in cui fu eliminata dall'Egitto, che prevalse nel turno preliminare tra andata e ritorno.\nAi Giochi del Mediterraneo del 1967 la Libia ottenne un pari e tre sconfitte nel girone (3-0 contro la Tunisia, 1-0 contro la e 1-1 contro la ).\nNelle eliminatorie delle Olimpiadi del 1968 la Libia elimin\u00f2 il e fu eliminata dall' dopo due sfide combattute.\nNel 1969 la Libia debutt\u00f2 nelle qualificazioni alla Coppa del mondo, in vista di . Sorteggiata contro l', organizzatrice e semifinalista della Coppa d'Africa 1967, la batt\u00e9 per 2-1 in Libia, ma perse per 5-1 in trasferta.\nIl 1\u00ba settembre 1969 la monarchia libica fu rovesciata dopo un colpo di stato perpetrato da ufficiali dell'esercito libico capeggiati da Mu\u02bfammar Gheddafi, che instaur\u00f2 la Repubblica araba di Libia in sostituzione del Regno di Libia.\nNel gennaio 1970 la Libia perse per 1-0 contro il Sudan. Nel 1971, sotto la guida dell'inglese George Ainsley, fu eliminata al primo turno delle qualificazioni alla Coppa d'Africa 1972 dalla Repubblica Araba Unita.\nNon iscrittasi alle eliminatorie della Coppa d'Africa 1974 n\u00e9 a quelle del , nel 1974, sotto la guida di Mohammed El-Khamisi, fu eliminata dalla Tunisia ai tiri di rigore al primo turno delle eliminatorie della Coppa d'Africa 1976. Nel 1975 fu il Marocco a spegnere i sogni di gloria libici nel turno eliminatorio delle Olimpiadi del 1976.\nLa Libia usc\u00ec al primo turno contro gli algerini anche nelle eliminatorie del (1-0 per gli algerini all'andata e 0-0 al ritorno). Nelle qualificazioni alla Coppa d'Africa 1978 la Libia fu opposta alla quotata , finalista perdente della Coppa d'Africa 1976 contro il Marocco. L'andata, il 18 settembre 1977, termin\u00f2 con una vittoria per 3-0 dei guineani, che si imposero anche nella sfida di ritorno, con il risultati di 2-0.\nLa squadra partecip\u00f2 poi ai Giochi panafricani del 1978, dove vinse solo contro il e perse contro ALgeria ed Egitto.\nL'inglese Ron Bradley guid\u00f2 la Libia nelle qualificazioni delle Olimpiadi del 1980, dove i \"verdi\" eliminarono al primo turno la Tunisia (1-0 per i tunisini all'andata in Tunisia e 3-0 per i libici al ritorno in Libia) e furono ammessi direttamente al terzo turno, ma si rifiutarono di giocare contro l'Algeria e furono squalificati. Sconfitta per 5-0 dalla per 5-0 il 19 agosto 1979 in amichevole a S\u0142upsk, la squadra di Bradley super\u00f2 il primo turno delle qualificazioni alla Coppa d'Africa 1980, ma fu fermata al secondo turno dall'Algeria.\nNel 1980 subentr\u00f2 sulla panchina libica Mohammed El-Khamisi, sotto la cui guida la Libia, nelle eliminatorie del , super\u00f2 il (2-1 in casa e 0-0 in trasferta), ma per motivi politici legati al conflitto libico-egiziano si rifiut\u00f2 di disputare il secondo turno contro l'Egitto e fu dunque squalificata.\nFinale di Coppa d'Africa e mancate qualificazioni mondiali (1981-1987).\nLa Libia ospit\u00f2 poi la Coppa d'Africa 1982, a cui non prese parte l'Egitto, ancora scosso dall'assassinio del presidente Anwar al-Sadat e rimpiazzato dalla Tunisia. Nella fase a gironi i libici padroni di casa se la videro con , Tunisia e . Proprio quest'ultima nazionale costrinse i libici al pareggio (2-2) con una rete allo scadere del match di apertura del torneo. Successivamente la vittoria contro la Tunisia (2-0) ed il pareggio a reti bianche contro il Camerun portarono la Libia al primo posto del girone. In semifinale i \"verdi\" si confermarono la rivelazione del torneo battendo lo per 2-1 grazie alla doppietta di Beshari. In finale la Libia affront\u00f2 di nuovo il Ghana ed anche in questa occasione arriv\u00f2 il pareggio, stavolta per 1-1. Ai tiri di rigore si imposero per 7-6 i ghanesi, che si aggiudicarono cos\u00ec il loro terzo titolo. La finale fu caratterizzata dai disordini dei tifosi locali, che lanciarono petardi per tutta la durata dell'incontro e alla fine della partita invasero il campo.\nLa Libia manc\u00f2 poi la qualificazione alla fase finale della Coppa d'Africa del 1984 e del 1986.\nI \"verdi\" andarono molto vicini all'obiettivo di qualificarsi per il mondiale di : superato l'ostacolo Niger, prevalsero nella doppia sfida contro il con un punteggio totale di 4-0, mentre il turno successivo vide i libici battere il 2-0 nell'arco di 180 minuti. A questo punto rimaneva da eliminare solo il , ma la Libia rimedi\u00f2 un pesante 3-0 il 6 ottobre 1985 allo Stadio Moulay Abdallah di Rabat e non bast\u00f2 l'1-0 ottenuto il 18 ottobre 1985 allo Stadio 28 marzo di Bengasi per rovesciare le sorti della qualificazione.\nEmbargo e squalifica internazionale (1988-1998).\nA causa dell'embargo imposto dal 1992 al 1999 alla Gran Giamahiria Araba Libica Popolare Socialista dai paesi dell'occidente e a causa delle sanzioni dell'ONU, la nazionale libica fu poi bandita dalle competizioni internazionali, saltando cos\u00ec 6 edizioni della Coppa d'Africa e 3 edizioni del campionato del mondo.\nGuidata dal rientrante Mohammed El-Khamisi, torn\u00f2 sulla scena internazionale in vista delle qualificazioni al , dove elimin\u00f2 il , ma poi, sorteggiata nel girone con Algeria, e , si ritir\u00f2. In seguito fu allenata dall'ex nazionale libico Ahmed Ben Soueid.\nGi\u00e0 alla guida tecnica della Libia dal 1984 al 1986, Hashimi El-Bahlul vi torn\u00f2 nel 1991 e vi rimase sei anni, per quasi tutta la durata dell'embargo. Sotto la sua gestione i libici giocarono solo incontri amichevoli nel 1991 e nel 1992. Dopo oltre 5 anni di inattivit\u00e0 della nazionale, El-Bahlul fu sostituito nel 1997 dal rumeno Ion Moldovan in vista dei Giochi panarabi del 1997, che si tennero a Beirut. La Libia fu eliminata al primo turno da terza classificata nel suo gruppo, dopo due pareggi e una sconfitta. Nel settembre 1997 la squadra partecip\u00f2 ad un torneo amichevole in cui ottenne due vittorie e un pari.\nRitorno alle competizioni ufficiali (1998-2011).\nLa Libia torn\u00f2 a disputare match ufficiali nel luglio 1998, giocando le qualificazioni alla Coppa d'Africa 2000. Fu eliminata al primo turno dall'Algeria dopo due sconfitte (2-0 in Libia e 3-0 in Algeria).\nNella Coppa araba 1998 la Libia allenata dall'italiano Eugenio Bersellini, tornata nel torneo dopo ventidue anni di assenza, sub\u00ec due sconfitte consecutive e fu eliminata.\nPartecip\u00f2 poi ai Giochi panarabi del 1999, dopo cinque match senza sconfitte (di cui tre vinti), arriv\u00f2 in semifinale, dove fu eliminata dall'Iraq.\nSuperata la doppia sfida delle eliminatorie del contro il (successo per 3-0 in casa e sconfitta per 3-1 in trasferta), la Libia fu eliminata nella fase a gironi, dove fu sorteggiata nel girone del Camerun. In otto incontri raccolse sei sconfitte e due pareggi.\nI libici tentarono dunque di qualificarsi alla Coppa d'Africa 2002. Sconfitti per 3-1 dal in trasferta, in casa vinsero per 3-1 portando la sfida ai supplementari, per poi vincere ai rigori. Inserita in un difficile girone con Sudan, Egitto e Costa d'Avorio, la Libia usc\u00ec dopo essere giunta terza (due vittorie e quattro sconfitte).\nAl timone della Libia giunse nel gennaio 2002 l'italiano Francesco Scoglio, che fu avvicendato nel 2003 dal croato Ilija Lon\u010darevi\u0107 nelle eliminatorie della Coppa d'Africa 2004. Nel gruppo 9 di qualificazione la Libia giunse seconda, un punto dietro la capolista , e fall\u00ec l'obiettivo.\nNelle qualificazioni ai mondiale di calcio 2006 la Libia super\u00f2 agevolmente il primo turno contro il modesto , ma il sorteggio successivo mise di fronte ai \"verdi\" le forti nazionali di , e . Il quarto posto finale nel girone (ottenuto mettendosi dietro e ) fu comunque utile per disputare la Coppa d'Africa 2006.\nIl quarto posto nel girone di qualificazione a permise, dunque, alla Libia di disputare per la seconda volta nella storia la competizione calcistica pi\u00f9 importante del continente africano, a ventiquattro anni di distanza dall'ultima partecipazione alla fase finale del torneo. Inseriti in un difficile girone della Coppa d'Africa 2006 comprendente Egitto, Costa d'Avorio e Marocco, i libici, allenati dal rientrante Ilija Lon\u010darevi\u0107, furono sconfitti per 3-0 dall'Egitto padrone di casa allo Stadio Internazionale del Cairo nella prima partita della manifestazione. Sconfitti per 2-1 anche dalla Costa d'Avorio, i \"verdi\" raccolsero solo un punto in tre partite, frutto del pareggio senza reti nell'ultimo incontro con il Marocco.\nIn questo periodo fu centrocampista e capitano della Libia Saadi Gheddafi, figlio di Mu\u02bfammar.\nAlla fine del 2006 l'egiziano Mohsen Salah successe dunque ad Ilija Lon\u010darevi\u0107 per guidare la squadra nelle eliminatorie della Coppa d'Africa 2008. Malgrado il girone abbordabile (unica avversaria di rilievo il ), la squadra non riusc\u00ec a qualificarsi, a causa delle sconfitte subite ad Addis Abeba e Windhoek contro e . L'11 luglio 2007 assunse la guida della Libia il tunisino Faouzi Benzarti, che guid\u00f2 la squadra nell'ultimo match del girone (1-1 contro la a Kinshasa).\nBenzarti inizi\u00f2 le eliminatorie CAF del , andando vicino alla qualificazione al terzo turno: l'eliminazione, nel girone con , e , giunse per una sfavorevole differenza reti, dopo l'ultima partita persa in Gabon.\nNel Campionato delle Nazioni Africane 2009 la Libia super\u00f2 Egitto, Tunisia e Marocco, ma perse contro la Rep. Democratica del Congo e pareggi\u00f2 con Ghana e , finendo ultima nel girone. Il CT tunisino fu dunque esonerato e sostituito con il croato Branko Smiljani\u0107, insediatosi il 13 dicembre seguente. Nel luglio 2010 il brasiliano Marcos Paquet\u00e1 sostitu\u00ec Smiljani\u0107 con contratto quadriennale.\nDopo la Rivoluzione libica (2011-oggi).\nIl 3 settembre 2011 la Libia torn\u00f2 in campo per il primo match di qualificazione alla Coppa d'Africa 2012, vinto per 1-0 contro il . In occasione del match, disputato sul campo neutro de Il Cairo, la nazionale libica scese in campo per la prima volta con una nuova divisa, bianca, con su disegnata la nuova bandiera provvisoria del paese, scelta dagli insorti contro il regime dittatoriale di Gheddafi ed approvata dal Consiglio nazionale di transizione.\nRisultando la migliore delle seconde classificate dei gironi di qualificazione alla Coppa d'Africa 2012, la Libia si qualific\u00f2 nuovamente per la fase finale del torneo. Concluse il girone di prima fase con quattro punti e fu eliminata, al terzo posto dietro e e davanti al , con un bilancio di una sconfitta (1-0 contro la Guinea Equatoriale), un pari (2-2 contro lo Zambia) e una vittoria (2-1 contro il Senegal).\nNelle eliminatorie della Coppa d'Africa 2013 la Libia fu eliminata dall'Algeria.\nNell'ottobre 2013 il ruolo di CT pass\u00f2 allo spagnolo Javier Clemente, che rimase alla guida della nazionale per tre anni ottenendo, il 1\u00ba febbraio 2014, la vittoria del Campionato delle Nazioni Africane 2014 in Sudafrica (4-3 ai tiri di rigore dopo lo 0-0 dei 120 minuti nella finale contro il Ghana). La Libia usc\u00ec al primo turno delle qualificazioni alla Coppa d'Africa 2015, eliminato nel maggio 2014 dal .\nSegu\u00ec la gestione di Jalal Damja (2016-2017), durante la quale la Libia fall\u00ec la qualificazione alla Coppa d'Africa 2017, piazzandosi terza nel proprio girone eliminatorio con 2 vittorie, un pareggio e 3 sconfitte.\nLa panchina pass\u00f2 nel maggio 2018 all'algerino Adel Amrouche, sotto la cui guida la Libia ottenne il quarto posto al Campionato delle Nazioni Africane 2018 e un pari sul campo del (0-0) nella seconda giornata del girone di qualificazione alla Coppa d'Africa 2019 (alla prima giornata, nel giugno 2017, aveva sconfitto per 5-1 le ). La Libia \u00e8 obbligata a giocare tutte le partite interne all'estero (spesso al Cairo) per ragioni di sicurezza.\nAmrouche si dimise nell'ottobre 2018 per il mancato pagamento dello stipendio da parte della federazione e fu sostituito da Omar Al-Marime, in panchina nelle due partite perse (4-0 fuori casa e 2-3 in casa) con la . Il 23 ottobre fu nominato CT Fawzi Al-Issawi, che non riusc\u00ec a qualificare la nazionale alla Coppa d'Africa 2019.\nNel luglio 2019 la panchina fu affidata al rientrante Jalal Damja, che si dimise nell'ottobre seguente dopo l'eliminazione nel turno di qualificazione al Campionato delle Nazioni Africane 2020 contro la . Gli successe il rientrante Faouzi Benzarti, di nuovo alla guida della Libia dopo oltre dieci anni. Nel settembre 2020 a Benzarti subentr\u00f2 il suo vice, Ali El Margini, rimasto in carica per tre partite, risoltesi in altrettante sconfitte. Avvenne dunque un altro avvicendamento in panchina, con l'arrivo, nel dicembre 2020, di Zoran Filipovi\u0107, sotto la cui gestione la squadra fu eliminata dal campionato delle nazioni africane 2020, dopo un pareggio e due sconfitte. A causa di due altri rovesci subiti in due incontri di qualificazione alla Coppa d'Africa 2021, nel maggio 2021 il CT montenegrino fu esonerato e sostituito con il rientrante Javier Clemente.\nDivise.\nDurante la dittatura di Mu\u02bfammar Gheddafi la Nazionale libica ha adottato una divisa interamente verde, tradizionale colore dell'Islam e simbolo della cosiddetta Rivoluzione verde che port\u00f2 Gheddafi al potere nel 1969.\nIl 3 settembre 2011, in occasione della partita Libia- (1-0), disputata sul campo neutro de Il Cairo e valida per le qualificazioni alla Coppa delle nazioni africane 2012, la Nazionale libica \u00e8 scesa in campo per la prima volta con una nuova divisa, bianca con disegnata sopra la nuova bandiera provvisoria del paese, scelta dagli insorti contro il regime dittatoriale di Gheddafi ed approvata dal Consiglio nazionale di transizione.\nRivalit\u00e0.\nLa Libia vive delle rivalit\u00e0 con , , e .\nL'8 ottobre 2004 la Libia ottenne una vittoria per 2-1 contro l'Egitto in una partita di qualificazione al . Gli egiziani non sono mai riusciti a vincere in terra libica contro la Libia. Ai Giochi panarabi del 2007 la rivalit\u00e0 tra le due nazionali si riaccese (0-0 il finale); l'Egitto vinse il torneo prevalendo per la differenza reti proprio a spese dei libici.\nNella Coppa d'Africa 2006 la Libia pareggi\u00f2 a reti bianche con il Marocco, mentre nel 2009 prevalse per 4-3 tra andata e ritorno sui marocchini in un match del Campionato delle Nazioni Africane 2009. Negli anni '80 le due compagini diedero vita a sfide avvincenti. A met\u00e0 di quel decennio la Libia, all'epoca una delle migliori nazionali del continente, sfior\u00f2 la qualificazione a perdendo proprio il play-off contro il Marocco, che vinse per 3-0 in casa dopo l'1-0 per i libici a Bengasi, accedendo cos\u00ec alla fase finale del mondiale.\nStadio.\nLa nazionale libica gioca le proprie partite interne Stadio 11 giugno di Tripoli, che trae il nome dalla data del ritiro delle forze armate statunitensi dalla Libia (11 giugno 1970) e ha una capienza di 65.000 spettatori. Lo stadio ha ospitato vari incontri della fase finale della Coppa d'Africa 1982, svoltasi in Libia, insieme allo Stadio 28 marzo di Bengasi, oltre che la Supercoppa italiana 2002.\nRosa attuale.\nLista dei giocatori convocati per la sfida contro la del 28 marzo 2021, valevole per le qualificazioni alla Coppa d'Africa 2021.\n\"Presenze, reti e numerazione aggiornate al 28 marzo 2021\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "602216", "revid": "729019", "url": "https://it.wikipedia.org/wiki?curid=602216", "title": "Ji\u0159\u00ed Pelik\u00e1n", "text": "Biografia.\nGiornalista, entra nella giovent\u00f9 comunista nel 1939 e partecipa alla Seconda guerra mondiale, durante la quale viene incarcerato dai nazisti. Dal 1955 al 1963 \u00e8 presidente dell'Unione Studenti, successivamente \u00e8 direttore della televisione cecoslovacca; dal 1964 al 1969 \u00e8 deputato al Parlamento.\nNel 1968, allontanato dall'incarico di direttore tv, diventa consigliere d'ambasciata a Roma, espulso dal Partito Comunista Cecoslovacco viene privato della cittadinanza cecoslovacca nel febbraio 1970. Ottiene l'asilo politico a Roma, otterr\u00e0 la cittadinanza italiana nel 1977.\nIn Italia \u00e8 stato europarlamentare del Partito Socialista Italiano, eletto alle elezioni europee del 1979, poi riconfermato nel 1984, per le liste del PSI. \u00c8 stato membro della Commissione giuridica, della Commissione per le relazioni economiche esterne, della Delegazione per le relazioni con i paesi del Magreb, della Commissione per la giovent\u00f9, la cultura, l'educazione, l'informazione e lo sport, della Commissione per il regolamento e le petizioni, della Delegazione per le relazioni con i paesi membri dell'ASEAN e dell'Organizzazione interparlamentare dell'ASEAN (AIPO).\nHa aderito al gruppo parlamentare \"Gruppo Socialista\"."}
{"id": "602223", "revid": "121452814", "url": "https://it.wikipedia.org/wiki?curid=602223", "title": "Sjambok", "text": "Lo sjambok o litupa \u00e8 una tradizionale frusta di cuoio del Sudafrica, qualche volta viene visto come sinonimo di apartheid e ora \u00e8 ancora usato al di fuori dell'ordinamento giudiziario ufficiale. \nIl nome sembra avere origine come \"cambuk\" in Indonesia, dove era il nome di un'asta di legno per punire gli schiavi.\nCostruzione.\nViene fatto con la pelle di ippopotamo adulto (o di rinoceronte) o spesso di plastica. Una striscia della pelle d'animale \u00e8 tagliata di una lunghezza tra gli 0,9 e gli 1,5 metri, affusolata per 25mm a strati, alla punta 9mm.\nQuesta striscia viene arrotolata (possibilmente tra due piatti di metallo) finch\u00e9 non raggiunge una forma circolare. La frusta \u00e8 flessibile come un fanone e molto dura. Una versione di plastica \u00e8 usata dal servizio di polizia del Sudafrica per il controllo delle rivolte.\nAltre nominazioni.\nQuando gli schiavi malesi furono importati in Sudafrica, lo strumento e il suo nome erano importati con loro, il materiale era cambiato in pellame, e il nome fu infine incorporato in Afrikaans: sjambok.\nLo sjambok \u00e8 anche chiamato \"imvubu\" (che significa ippopotamo in zulu), \"kiboko\" (ippopotamo in swahili) e \"mnigolo\" in nalink\u00e9. Nelle colonie africane portoghesi e nello Stato Libero del Congo venne chiamato \"chicotte\", che deriva da frusta in lingua portoghese. Delle volte per renderla pi\u00f9 lacerante si uniscono chiodi.\nNella Repubblica Democratica del Congo \u00e8 conosciuto come \"fimbo\" ed \u00e8 usato ai lavori forzati dalle gente del luogo per la fustigazione."}
{"id": "602224", "revid": "287204", "url": "https://it.wikipedia.org/wiki?curid=602224", "title": "Maria Antonietta Macciocchi", "text": "Biografia.\nIl periodo comunista.\nMaria Antonietta Macciocchi ha appena vent'anni quando, nel 1942 aderisce al Partito Comunista, allora operante in clandestinit\u00e0 durante la guerra e la successiva occupazione nazista, e partecipa ad azioni di propaganda durante la resistenza. Nel 1945 si laurea con Natalino Sapegno in Lettere e Filosofia all'Universit\u00e0 \"La Sapienza\" di Roma.\nDal 1950 al 1956 dirige il settimanale \"Noi Donne\", organo ufficiale dell'UDI. Nel 1956 assume la direzione del settimanale del Partito Comunista \"Vie nuove\" al cui stile imprimer\u00e0 una svolta trasformandolo in una pubblicazione dove trovano posto articoli di autori non sempre \"conformisti\" rispetto alla linea del partito, quali Pier Paolo Pasolini o Curzio Malaparte al quale la Macciocchi commissioner\u00e0 uno dei primi \"reportages\" sulla Cina.\nNel 1961 lascia la direzione di \"Vie Nuove\" per divenire corrispondente de l'Unit\u00e0 dove pubblicher\u00e0 articoli da Algeri, Bruxelles e Parigi, oltre a storiche interviste con molti leader del mondo comunista e di Paesi non allineati, quali Tito, Ahmed Ben Bella, Indira Gandhi e Nikita Chru\u0161\u010d\u0451v. Nel 1968 viene candidata dal PCI alle elezioni per la Camera dei deputati nel collegio di Napoli, conquistando un seggio in Parlamento.\nIl suo atteggiamento critico nei confronti del partito, espresso nelle sue \"Lettere dall'interno del PCI\" inviate al filosofo francese Louis Althusser e quindi pubblicate in un libro, e l'opinione dichiaratamente entusiasta nei confronti del comunismo cinese, verso il quale il PCI aveva assunto un atteggiamento di distacco, quando non di disapprovazione, la mettono in contrasto con il Comitato centrale.\nIl periodo \"cinese\" e l'esilio a Parigi.\nNel 1971, di ritorno da un viaggio in Cina, Maria Antonietta Macciocchi aveva pubblicato un libro di 560 pagine intitolato \"Dalla Cina\" in cui elogiava il \"paradiso socialista\" nell'ex Celeste Impero. Questo suo giudizio positivo sulla Rivoluzione Culturale le attira molte critiche da parte di altri scrittori ed esponenti del suo partito, alle quali risponde in qualche modo con la pubblicazione di \"Polemiche sulla Cina\". Ci\u00f2 provoca la decisione del partito di non ripresentarla tra i suoi candidati nelle successive elezioni politiche del 1972. Maria Antonietta lascia allora l'Italia per trasferirsi nella capitale francese, dove i suoi libri riscuoteranno molto successo fra gli intellettuali. Dal 1972 al 1980 sar\u00e0 docente di Sociologia politica all'; nel 1977 conseguir\u00e0 il Dottorato di ricerca in Scienze Politiche presso l'Universit\u00e0 della Sorbona.\nLa rottura col PCI e l'elezione al Parlamento Europeo.\nNel 1977 Maria Antonietta Macciocchi \u00e8 un personaggio di primo piano del mondo culturale parigino, ed in particolare del gruppo di \"Maoisti\" di cui fanno parte filosofi, scrittori, poeti, professori universitari e giornalisti del calibro di Sartre, di Sollers, di Althusser, di Lacan, e di un pezzo del movimento degli studenti che sta virando decisamente a sinistra. Maria Antonietta organizzer\u00e0 in segno di protesta contro la risposta fortemente repressiva della polizia una trasferta degli intellettuali francesi nel capoluogo emiliano. Questa manifestazione per il PCI \u00e8 la goccia che fa traboccare il vaso, e nell'ottobre di quell'anno la Macciocchi viene clamorosamente espulsa dal partito al termine di un \"processo disciplinare\" tenutosi nella sezione del Rione Trevi. Dal canto suo, pochi mesi dopo, lei riporter\u00e0 tutto sul volume \"Dopo Marx, aprile\" (prefazione di Leonardo Sciascia, edizioni L'Espresso 1978) contestualizzando le sue pratiche di quel periodo con una lettura attenta dell'universo giovanile di sinistra.\nLa sua vena polemica attira l'attenzione del leader del Partito Radicale, Marco Pannella, che le propone la candidatura alle prime elezioni per il Parlamento europeo. Nel 1979 Maria Antonietta Macciocchi viene quindi eletta al Parlamento di Strasburgo e come componente della Commissione Giustizia si batter\u00e0 per l'abolizione della pena di morte in Francia. Aderisce al gruppo parlamentare \"Gruppo di coordinamento tecnico e di difesa dei gruppi e dei deputati indipendenti\" di cui far\u00e0 parte fino al febbraio 1982; successivamente, abbandonando la linea radicale, aderisce al \"Gruppo Socialista\". Nel corso del suo mandato la Macciocchi far\u00e0 anche parte della Commissione per la verifica dei poteri e della Commissione di inchiesta sulla situazione della donna in Europa.\nCorrispondente dal mondo.\nMaria Antonietta Macciocchi alterna il lavoro di parlamentare europeo a quello di giornalista, scrivendo per grandi quotidiani quali il \"Corriere della Sera\", \"Le Monde\" ed \"El Pa\u00eds\" articoli dalle pi\u00f9 diverse parti del mondo, dalla Cambogia all'Iran e a Gerusalemme. Nel 1992 il Presidente francese Fran\u00e7ois Mitterrand le conferisce la Legion d'Onore. Nello stesso anno incontra Papa Wojtyla e rimane affascinata dalla personalit\u00e0 del Pontefice. A lui dedicher\u00e0 il libro \"Le donne secondo Wojtyla\" che susciter\u00e0 ulteriori polemiche per la sua \"conversione\" da apologeta di Mao ad ammiratrice del Papa.\nLe ultime attivit\u00e0.\nNegli anni '90 Maria Antonietta Macciocchi dirada l'attivit\u00e0 giornalistica per concentrarsi sulla scrittura. Pubblica alcuni lavori dedicati alla storia di Napoli sul finire del Settecento ed alle vicende della Repubblica Napoletana. Nel 1993 pubblica \"Cara Eleonora\" dedicato ad Eleonora Fonseca Pimentel, Premio Comisso sezione Biografia, e nel 1998 esce \"L'amante della rivoluzione\", sulla figura di Luisa Sanfelice.\nAlle elezioni europee del 1994 la Macciocchi si candida al Parlamento nelle liste del Patto Segni, senza tuttavia risultare eletta.\nNel febbraio del 1999 suscita nuove polemiche un suo articolo pubblicato sul \"Corriere della Sera\" in cui descrive un \"episodio storico\" rimasto sconosciuto riguardante lo stupro collettivo ed il massacro di quaranta religiose dell'ordine delle Suore Orsoline avvenuto nella citt\u00e0 di Altamura ad opera delle bande sanfediste capeggiate dal Cardinale Ruffo dopo l'assedio della citt\u00e0 nel maggio del 1799. Non si trattava quindi di un \"episodio\" ma piuttosto di un \"falso storico\". Nel 2000 d\u00e0 una veste definitiva alla propria autobiografia con una nuova edizione, ampliata, di \"Duemila anni di felicit\u00e0\", che gi\u00e0 era stata data alle stampe nel 1983."}
{"id": "602226", "revid": "72676", "url": "https://it.wikipedia.org/wiki?curid=602226", "title": "Yale (creatura mitologica)", "text": ""}
{"id": "602228", "revid": "1522738", "url": "https://it.wikipedia.org/wiki?curid=602228", "title": "Francesco Petronio", "text": "Biografia.\nNei primi anni Cinquanta, giovanissimo, ader\u00ec ai Fasci di Azione Rivoluzionaria venendo anche coinvolto in un'inchiesta giudiziaria nel 1951. \u00c8 stato presidente del FUAN. Entrato nell'MSI, fu sempre vicino alle posizioni di Pino Romualdi. Fu eletto deputato alla Camera nella VI legislatura nel collegio Lombardia 1, (1972-1976).\n\u00c8 stato eletto alle elezioni europee del 1979, e poi riconfermato nel 1984, per le liste del MSI. \u00c8 stato vicepresidente del Gruppo delle Destre Europee, membro della Commissione economica e monetaria, della Commissione per l'energia e la ricerca, della Delegazione per le relazioni con i paesi dell'Europa del Nord e il Consiglio nordico, della Commissione giuridica e dei diritti dei cittadini, della Delegazione al comitato misto Parlamento europeo/Assemblea della Repubblica del Portogallo, della Delegazione per le relazioni con i paesi dell'America centrale e del gruppo Contadora, della Delegazione per le relazioni con la Norvegia.\nHa aderito dapprima al gruppo parlamentare dei Non iscritti (1979-1984), poi al neo-costituito \"Gruppo delle destre europee\" (1984-1989). Fond\u00f2, insieme a Romualdi, la rivista \"L'Italiano\"."}
{"id": "602229", "revid": "132266", "url": "https://it.wikipedia.org/wiki?curid=602229", "title": "Unione internazionale delle telecomunicazioni", "text": "L'Unione internazionale delle telecomunicazioni, in acronimo ITU (dall'inglese \"International Telecommunication Union\") \u00e8 un'organizzazione internazionale che si occupa di definire gli standard nelle telecomunicazioni e nell'uso delle onde radio. Fondata il 17 maggio 1865 a Parigi da 20 membri con il nome di \"International Telegraph Union\", cambia con il nome attuale nel 1932; dal 1947 \u00e8 una delle agenzie specializzate delle Nazioni Unite e l'attuale sede \u00e8 a Ginevra. Il 17 maggio viene festeggiata la giornata mondiale delle telecomunicazioni e della societ\u00e0 dell'informazione.\nFunzione.\nGli scopi principali che si \u00e8 prefissata alla sua creazione sono:\nSettori.\nLa ITU \u00e8 divisa in tre settori:\nUn segretariato generale permanente, guidato dal segretario generale, gestisce il lavoro quotidiano dell'Unione e dei suoi settori.\nA questi settori si \u00e8 aggiunto lInternational Multilateral Partnership Against Cyber Threats\" (IMPACT\"'), con sede a Kuala Lumpur. Strutturata prendendo a modello le varie agenzie nazionali per le emergenze informatiche, il fine dichiarato della IMPACT \u00e8 la condivisione di informazioni su virus e urgenti vulnerabilit\u00e0 informatiche in tutto il mondo. Finora gli USA si sono rifiutati di unirsi a quest'agenzia della ITU, in parte concorrente dell'ICANN. Ne sono membri 140 nazioni, oltre a Russia, Cina, Iran hanno esercitato pressione per un controllo intergovernativo di Internet, delegato a un'agenzia dell'ONU.\nNel dicembre 2012 si \u00e8 svolto il \"World Conference on International Telecommunications\" (WCIT) a Dubai, dove l'ITU ha definito gli standard di Internet per i prossimi decenni.\nPrefissi internazionali.\nLa ITU gestisce i prefissi internazionali dei servizi di comunicazione. \nTali prefissi sono costituiti da combinazioni alfanumeriche assegnate ai diversi Stati. \nIl prefisso dell'Italia \u00e8 IAA-IZZ.\nLa lista completa dei prefissi ITU \u00e8 la seguente:"}
{"id": "602230", "revid": "287204", "url": "https://it.wikipedia.org/wiki?curid=602230", "title": "L'opera struggente di un formidabile genio", "text": "L'opera struggente di un formidabile genio (\"A Heartbreaking Work of Staggering Genius\") \u00e8 il primo romanzo dello scrittore, editore e saggista statunitense Dave Eggers, pubblicato nel 2000. Il romanzo, di natura autobiografica, racconta la storia del ventiduenne Dave che, in seguito alla morte di entrambi i genitori, si ritrova a dover accudire il fratellino Toph, di soli otto anni.\nIl libro ha raggiunto il primo posto nella lista dei best seller del \"New York Times\" ed \u00e8 stato candidato nel 2001 tra i finalisti del Premio Pulitzer per la saggistica. \u00c8 stato inserito dal \"Times\" al dodicesimo posto nella classifica dei 100 libri migliori del decennio.\nTrama.\nIl romanzo si apre in una tipica casa della middle class americana a Lake Forest, Illinois, dove il ventiduenne Dave e i suoi 3 fratelli (Bill, Beth e Toph, di soli 8 anni) devono fare i conti con la morte dei loro genitori (il padre muore di cancro ai polmoni mentre la madre di tumore allo stomaco, un mese dopo di lui).\nIn seguito alla tragedia i quattro fratelli prendono strade differenti, decidendo per\u00f2 tutti di lasciare l'Illinois. Bill, il pi\u00f9 grande, decide di trasferirsi a Los Angeles, mentre gli altri tre si spostano in California, nella baia di San Francisco. Beth in un primo momento vive separatamente, lasciando Dave solo a fare da genitore \"adottivo\" al piccolo Toph. Dave e Toph tuttavia trasformano il duplice lutto in una nuova vita, irresponsabile e piena di libert\u00e0. Nelle loro scorribande risulta evidente il contrasto che vive il giovane Dave, combattuto fra il senso di responsabilit\u00e0 che non vuole ascoltare e il rancore per la morte dei genitori, che gli ha rubato gli anni della sua giovent\u00f9.\nNegli 11 capitoli si susseguono parti in cui Dave e Toph vivono alla giornata, incuranti di tutto e parti in cui il fratello pi\u00f9 grande cade nella paranoia e nell'apprensione nei confronti del pi\u00f9 piccolo, arrivando anche a dubitare in modo maniacale del baby sitter che lo accudisce e a non voler pi\u00f9 uscire la sera. L'autore spesso fa parlare il piccolo Toph come un adulto \"moralizzatore\", che alimenta i sensi di colpa di Dave, il quale continua a condurre comunque una vita sregolata di sesso e alcol.\nUn evento di riconciliazione (e allo stesso tempo di nevrosi) per la personalit\u00e0 di Dave avverr\u00e0 nel finale, con il ritrovo delle ceneri dei suoi genitori.\nNella seconda parte del libro si delinea invece la storia della fondazione della rivista indipendente \"Might\", a opera di Dave e dei suoi amici. Galvanizzato da questa esperienza, Dave partecipa alle audizioni per il reality di MTV \"The Real World\", non venendo per\u00f2 preso.\nStruttura dell'opera.\nIl romanzo \u00e8 suddiviso in 11 capitoli, che hanno come titolo le prime parole del testo.\nInclude anche una lunga prefazione dove troviamo una serie di \"Regole e suggerimenti per apprezzare al meglio questo libro\". In questa parte l'autore suggerisce provocatoriamente di saltare la prefazione e la sezione centrale del libro, definita da lui stesso \"l'esistenza di un gruppo di ventenni la cui vita \u00e8 decisamente difficile da rendere interessante\". Ritiene quindi leggibili solo i primi 3/4 capitoli, che affrontano \"un unico tema di indole generale in maniera abbastanza maneggevole\".\nNelle prime pagine troviamo anche un indice dei capitoli con relativi temi affrontati (semplificati da un elenco di parole-chiave) e una \"Guida incompleta ai simboli e alle metafore\" utilizzate nel libro.\nLe edizioni successive riportano anche una prefazione aggiuntiva chiamata \"Sbagli che sapevamo di fare\", con puntualizzazioni e variazioni (tra cui 3 copertine diverse) sull'opera dopo il successo.\nPersonaggi principali.\nUn ventiduenne egocentrico e problematico che in seguito alla morte di entrambi i genitori deve accudire il fratello minore. Il romanzo ruota attorno alla sua personalit\u00e0 e alle sue riflessioni.\nFratello minore di Dave. Cresce accudito dai suoi fratelli maggiori, non sempre all'altezza del ruolo di \"punto di riferimento\".\nSorella di Dave. Con lui si prende cura della madre malata e dopo un iniziale tentennamento del fratello minore.\nFratello maggiore di Dave. Vive a Los Angeles ed \u00e8 presentato come un personaggio molto diverso da Dave, razionale e tipicamente \"borghese\".\nPadre di Dave. Muore di cancro ai polmoni all'inizio del romanzo ed \u00e8 delineato attraverso flashback come un alcolizzato spesso violento e rigido.\nMadre di Dave. Muore cinque settimane dopo del marito. Nelle prime pagine del romanzo viene presentato il calvario del suo cancro allo stomaco.\nEx-ragazza di Dave. Ha alle spalle una tragedia simile a quella di Dave in quanto entrambi i suoi genitori sono morti. Ha un ruolo importante nella crescita di Toph e si trasferisce per un periodo a vivere con la sorella di Dave, Beth.\nCollega di Dave a \"Might\". Assume un ruolo importante quando per via di un incidente (il crollo del terrazzo di un locale) finisce in coma. Dave andr\u00e0 spesso a trovarla e le dedicher\u00e0 numerose riflessioni.\nCollega di Dave a \"Might\". Diventa ottima amica di Dave e ne rifiuta le ripetute avances.\nVecchia amica di Dave ai tempi del liceo. Dave decide di uscirci durante il suo ritorno a Lake Forest, alla ricerca delle ceneri della madre.\nAmico di Dave. Inscena un suicidio destando l'ira di Dave. Trascorre un periodo nel reparto di psichiatria.\nTemi.\nNella prima parte \u00e8 presente il tema del senso di responsabilit\u00e0 visto come ostacolo alla spensieratezza della giovent\u00f9 e allo stesso tempo della crescita (pu\u00f2 essere definito a suo modo un romanzo di formazione).\nIl rapporto fra Dave e Toph \u00e8 controverso. Dave deve sovrapporre alla figura del fratello quella del genitore, cosa che gli crea non pochi problemi. C'\u00e8 una mitizzazione del rapporto tra due fratelli (in particolare nel capitolo \"DATE UN'OCCHIATA, PER FAVORE, RIUSCITE A VEDERCI?\").\nDave e Toph vengono presentati come due eroi, due outsider che sono riusciti a rialzarsi da una disgrazia, che accettano tutto ci\u00f2 che di buono la vita gli offre, vivendo alla giornata. Dave in particolare si sente una \"figura tragica\", tormentata dalla sfortuna, che la gente comune non pu\u00f2 comprendere.\nTemi presenti sono quelli della paranoia, dell'egocentrismo, dell'esibizionismo, legati alla sua personalit\u00e0.\nNella San Francisco che ci presenta Dave Eggers vediamo muoversi anche personaggi sregolati, prototipo della Generazione X, che ruotano attorno alla creazione della rivista \"Might\".\nAccoglienza e critica.\nIl libro \u00e8 stato un notevole successo commerciale e ha ottenuto riscontri positivi anche dalla critica: ha raggiunto il primo posto nella lista dei best seller del \"New York Times\" ed \u00e8 stato candidato nel 2001 tra i finalisti del Premio Pulitzer per la saggistica. In particolare i critici hanno definito la prosa come \"vibrante e selvaggia\", David Foster Wallace l'ha definito come \"un libro che non lascia scampo\" e il \"New York Times\" lo ha descritto come \"grande, audace e maniaco-depressivo\".\nIl romanzo \u00e8 stato inoltre inserito dal \"Times\" al dodicesimo posto nella classifica dei 100 libri migliori del decennio.\nPer via del suo stile verboso, dalla lunghezza eccessiva e con continue digressioni e dei suoi personaggi nevrotici e ossessivi, Dave Eggers \u00e8 stato collocato (insieme ad altri autori statunitensi come Don De Lillo, David Foster Wallace, Jonathan Franzen ...) nella corrente del Realismo isterico o Postmodernismo Ricercato.\nTrasposizione cinematografica.\nNel 2002, la casa cinematografica New Line Cinema ha acquistato i diritti per adattare il libro in un film. Quest'ultimo, come afferma l'autore in un'intervista del 2007 all'Entertainment Weekly non venne per\u00f2 mai realizzato."}
{"id": "602232", "revid": "834", "url": "https://it.wikipedia.org/wiki?curid=602232", "title": "Itu", "text": ""}
{"id": "602233", "revid": "486946", "url": "https://it.wikipedia.org/wiki?curid=602233", "title": "Museo della Magna Grecia", "text": ""}
{"id": "602234", "revid": "287204", "url": "https://it.wikipedia.org/wiki?curid=602234", "title": "ITU", "text": ""}
{"id": "602236", "revid": "125352698", "url": "https://it.wikipedia.org/wiki?curid=602236", "title": "Roberto Barzanti", "text": "\u00c8 stato vicepresidente del Parlamento europeo dal 14 gennaio 1992 al 18 luglio 1994.\nBiografia.\nIscritto prima al Partito Socialista Italiano, dirigente della Federazione Giovanile Socialista Italiana, quindi al Partito Socialista Italiano di Unit\u00e0 Proletaria fin dalla sua fondazione nel 1964. Dal 1974 \u00e8 esponente del Partito Comunista Italiano e successivamente del PDS, dei DS e infine del Partito Democratico.\n\u00c8 stato sindaco di Siena dal 1969 al 1974, quindi assessore nella giunta della Regione Toscana dal 1975 al 1979 con l'incarico degli affari generali. Successivamente \u00e8 stato vicesindaco del comune di Siena fino al 1984.\nEuroparlamentare.\n\u00c8 stato eletto al Parlamento europeo alle elezioni europee del 1984, e poi riconfermato nel 1989 e nel 1994, per le liste del PCI e del PDS. \u00c8 stato presidente della delegazione per le relazioni con il Giappone e della commissione per la giovent\u00f9, la cultura, l'istruzione, i mezzi di comunicazione e lo sport e vicepresidente del Parlamento.\nNel corso del suo mandato europeo ha dedicato in prevalenza il suo impegno alle politiche per la cultura, alle normative finalizzate alla creazione di uno spazio audiovisivo comune \"direttiva Televisione senza Frontiere\", alla promozione della produzione cinematografica Programma MEDIA e alla protezione del diritto d'autore e dei diritti connessi.\nAttivit\u00e0 successive.\nAttualmente \u00e8 presidente onorario della \"Societ\u00e0 Giornate degli Autori - Venice Days\" che organizza una rassegna all'interno della Mostra d'arte cinematografica di Venezia; fa parte, in qualit\u00e0 di esperto, del comitato consultivo sul diritto d'autore nell'ambito del Ministero per i beni e le attivit\u00e0 culturali. Tiene corsi su istituzioni e politiche audiovisive in Europa nella facolt\u00e0 di lettere e filosofia dell'Universit\u00e0 di Pisa e nella facolt\u00e0 di lettere e filosofia dell'Universit\u00e0 di Siena, laurea specialistica in radiofonia.\nHa pubblicato il volume \"I confini del visibile\" (Lupetti, Milano 1994) sulle politiche comunitarie in tema di cinema e audiovisivo. Suoi saggi, articoli e recensioni tra l'altro in \"Economia della cultura\", \"il Riformista, L'indice dei libri del mese, Gli argomenti umani, Testimonianze, Gulliver, Il Ponte\", rivista quest'ultima della cui direzione \u00e8 membro.\nRisiede a Siena, dove \u00e8 presidente dell'Accademia degli Intronati e dal 2012 al 2018 \u00e8 stato presidente della Biblioteca comunale degli Intronati.\nAttualmente \u00e8 editorialista del \"Corriere Fiorentino\", supplemento toscano del \"Corriere della sera\". Collabora a diversi giornali e riviste, tra le quali \"Alias\", supplemento de \"il manifesto\". "}
{"id": "602239", "revid": "125372558", "url": "https://it.wikipedia.org/wiki?curid=602239", "title": "Giovanni Cervetti", "text": "Biografia.\nSegretario regionale del Partito Comunista Italiano in Lombardia, \u00e8 stato eletto alle elezioni europee del 1984. \u00c8 stato presidente del \"Gruppo comunista e apparentanti\", membro della Commissione politica e della Commissione per i bilanci. Dal 1989 al 1992 \u00e8 stato \"Ministro della Difesa\" del governo ombra del Partito Comunista Italiano.\nFavorevole alla Svolta della Bolognina di Achille Occhetto, in seguito allo scioglimento del PCI aderisce al Partito Democratico della Sinistra. \n\u00c8 stato rappresentante del MIUR nel consiglio d'amministrazione dell'Universit\u00e0 degli Studi di Milano.\n\u00c8 il Presidente dell'ISEC, della Fondazione Corrente e della Fondazione Orchestra Sinfonica e Coro Sinfonico di Milano Giuseppe Verdi."}
{"id": "602240", "revid": "709565", "url": "https://it.wikipedia.org/wiki?curid=602240", "title": "I Superamici", "text": "I Superamici (\"Super Friends\", 1973, e \"The Super Powers Team: Galactic Guardians\", 1986) \u00e8 un insieme di serie televisive a cartoni animati statunitense prodotto dalla Hanna-Barbera e basata sui personaggi dei fumetti della Justice League of America pubblicati negli Stati Uniti d'America dalla DC Comics. Comprende circa 60 episodi suddivisi in nove serie, ciascuna con un proprio titolo mentre gli episodi trasmessi in Italia sono stati raccolti sotto l'unico titolo de \"I Superamici\".\nProduzione.\nNel momento in cui la casa di produzione statunitense Hanna-Barbera acquis\u00ec le licenze per l'adattamento televisivo del fumetto della Justice League, attu\u00f2 diversi cambiamenti a cominciare proprio dal nome del supergruppo. \"Justice League of America\" suonava troppo sciovinista specie in quel periodo che vedeva la fine della partecipazione americana alla guerra in Vietnam proprio nel 1973, anno in cui andarono in onda i primi episodi.\nPersonaggi.\nI protagonisti della serie furono Superman, Batman, Robin, Aquaman e Wonder Woman. A questi si aggiunsero, con il ruolo di spalle umoristiche, prima Wendy e Marvin e poi i Super-gemelli Zan e Jayna.\nOccasionalmente altri personaggi della \"Justice League\" presero parte alle avventure, inclusi Flash, Plastic Man, Freccia Verde, Firestorm e Hawkman.\nElenco delle serie.\nPrima stagione - \"Super Friends\" (1973/74)\nLa prima stagione comprende 16 episodi da 60 minuti. I protagonisti sono Superman, Batman e Robin, Wonder Woman e Aquaman, affiancati da tre personaggi non presenti nei fumetti originali: Wendy, Marvin e il cane Wonder Dog.\nSeconda stagione - \"The All-New Super Friends Hour\" (1977/78)\nLa seconda stagione comprende 15 puntate da 60 minuti, ognuna delle quali \u00e8 suddivisa in quattro episodi. I Supereroi sono affiancati dai Super Gemelli Zan e Jayna, due extraterrestri capaci di cambiare forma, accompagnati dalla scimmia Gleek. Il primo segmento di puntata ha per protagonisti due degli eroi principali, il secondo \u00e8 dedicato ai Super Gemelli, il terzo vede il gruppo dei Superamici e dei Super Gemelli al completo, infine il quarto ospita una guest star. Tra gli episodi ci sono brevi messaggi con i membri dei Superamici che danno lezioni di sicurezza di base, forniscono consigli di pronto soccorso, dimostrano trucchi di magia, creano oggetti di artigianato, e pongono quiz di cui si ha la risposta dopo l'episodio che segue.\nTerza stagione - \"All-New Super Friends/Challenge of the Super Friends\" (1978)\nLa terza stagione comprende 16 puntate da 22 minuti divise in due segmenti. La prima parte ha per protagonisti i 5 Superamici storici e i Supergemelli, mentre nella seconda ricorrono i tredici supercriminali della Legion of Doom, in lotta con la squadra al completo della Justice League che comprende Flash, Lanterna Verde, Falcon (Hawkman), Black Vulcan, Capo Apache e Samurai.\nQuarta stagione - \"The World's Greatest Super Friends\" (1979/80)\nLa quarta stagione, rinominata \"The World's Greatest Superfriends: And Justice For All\" per l'edizione in DVD, comprende 8 episodi da 20 minuti, con i Superamici e i Super Gemelli.\nQuinta stagione - \"Super Friends\" (1980/81)\nLa quinta stagione, rinominata \"Superfriends: A Dangerous Fate\" per l'edizione in DVD, comprende 8 puntate da 20 minuti, ognuna delle quali \u00e8 suddivisa in tre episodi, tra i quali quello centrale \u00e8 sempre dedicato ai Super Gemelli. Ai Superamici storici si aggiungono a turno Capo Apache, Black Vulcan, Samurai, Flash, the Atom, Lanterna Verde, Falcon e Falky/Falcaria (Hawkman e Hawkgirl).\nSesta stagione - \"Super Friends\" (1981/82)\nLa sesta stagione, rinomonata \"Superfriends: Legacy Of Super Powers\" per l'edizione in DVD, comprende 6 puntate da 60 minuti, ognuna delle quali \u00e8 suddivisa in tre episodi. Ai Superamici, ai Super Gemelli e agli altri supereroi che danno man forte alternandosi come nella serie precedente, si aggiunge El Dorado, appositamente creato per la serie per ampliare la presenza di diverse etnie di eroi, assieme a Capo Apache, Black Vulcan e Samurai.\nSettima stagione - \"The lost Super Friends Episodes\" (1983/84)\nDopo una stagione di repliche (1982-83: \"The Best of\"), la messa in onda della settima stagione, composta da 8 puntate suddivise in tre episodi inediti, in America \u00e8 stata annullata. La prima visione degli episodi \u00e8 avvenuta in Australia, mentre gli States hanno potuto vedere gli episodi \"perduti\" solo nel 1995 all'interno della serie Superman / Batman Adventures show. I protagonisti continuano ad essere tutti i componenti della Lega della Giustizia, ormai allargata.\nOttava stagione - \"Super Friends: The Legendary Super Powers Show\" (1984/85)\nL'ottava stagione comprende 8 puntate da 30 minuti suddivise in due episodi. Entra in scena Firestorm.\nNona stagione - \"The Super Powers Team: Galactic Guardians\" (1985/86)\nLa nona stagione comprende 8 puntate alcune delle quali suddivise in due episodi. Al gruppo si aggiunge Cyborg."}
{"id": "602243", "revid": "767487", "url": "https://it.wikipedia.org/wiki?curid=602243", "title": "Natalino Gatti", "text": "\u00c8 stato eletto alle elezioni europee del 1984 per le liste del PCI. \u00c8 stato membro della Commissione per l'agricoltura, la pesca e l'alimentazione, della Commissione per il controllo di bilancio, della Delegazione al comitato misto Parlamento europeo/Assemblea della Repubblica del Portogallo, della Delegazione per le relazioni con i paesi dell'Europa dell'Est - Gruppo II. Fu anche deputato nazionale per due legislature."}
{"id": "602244", "revid": "124490625", "url": "https://it.wikipedia.org/wiki?curid=602244", "title": "Nazionale di calcio della Riunione", "text": "La nazionale di calcio della Riunione \u00e8 la rappresentativa calcistica dell'isola della Riunione, dipartimento d'oltremare francese nell'Oceano Indiano. \u00c8 gestita dalla Ligue r\u00e9unionnaise de football, branca locale della federazione calcistica francese.\nLa Riunione non \u00e8 membro della FIFA ed \u00e8 solo membro associato della CAF, quindi non pu\u00f2 prendere parte alle qualificazioni al campionato mondiale di calcio e alla Coppa d'Africa. Nonostante ci\u00f2 ha disputato una grande quantit\u00e0 di incontri, in primis contro le nazionali di calcio delle vicine isole di , e .\nRosa attuale.\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "602247", "revid": "1305772", "url": "https://it.wikipedia.org/wiki?curid=602247", "title": "SS5", "text": ""}
{"id": "602249", "revid": "72124843", "url": "https://it.wikipedia.org/wiki?curid=602249", "title": "SS 5", "text": ""}
{"id": "602250", "revid": "54193", "url": "https://it.wikipedia.org/wiki?curid=602250", "title": "Campi elettromagnetici", "text": ""}
{"id": "602251", "revid": "125736948", "url": "https://it.wikipedia.org/wiki?curid=602251", "title": "Salvatore Contorno", "text": "Soprannominato \"Coriolano della Floresta\" (come il protagonista del romanzo I Beati Paoli) e affiliato a Cosa Nostra nel 1975, nell'ottobre del 1984, seguendo l'esempio di Tommaso Buscetta, Contorno decise di intraprendere un percorso di collaborazione con la giustizia fornendo informazioni dettagliate sugli affari interni all'associazione mafiosa. Le sue testimonianze furono cruciali nel maxiprocesso contro la mafia siciliana di Palermo e nel processo denominato Pizza connection a New York, negli anni ottanta.\nBiografia.\nL'affiliazione.\nGi\u00e0 ladro di autoradio e poi contrabbandiere di sigarette, negli anni '60 Totuccio Contorno, ufficialmente di professione macellaio, venne inviato al soggiorno obbligato nella provincia di Venezia, dove organizz\u00f2 una banda di estorsori che venne sospettata di diversi omicidi e regolamenti di conti nell'ambito della malavita locale (quella che sar\u00e0 poi definita come \"mala del Brenta\"). Nel 1975 fu iniziato alla famiglia mafiosa palermitana di Santa Maria di Ges\u00f9 da Stefano Bontate, allora uno dei membri pi\u00f9 influenti della Commissione di Cosa Nostra.\nDopo l'ingresso in Cosa nostra, divenne un trafficante di eroina, assieme ai suoi cugini, i fratelli Grado che, dalla Turchia, importavano morfina, che poi veniva raffinata in eroina nei laboratori siciliani. Contorno divenne ben presto un killer della \"famiglia\" e uno degli uomini fidati di Bontate, fino al suo omicidio. Nel 1979 venne denunciato per il sequestro dell'industriale emiliano Armando Montanari, per cui venne condannato a ventisei anni di carcere. \nLa seconda guerra di mafia.\nL'omicidio di Bontate, avvenuto per mano dei corleonesi di Tot\u00f2 Riina nell'aprile del 1981, diede inizio alla Seconda guerra di mafia scatenata da questi ultimi contro i palermitani finalizzata allo sterminio degli uomini d'onore della famiglia di Santa Maria di Ges\u00f9. I Corleonesi e i loro alleati organizzarono con molti degli alleati di Bontate un incontro per chiarire gli eventi recenti e furono condotti alla villa di Michele Greco, dove molti furono massacrati. Contorno non partecip\u00f2 all'incontro, sospettando che ci fosse qualcosa di pericoloso e ci\u00f2 gli permise di sopravvivere.\nIl 25 giugno di quello stesso anno, Contorno sfugg\u00ec ad uno spettacolare agguato tesogli da un commando omicida capitanato da Pino Greco, detto \"Scarpuzzedda\" e da Giuseppe Lucchese, due dei killer pi\u00f9 sanguinari dei Corleonesi. Intercettato nel quartiere palermitano di Brancaccio, sul cavalcavia tra via Ciaculli e via Giafar, grazie al suo proverbiale sangue freddo, Contorno riusc\u00ec ad uscire incolume ai colpi di Kalashnikov, rispondendo al fuoco dei sicari e ferendo uno dei suoi avversari. In macchina casualmente si trovava anche un ragazzino di undici anni amico del figlio di Contorno, che venne spinto fuori dall'abitacolo subito dopo la sparatoria riuscendo cos\u00ec a nascondersi.\nRimasto ferito in maniera lieve, dopo l'attentato Contorno venne curato clandestinamente dal chirurgo Sebastiano Bosio che, il 6 novembre 1981, venne poi ucciso in un attentato mafioso. I Corleonesi decisero allora di attuare la strategia della \"terra bruciata\" nei confronti di Contorno e dei suoi congiunti, allo scopo di \"stanarlo\" o, comunque, di privarlo di qualsiasi eventuale supporto logistico: nel giro di poche settimane dopo l'attentato nei suoi confronti, furono assassinati Pietro Mandal\u00e0 e il padre Francesco, cugini di Contorno, e diversi parenti e amici finirono pure uccisi.\nDivenuto uno degli ultimi superstiti della fazione perdente, accerchiato dai nemici e inseguito dalle forze dell'ordine, Contorno decise di allontanarsi da Palermo per riparare prima a Besano (Varese) insieme ai suoi cugini Grado per tentare di riorganizzare le file degli \"scappati\" insieme al boss Gaetano Badalamenti, e poi a Roma per passare al contrattacco a partire dall'omicidio di Giuseppe \"Pippo\" Cal\u00f2, giudicato dallo stesso Contorno il principale responsabile dell'omicidio di Stefano Bontate.\nPer 220 milioni acquist\u00f2 una villa a Bracciano in cui venne poi arrestato, il 23 marzo 1982. Nel suo nascondiglio, la Polizia rinvenne due auto blindate, due utilitarie, 150\u00a0kg di hashish, 2\u00a0kg di eroina, armi e pallottole di ogni calibro, 35 milioni di lire contante e alcuni documenti falsificati. L'arresto, che probabilmente gli salv\u00f2 la vita, tuttavia non ferm\u00f2 le vendette trasversali contro di lui che proseguirono coinvolgendo molti tra suoi parenti e amici, ed addirittura venne vandalizzata la sua lussuosa villa in via Giafar a Brancaccio in segno di sfregio.\nDopo alcuni mesi dietro le sbarre, Contorno cominci\u00f2 a rivelare informazioni sull'organizzazione mafiosa divenendo una delle fonti confidenziali del Vice Questore Aggiunto della Polizia di Stato Antonino \"Ninni\" Cassar\u00e0 che svilupp\u00f2 con Contorno un rapporto diretto, coperto dallo pseudonimo di \"Prima Luce,\" che fu fondamentale per la stesura del cosiddetto \"Rapporto dei 162\" che ricostruiva la composizione degli schieramenti mafiosi coinvolti nella seconda guerra di mafia.\nIl Maxiprocesso.\nDurante la prima fase istruttoria del maxiprocesso di Palermo, ai primi di ottobre del 1984, Contorno venne avvertito dal giudice Giovanni Falcone che i Corleonesi avevano organizzato un piano per assassinarlo in carcere e perci\u00f2 chiese di incontrare Tommaso Buscetta presso gli uffici della Criminalpol di Roma, decidendo anche lui di avviare un percorso di collaborazione con Falcone: le sue dichiarazioni costituirono un'ulteriore conferma a quelle di Buscetta e nel giro di pochi giorni produssero altri 127 mandati di cattura e 56 arresti eseguiti tra Palermo, Roma, Bari e Bologna, che colpirono anche noti commercianti, professionisti e aristocratici palermitani.\nGrazie alle loro dettagliate confessioni, il giudice Falcone riusc\u00ec a ricostruire preziosi riscontri sugli affari interni all'associazione mafiosa che rinforzarono le accuse contro i boss e gli uomini d'onore rinviati a giudizio nell'aula bunker palermitana che vide 468 imputati alla sbarra. Nel dibattimento venne palesata la fitta trama di interessi tra mafia, finanza e politica e le connessioni con le famiglie italo-americane. Quando entr\u00f2 nell'aula bunker dell'Ucciardone per testimoniare, Contorno, a differenza di Buscetta, venne accolto da fischi e insulti anche durante la sua deposizione, che il collaboratore condusse in stretto dialetto palermitano nonostante le proteste degli avvocati difensori, tanto che la Corte dovette nominare come perito linguistico il professor Santi Correnti per tradurre in italiano la testimonianza. \nIniziato il 10 febbraio del 1986, dopo 22 mesi di dibattimento, il processo che in qualche modo cambi\u00f2 il volto alla lotta alla mafia, si concluse il 16 dicembre del 1987, con 19 boss condannati all'ergastolo e 342 condanne a pene detentive, infliggendo il primo duro colpo a Cosa Nostra. Grazie al suo pentimento, Contorno ricevette uno sconto di pena e fu condannato, per associazione a delinquere e traffico di stupefacenti, a 5 anni e 6 mesi di detenzione.\nGli altri arresti e un nuovo attentato.\nNel 1984 venne estradato negli Stati Uniti dove ricevette dal governo una nuova identit\u00e0, la cittadinanza statunitense e la libert\u00e0 vigilata in cambio della testimonianza nel processo \"Pizza connection\", che si svolse a New York e vide imputati Gaetano Badalamenti e altri mafiosi siculo-americani accusati di traffico di stupefacenti. \nNel dicembre del 1988 fece scalpore l'intervista da lui concessa al Tg1, in cui lanciava velate ed inquietanti accuse sui rapporti tra Cosa Nostra, magistratura e politica. Nonostante fosse sottoposto a programma di protezione negli Stati Uniti, nel novembre dello stesso anno Contorno aveva fatto segretamente ritorno a Palermo. Per un periodo venne ospitato in un residence nei pressi di Castellammare del Golfo gestito dall'albergatore Paolo Ficalora, il quale era inconsapevole dell'identit\u00e0 del suo ospite ma venne lo stesso assassinato per ritorsione dai Corleonesi il 28 settembre 1992. Nel maggio 1989 Contorno venne infine arrestato in un villino a San Nicola L'Arena insieme al cugino Gaetano Grado dagli uomini del questore Arnaldo La Barbera che trovarono in loro possesso fucili, pistole, divise dei carabinieri e ricetrasmittenti. La vicenda dest\u00f2 numerose polemiche e una serie di lettere anonime definite giornalisticamente del \u201cCorvo\u201d accusarono i giudici Giovanni Falcone e Giuseppe Ayala, il Capo della Polizia di Stato Vincenzo Parisi e importanti investigatori come Gianni De Gennaro e Antonio Manganelli di avere \"pilotato\" il ritorno di Contorno in Sicilia al fine di sterminare i Corleonesi, storici nemici della sua famiglia: infatti si mise in diretta correlazione il rientro di Contorno con una serie di omicidi che effettivamente si erano registrati tra Bagheria e Casteldaccia proprio in quei mesi ai danni di persone legate alle cosche corleonesi. Contorno venne incarcerato e processato per detenzione illegale di armi ma venne assolto ed ottenne la libert\u00e0 provvisoria nel 1990. Intanto continuava lo sterminio dei suoi parenti: nel gennaio 1989, a Brancaccio, era stato ucciso un suo cognato, Sebastiano Lombardo, mentre in luglio furono ammazzati a colpi di lupara e pistola due cugini della moglie di Contorno, Giorgio e Salvatore Mandal\u00e0, e nel 1991 venne assassinato anche Gaetano Mandal\u00e0, figlio di Giorgio.\nNell'aprile del 1994 Contorno scamp\u00f2 ad un altro attentato dei nemici corleonesi organizzato dall'attuale boss di Cosa Nostra Matteo Messina Denaro che, vicino alla sua villa di Formello, nella campagna romana, fece nascondere settanta chili di esplosivo in un canale di scolo adiacente alla strada dove Contorno doveva passare; l'ordigno venne per\u00f2 scoperto dalle forze dell'ordine avvertiti dalla telefonata di un cittadino insospettito da alcuni movimenti strani nella zona.\nNel mese di gennaio del 1997 Contorno viene nuovamente arrestato per alcuni episodi di spaccio di sostanze stupefacenti avvenuti sette anni prima a Roma e condannato a sei anni. Per questi motivi, gli venne revocato il programma di protezione.\nNel 2004 viene ancora una volta arrestato per estorsione."}
{"id": "602254", "revid": "1932958", "url": "https://it.wikipedia.org/wiki?curid=602254", "title": "Sicignano degli Alburni", "text": "Sicignano degli Alburni \u00e8 un comune italiano di abitanti della provincia di Salerno in Campania.\nIl territorio comunale sorge fra la valle del Tanagro ed i Monti Alburni, ed \u00e8 per buona parte inserito nel parco nazionale del Cilento e Vallo di Diano.\nStoria.\n, che quattro anni prima era stato eletto tribuno della plebe, inviato a combattere i Sabini che predavano le campagne romane. Stando al racconto di Tito Livio nello stesso anno Siccio sarebbe stato ucciso a tradimento su iniziativa dei decemviri che ne temevano le arringhe che teneva per il ripristino dei diritti della plebe.\nLa prima attestazione documentaria di Sicignano risale a un atto di donazione del 1086 con il quale il conte normanno Asclettino di Sicignano, signore di Polla (\u2020 1086), donava alla badia di Cava dei Tirreni il monastero di San Pietro e la chiesa di Santa Caterina, posta nel \"Castrum Pollae\".\nDal 1811 al 1860 Sicignano ha fatto parte del circondario di Postiglione, appartenente al distretto di Campagna del Regno delle Due Sicilie. Dal 1860 al 1927, durante il Regno d'Italia ha fatto parte del mandamento di Postiglione, appartenente al circondario di Campagna.\nSociet\u00e0.\nEtnie e minoranze straniere.\nAl 31 dicembre 2007 a Sicignano degli Alburni risiedevano 53 cittadini stranieri\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'omonima forania della diocesi di Teggiano-Policastro ed \u00e8 suddivisa in quattro parrocchie:\nInfrastrutture e trasporti.\nStrade.\nPrincipale accesso al comune \u00e8 lo svincolo autostradale \"Sicignano-Potenza\" lungo l'autostrada A2 Salerno-Reggio Calabria, dal quale inizia il raccordo autostradale 5 per Potenza. Il territorio comunale \u00e8 attraversato dalla strada statale 19 delle Calabrie, che attraversa le frazioni di Scorzo e Zuppino, ed inoltre da diverse strade regionali e provinciali:\nFerrovie.\nLa stazione di Sicignano degli Alburni si trova nella localit\u00e0 San Licandro (nota anche come Sicignano Scalo), a circa 10\u00a0km dal paese, ed \u00e8 posta sulla ferrovia Battipaglia-Potenza-Metaponto. Da qui partiva anche la linea ferroviaria per Lagonegro, sospesa dal 1987 e sostituita da alcune corse di autobus. Nel comune si trovano anche la stazione di Castelluccio Cosentino e quella di Galdo.\nAmministrazione.\nIl comune fa parte della Comunit\u00e0 montana Alburni. Le competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "602258", "revid": "15756", "url": "https://it.wikipedia.org/wiki?curid=602258", "title": "HMS Valiant (02)", "text": "La HMS \"Valiant\" \u00e8 stata una nave da battaglia della classe Queen Elizabeth della Royal Navy britannica; fu impostata nei cantieri di Fairfield, Govan, il 31 gennaio 1913 e venne varata il 4 novembre 1914. Venne completata nel febbraio 1916.\nStoria.\nPrima guerra mondiale.\nDurante la prima guerra mondiale la \"Valiant\" fece parte del 5th Battle Squadron dell'ammiraglio Hugh Evan-Thomas della \"Grand Fleet\". La corazzata prese parte alla battaglia dello Jutland del 31 maggio 1916, rimanendo illesa; nell'agosto di quell'anno entr\u00f2 in collisione con la nave gemella, la \"Warspite\", e dovette essere sottoposta a riparazioni fino a settembre.\nPeriodo interguerra.\nTra il 1929 e il 1930 la \"Valiant\" venne sottoposta a lavori di aggiornamento. Furono aggiunte paratie antisiluro aumentando la larghezza a 31,7 m. I due fumaioli vennero raggruppati in uno e fu aggiunta un'installazione ottupla di pezzi da 2 pdr. Due tubi lanciasiluri furono rimossi e rimpiazzati da una singola catapulta per il lancio di aerei. Queste modifiche aumentarono il dislocamento massimo fino a 35.970 tons.\nNel 1931 il suo equipaggio partecip\u00f2 all'ammutinamento di Invergordon.\nNel 1936 alla \"Valiant\" fu aggiunta una seconda installazione ottupla da 2pdr. Tra il marzo 1937 e il novembre 1939 la nave venne nuovamente aggiornata a Devonport. I macchinari furono cambiati a otto caldaie Admiralty a tre tamburi con quattro turbine a vapore Parsons, incrementando la potenza a 80.000 CV. La riserva di carburante aumentata a 3393 tons di petrolio e, nonostante l'aumento di potenza, la velocit\u00e0 venne ridotta 23,5 nodi a causa dell'aumento di dislocamento e pescaggio. L'armamento secondario venne cambiato in 20 cannoni da 4.5\"/45 (114\u00a0mm) QF Marks III su affusti binati, 32 cannoni da 2-pdr (40 m/39) Mark VIII su affusti ottupli e 26 cannoni 20\u00a0mm/70 (0.79\") Mark II. Queste modifiche aumentarono il pescaggio a 10 m e il dislocamento massimo a 36.513 tons.\nSeconda guerra mondiale.\nLa corazzata \"Valiant\" fu una delle tre navi da battaglia britanniche che parteciparono alla distruzione della flotta francese a Mers-el-K\u00e9bir, prese parte alla battaglia di capo Matapan e fu coinvolta in azioni della Battaglia di Creta, dove venne colpita da due bombe che non causarono gravi danni.\nNel dicembre 1941, insieme alla nave gemella \"Queen Elizabeth\", la \"Valiant\" venne minata e affondata da Luigi Durand de la Penne durante un'azione degli incursori subacquei italiani della X Mas nel porto di Alessandria d'Egitto. Poco dopo essere riemerso, Durand de la Penne venne catturato insieme al suo compagno Emilio Bianchi (svenuto per un'avaria all'ARO). Interrogati dagli inglesi, gli incursori italiani si rifiutarono di parlare, ma a 30 minuti dall'ora prevista dell'esplosione, Durand de la Penne fece chiamare il comandante della \"Valiant\", Charles Morgan, e lo avvert\u00ec dell'imminente esplosione, permettendo all'equipaggio inglese di salvarsi.\nGrazie ai bassi fondali la \"Valiant\" affond\u00f2 solo di qualche metro prima di adagiarsi sul fondo del porto e i suoi ponti superiori rimasero emersi. Sebbene immobilizzata, la corazzata pot\u00e9 dare l'impressione di essere in piena efficienza. Venne recuperata, riparata in Sudafrica e quindi inviata nuovamente nel Mar Mediterraneo per appoggiare gli sbarchi in Sicilia e a Salerno nel 1943.\nNel 1944 la \"Valiant\" fu inviata in Estremo Oriente come parte della Eastern Fleet, giungendo a Colombo il 30 gennaio insieme alla \"Queen Elizabeth\" e all'incrociatore da battaglia \"Renown\". Partecip\u00f2 quindi ai raid contro le basi Giapponesi in Indonesia. L'8 agosto 1944, mentre si trovava in un bacino galleggiante a Trincomalee, Ceylon, la \"Valiant\" rimase gravemente danneggiata quando questo affond\u00f2: le riparazioni furono ritenute inutili e la nave da battaglia fu rimandata nel Regno Unito, dove venne radiata nel luglio 1945.\nDopoguerra.\nLa \"Valiant\" serv\u00ec come nave addestramento a Devonport per il resto della sua carriera. Venne venduta per essere demolita nel marzo 1948."}
{"id": "602269", "revid": "1543377", "url": "https://it.wikipedia.org/wiki?curid=602269", "title": "Damnoni", "text": "I Damnoni o Damni erano un popolo della Britannia, che nel tardo II secolo viveva in quello che sar\u00e0 poi il regno di Strathclyde e oggi la Scozia meridionale. Sono brevemente menzionati nella Geografia di Claudio Tolomeo (I secolo-II secolo, che li chiama \"Damnonii\" e \"Damnii\". Non ci sono altre attestazioni storiche su di loro, se non qualche cenno desumibile da Gildas tre secoli dopo. Linguisticamente avrebbero affinit\u00e0 con il brittonico e non \u00e8 da escludere una loro parziale origine pitta."}
{"id": "602277", "revid": "1475979", "url": "https://it.wikipedia.org/wiki?curid=602277", "title": "Nicol\u00f2 Politi", "text": "Agiografia.\nNicol\u00f2 nacque ad Adern\u00f2 (l'odierna Adrano) intorno all'anno 1117 presso l'illustre famiglia Politi, da Almidoro e Alpina.\nI suoi genitori, avanti negli anni, attraverso preghiere, digiuni ed opere di misericordia ottennero dal Signore questo unico figlio.\nGi\u00e0 in fasce suscitava meraviglia, perch\u00e9 si asteneva senza patirne dal latte materno il mercoled\u00ec, il venerd\u00ec ed il sabato.\nLa sua fanciullezza fu segnata da eventi prodigiosi, testimoni di una fede solida. \n\"Da bambino fuggiva i peccati come serpenti, cacciava i demoni e come forte difensore li metteva in fuga. Sin dai teneri anni segu\u00ec l'esempio e la vita di uomini pii e molti, dopo averli strappati a scelleratezze, corresse a miglior frutto\".\nProfondamente devoto alla Vergine Maria, innamorato della SS. Trinit\u00e0, scelse di votare la propria vita al Signore.\n\"Cos\u00ec come la sua lingua era sempre pronta nella lode di Dio, cos\u00ec le sue mani erano generose nell'elemosina\".\nQuando Nicol\u00f2 ebbe circa 17 anni, i suoi genitori decisero contro la volont\u00e0 del figlio le sue nozze con una fanciulla di buona famiglia.\nFermo nel suo proposito di servire il Signore, la prima notte delle nozze, un messaggero celeste rec\u00f2 al giovane la risposta alle sue preghiere: \u00abNicol\u00f2! Alzati e seguimi! Ti mostrer\u00f2 un luogo di penitenza, dove, se vorrai, potrai salvare la tua anima.\u00bb\nFu cos\u00ec che il giovane Politi fugg\u00ec dalla propria casa, trovando rifugi\u00f2 in una antichissima grotta nell'attuale contrada \"Aspicuddu\", alle falde dell'Etna.\nNicol\u00f2 ritenne ben presto quel luogo poco adatto al suo proposito, non lontano terra natia e occasionalmente frequentato da pastori che prima o poi l'avrebbero potuto riconoscere.\nLa famiglia, infatti, a circa tre anni dalla sua scomparsa fu prossima al suo rifugio, allorquando un angelo avvis\u00f2 Nicol\u00f2 di partire verso il Monte Calanna, nel territorio di Alcara, per non perdere lo stato di grazia fino a quel momento conquistato.\nNicol\u00f2 abbandon\u00f2 cos\u00ec la sua terra nat\u00eca, guidato secondo la tradizione da un'Aquila reale, diretto verso i monti Nebrodi.\nDurante il viaggio sub\u00ec la tentazione del demonio attraverso le lusinghe di un ricco mercante che tent\u00f2 di distoglierlo dal compimento della volont\u00e0 di Dio, che nulla pot\u00e9 contro la incrollabile fede e la purezza verginale di Nicol\u00f2.\nSecondo la tradizione seicentesca sost\u00f2 lungo il viaggio presso l'abazia greco-bizantina di Maniace, dove conobbe il giovane monaco Lorenzo da Frazzan\u00f2 da Frazzan\u00f2.\nRipartito verso il luogo promesso da Dio, percorse la via regia per Fragal\u00e0 insieme con Lorenzo che salut\u00f2 giunto al Mueli.\nDa qui prosegu\u00ec verso il Calanna e attraverso scoscesi sentieri giunse in una zona arida e rocciosa, assetato e stanco per l'impervio cammino. \nSupplic\u00f2 il Signore di soccorrerlo e seguendo il consiglio celeste, con il suo bastone crociato percosse un grande masso, che cominci\u00f2 a trasudare acqua limpidissima. \nUna sorgente con la quale pot\u00e9 dissetarsi e per la quale, in seguito, avvennero e avvengono prodigi e guarigioni da molte infermit\u00e0.\nA poca distanza dalla sorgente trov\u00f2 la sua nuova dimora, uno sperone di roccia al di sotto del quale una cavit\u00e0 permetteva un modestissimo ma nascosto riparo, sede di animali selvatici. \nDa quel luogo poi individu\u00f2, dalla parte opposta della valle del fiume Ghida, il monastero di Santa Maria del Rogato, che scelse come cenobio di riferimento ove accedere nel giorno di sabato ai sacramenti della Penitenza e della Comunione. Il suo confessore e guida spirituale fu probabilmente quel Cusmano Teologo che, successivamente, ne scrisse le notizie della vita e ne compose l'inno che celebr\u00f2 le virt\u00f9 e i miracoli del santo eremita d'Adrano.\nSegu\u00ec la regola di San Basilio e San Teodoro Studita, secondo i costumi dei monaci italo-greci e in particolare degli anacoreti esicasti del luogo e di quel tempo, cos\u00ec come insegnato dall'egumeno (abate) Gregorio del monastero di San Filippo di Fragal\u00e0.\nTrascorse quindi il resto della sua vita servendo il Signore, divenendo \"stauroforo\", ricevendo il \"microschima\", sconosciuto al mondo, nella massima astinenza, in asprissima penitenza, commuovendosi fino alle lacrime notte e giorno nella contemplazione della passione di Cristo, compiendo frequentissime piccole e grandi \"metanie\", in costante e mai silente preghiera, invocando la SS. Trinit\u00e0 con queste parole:\n\"O Padre, o Figlio, o Santo Spirito, volgiti alla mia preghiera, onde mi trovo in questo luogo deserto, in te soltanto ho riposto ogni mia speranza, quando lascer\u00f2 la vita, ti supplico, accogli la mia anima.\"\nSi cibava al pi\u00f9 una volta al giorno di erbe e, talvolta, del solo pane angelico. \nSecondo la leggenda, occasionalmente, fu l'aquila a portargli mezzo pane per il suo sostentamento.\nDurante un suo pellegrinaggio al Rogato, riconobbe tra i monaci Lorenzo Rav\u00ec, con il quale fece poi ritorno all'eremo. Trascorsero il giorno e la notte in santi dialoghi e in melodiosa e commossa preghiera e la fedele aquila, per l'occasione, port\u00f2 loro un pane intero.\nAl momento del commiato, Lorenzo salut\u00f2 Nicol\u00f2 e condivise con lui il \"celeste avviso\" ricevuto che ne preannunciava la morte il prossimo 30 dicembre.\nApprossimandosi la sua morte, un giorno incontr\u00f2 due donne che trasportavano delle pere. Stese la mano chiedendo la carit\u00e0 in nome di Ges\u00f9 Cristo. Una delle donne accett\u00f2 offrendogli qualche frutto, l'altra neg\u00f2 l'elemosina passando oltre. Nicol\u00f2 rese grazie a Dio e invoc\u00f2 la benedizione del Cielo sulla donna che lo aveva soccorso.\nIl 14 agosto ricevette il \"celeste avviso\" che gli preannunci\u00f2 la sua prossima morte; il giorno successivo si rec\u00f2 al Rogato, dove rivel\u00f2 al padre spirituale la sua imminente morte.\n\"Cos\u00ec come piamente e in umilt\u00e0 era vissuto, and\u00f2 incontro alla morte\", in ginocchio, durante la preghiera, con la croce tra le braccia, un libro aperto tra le mani e il viso rivolto al cielo.\nProprio in questo atteggiamento, il 17 agosto 1167, lo ritrov\u00f2 il buon uomo Leone Rancuglia, un agricoltore intento a cercare tra le balze del Monte Calanna un bue che aveva smarrito.\nLeone intravide nella penombra dell'eremo il corpo esanime dell'eremita, ma credendolo soltanto addormentato, dopo averlo chiamato pi\u00f9 volte, volle toccarlo col bastone che portava con s\u00e9. Al tocco, il suo braccio si rattrapp\u00ec e con gran sgomento e timore al paese d'Alcara, dove si mise a raccontare a gran voce quanto gli era successo. Nel contempo, le campane delle chiese di Alcara cominciarono a suonare senza esser mosse da mano umana.\nCittadini e clero compresero che Leone aveva trovato il corpo di un santo eremita e, allestito un feretro, guidati da Leone, si recarono presso l'eremo del Calanna.\nNon appena Leone indic\u00f2 il masso sotto il quale aveva visto l'eremita il suo braccio fu sanato.\nTra il popolo accorso al ritrovamento erano presenti anche le due donne che avevano incontrato l'eremita negli ultimi giorni della sua vita terrena. Esse ne riconobbero il santo corpo e testimoniarono dei prodigi ai quali assistettero dopo quell'incontro. \nInfatti, la donna che aveva fatto la carit\u00e0 attest\u00f2 che la sua frutta s'era conservata come mai e meglio di prima e, inspiegabilmente, per molto pi\u00f9 tempo dell'ordinario. Colei che, invece, aveva opposto il suo rifiuto, appena rientrata in casa, vide marcire talmente in fretta la sua frutta, tanto che nessuna pera risult\u00f2 commestibile.\nI cittadini prelevarono con ogni cura e devozione il corpo santo, lo posero sul feretro e in processione si avvi\u00f2 verso il paese per trasportarlo nella sua chiesa maggiore.\nSulla via di Sant'Ippolito il feretro divenne talmente pesante da non permettere ai portatori di poter andare oltre. Nello stupore generale si pens\u00f2 che Dio non volesse che il corpo fosse portato in quella chiesa, pertanto, nominate una per volta le chiese nel paese, si tent\u00f2 di trasportarvi il santo corpo, ma senza alcun risultato.\nSolo quando un bambino ancora in fasce, che la madre portava tra le braccia disse di portarlo alla \"Beata Vergine sotto il nome di Santa Maria lo Rogato\", il feretro torn\u00f2 al suo peso originale e permise di trasporre il santo corpo alla chiesa del Rogato.\nIn quel luogo santo, il corpo dell'eremita rimase incorrotto per 336 anni e numerosi miracoli vennero attribuiti alla sua intercessione.\nInno di Cusmano Teologo a San Nicola eremita (XII secolo).\n\"Col bastone e la benedizione scacci\u00f2 tutti i lupi dall'ovile,\"\n\"come padre e avvocato dei popoli, ha cura di coloro i quali devotamente lo venerano:\"\n\"e ci libera da qualunque pericolo e malattia.\"\n\"Sin da fanciullo fuggiva i peccati come serpenti.\"\n\"Scacciava i demoni e, come strenuo combattente li metteva in fuga:\"\n\"era anche un muro fortissimo contro i nemici:\"\n\"intercedi per le nostre anime.\"\n\"Trascorse una vita profondamente aspra,\"\n\"e mostr\u00f2 una straordinaria sottomissione d'animo e piet\u00e0,\"\n\"per ci\u00f2 grandi sono le nostre devozioni per lui:\"\n\"perch\u00e9 non abbandona mai devoti nelle loro necessit\u00e0.\"\n\"Sin dai teneri anni segu\u00ec l'esempio e la vita di uomini pii\"\n\"'e molti, dopo averli strappati a scelleratezze, corresse a miglior frutto.\"'\n\"Quando pregava Dio, questa era la sua orazione:\"\n\"\"O Padre, o Figlio, o Santo Spirito, volgiti alla mia preghiera,\"\n\"onde mi trovo in questo luogo deserto, in te soltanto ho riposto ogni mia speranza,\"\n\"quando lascer\u00f2 la vita, ti supplico, accogli la mia anima.\".\"\n\"Come un pastore sei venuto a noi ,\"\n\"e come sole splendente, hai dato la luce ai ciechi\"\n\"e ci hai diretto alla verit\u00e0.\"\n\"Come visse piamente e umilmente, cos\u00ec si present\u00f2 alla morte;\"\n\"e dal buon uomo Leone fu trovato, vestito con l'abito da eremita,\"\n\"e cos\u00ec come luce al mondo apparve.\"\n\"\u00c8 sorto a questa citt\u00e0 uno splendore che giammai tramonta:\"\n\"sei certamente intercessore presso Dio ed ascolti chi ti invoca, in terra e in mare:\"\n\"da poi ti lodiamo e ti rendiamo grazie.\"\n\"Il Beato Nicol\u00f2, col segno della Croce fatto col bastone,\"\n\"ha guarito le pecore e scacciato i lupi,\"\n\"ed i popoli vicini ha protetto dalle malattie.\"\n\"Io Cusmano teologo ho conosciuto il suo immenso zelo di penitenza,\"\n\"col quale mentre viveva si \u00e8 tormentato,\"\n\"e per la penitenza sei stato simile ad una lucerna ardente,\"\n\"innanzi a Dio, presso il quale sei andato.\"\n\"Ora certamente godi degli splendori della gloria.\"\n\"Ardentemente hai pregato Dio,\"\n\"affinch\u00e9 ci concedesse la sua grazia e con la penitenza hai ottenuto la forza,\"\n\"affinch\u00e9 restituissi la vista ai ciechi e l'udito ai sordi, e guarissi tutte le malattie.\"\n\"La spelonca, nella quale abitasti, l'occupavano serpenti e vipere,\"\n\"i quali al tuo ordine e con l'asprezza della vita hai scacciato assai lontano.\"\n\"Invocato il tuo nome, sedasti la tempesta del mare,\"\n\"ed alla nave desti un viaggio prospero in un porto sicuro.\"\n\"Dall'infanzia \u00e8 stato pienamente provato che egli fosse consacrato a Dio.\"\n\"Infatti, ancora in fasce, si asteneva dal latte, nei giorni di Mercoled\u00ec, Venerd\u00ec e Sabato,\"\n\"non senza grande ammirazione e stupore di tutti.\"\n\"Le tue preghiere erano gradite a Dio;\"\n\"infatti erano pronunciate da un cuore sincero.\"\n\"O forte difensore presso Dio, contro i Demoni, e avvocato dei Cristiani,\"\n\"liberaci dai nostri mali.\"\n\"Cos\u00ec come la sua lingua fu pronta a lodare Dio,\"\n\"cos\u00ec la mano munifica alle elemosine.\"\n\"Siano Benedette le mammelle, alle quali suggesti;\"\n\"e sia benedetto il ventre che ti ha generato;\"\n\"perch\u00e9 sei Vergine, e di mente, e di corpo.\"\nCulto.\nCanonizzazione.\nIl 7 giugno 1507 il pontefice Giulio II, concesse con breve apostolico la sanatoria per l'avvenuta traslazione del corpo del santo dalla chiesa disabitata del Rogato alla Chiesa principale della citt\u00e0 d'Alcara, riconoscendo la santit\u00e0 di Nicolao de Polito, noto come Beato Nicolao, e autorizzando il culto del Santo con le relative celebrazioni e processioni presso Alcara e presso l'eremo del Calanna dove il santo mor\u00ec."}
{"id": "602280", "revid": "647919", "url": "https://it.wikipedia.org/wiki?curid=602280", "title": "Agenzie Regionali per la Protezione dell'Ambiente", "text": ""}
{"id": "602282", "revid": "1573940", "url": "https://it.wikipedia.org/wiki?curid=602282", "title": "Grampus griseus", "text": "Il grampo o delfino di Risso (Grampus griseus ()) \u00e8 un cetaceo appartenente alla famiglia Delphinidae, ed \u00e8 l'unica specie del genere Grampus .\nDescrizione.\nIl grampo pu\u00f2 raggiungere una lunghezza di 4\u00a0m ed un peso di 500\u2013600\u00a0kg.\nIl capo \u00e8 senza rostro (una specie di becco); la fronte bombata, ma non globosa, presenta un caratteristico solco a forma di \"V\" nel mezzo, con l'apice rivolto verso il basso. La mascella superiore sporge leggermente. La pinna dorsale si trova circa a met\u00e0 del corpo, molto alta, appuntita e falcata. Pinne pettorali lunghe e appuntite. Questa specie ha pochissimi denti perch\u00e9 si nutre di prede viscide quali i calamari.\nLa livrea \u00e8 molto caratteristica: i neonati sono grigio chiarissimo uniforme, ma crescendo diventano prima di color brunastro e poi del grigio ardesia dell'adulto. Con il passare degli anni il corpo viene ricoperto da numerosissime ed estese graffiature chiare, che finiscono col fargli assumere una colorazione quasi bianca, soprattutto nella parte anteriore.\nSi ritiene che tali graffiature siano un effetto di interazioni sociali, ma l'eventuale funzione adattativa di questa particolarissima depigmentazione rimane un mistero. Si pensa che alcuni graffi derivino dai morsi dei calamari. In alcuni esemplari \u00e8 visibile una gualdrappa sottile e appena accennata. Sul lato ventrale \u00e8 presente una macchia biancastra a forma di ancora, simile per forma e posizione a quella dei globicefali.\nBiologia.\nAnche se \u00e8 capace di notevole agilit\u00e0 (pu\u00f2 raggiungere i 25\u00a0km/h), il grampo ha di solito movimenti lenti e rilassati. A differenza dei delfino comune e del tursiope, le barche non sembrano attrarre questo cetaceo, ma non \u00e8 difficile avvicinarlo. Si ritiene che sia in grado di compiere buone immersioni, ma dati oggettivi al riguardo non esistono. Il grampo tira la coda fuori dall'acqua e rimane immobile per parecchi secondi, in verticale a testa in gi\u00f9. Esegue porpoising solo se si sente minacciato.\nParticolari della riproduzione poco conosciuti: sembra che in Mediterraneo si accoppino in autunno. Le femmine partoriscono un piccolo lungo circa 1,5\u00a0m; il peso del neonato non \u00e8 noto.\nSi nutre soprattutto di cefalopodi e occasionalmente di pesci. Poich\u00e9 le sue prede hanno una consistenza viscida, il grampo possiede 2-7 coppie di denti solamente nella mascella inferiore.\nSi pensa che segua uno schema di movimenti stagionali, ma non se ne conoscono i particolari.\nDi solito vive in piccoli gruppi di 5-10 esemplari (ma a volte si raggruppano anche 100 animali) che spesso si sparpagliano in cerca di cibo dando cos\u00ec l'impressione di essere solitari. Occasionalmente sono stati avvistati gruppi di ben 1000 esemplari. Lo si pu\u00f2 vedere anche insieme ad altre specie di cetacei, soprattutto globicefali.\nDistribuzione e habitat.\n\u00c8 una specie circumglobale pelagica e di mare profondo, ma non \u00e8 raro incontrarlo vicino a costa. \u00c8 frequente nei mari tropicali e temperati caldi di tutto il mondo (Oceano Atlantico, Oceano Pacifico e Oceano Indiano), in estate si spinge anche in acque pi\u00f9 fresche.\nNel Mar Mediterraneo \u00e8 piuttosto comune, soprattutto in Mar Ligure, nell'Arcipelago Toscano e a nord della Sicilia. \u00c9 presente in abbondanza nel golfo di Taranto. \nTassonomia.\nSinonimi.\nSono stati riportati i seguenti sinonimi:\nRelativamente al genere \"Grampus\" si segnalano invece i seguenti sinonimi:\nSottospecie.\nNon sono state individuate sottospecie.\nConservazione.\nLe minacce per questo cetaceo sono rappresentate dall'inquinamento acustico dovuto principalmente all'attivit\u00e0 militare (sonar), ai sismografi di profondit\u00e0 ed alla pesca accidentale. Inoltre l'uomo compete sottraendo le prede, principalmente calamari. Tuttavia, tenuto conto della vastit\u00e0 dell'areale e della consistenza della popolazione, la Lista rossa IUCN ha attribuito a questa specie lo status \"LC\" (rischio minimo)."}
{"id": "602287", "revid": "1791", "url": "https://it.wikipedia.org/wiki?curid=602287", "title": "Resistance Temperature Detector", "text": ""}
{"id": "602289", "revid": "599013", "url": "https://it.wikipedia.org/wiki?curid=602289", "title": "Novanti", "text": "I Novanti erano una trib\u00f9 celtica che viveva nel Galloway, nell'odierna Scozia. La loro area centrale era attorno al Rhins di Galloway, una penisola meridionale che si allunga sul Mare d'Irlanda. Questo popolo aveva rapporti commerciali coi romani. Nel loro territorio si trovava Whithorn, importante centro del primo Cristianesimo nell'area. Un importante centro di commercio sembra invece essere stata la fortezza di collina a Mote di Mark.\nNel periodo post-romano, la regione abitata dai Novanti fu conosciuta col nome di \"Nouant\" e fu oggetto di contesa tra i regni britannici di Gododdin, Rheged e Alt Clut (il futuro Strathclyde), in seguito, all'interno di questa contesa si inserirono gli Anglosassoni di Bernicia."}
{"id": "602290", "revid": "82438", "url": "https://it.wikipedia.org/wiki?curid=602290", "title": "Nazionale di calcio congolese", "text": ""}
{"id": "602293", "revid": "178923", "url": "https://it.wikipedia.org/wiki?curid=602293", "title": "Poliedro regolare", "text": ""}
{"id": "602294", "revid": "78273", "url": "https://it.wikipedia.org/wiki?curid=602294", "title": "Poliedro convesso regolare", "text": ""}
{"id": "602306", "revid": "80598", "url": "https://it.wikipedia.org/wiki?curid=602306", "title": "Titanic (album Francesco De Gregori)", "text": "Titanic \u00e8 l'ottavo album in studio del cantautore italiano Francesco De Gregori, pubblicato nel 1982 dalla RCA Italiana.\nDescrizione.\nDurante i tre anni che separano questo disco dal precedente, De Gregori aveva elaborato un progetto duplice: da un lato, musicalmente, voleva portare avanti il discorso del recupero della tradizione popolare italiana (accennato in \"Terra e acqua\" da \"Viva l'Italia\"), mentre per quel che riguarda l'aspetto tematico voleva scrivere un concept album che affrontasse il problema dell'apocalisse, del disastro incombente sull'umanit\u00e0.\n\u00c8 appunto con questi obiettivi che sviluppa la trilogia del \"Titanic\", la nota nave passeggeri britannica affondata per la collisione con un iceberg il 14 aprile 1912, che nel disco diventa una metafora dell'umanit\u00e0 che, divisa in classi, si dirige verso il disastro; l'idea di adoperare proprio questa metafora era nata nel cantautore dopo la lettura del volume di Hans Magnus Enzensberger \"L'affondamento del Titanic\". Anche in altre canzoni riaffiora questo tema apocalittico: basti pensare a \"150 stelle\", con le bombe che vengono lanciate e che \u00abnessuno se le aspettava\u00bb, o a \"San Lorenzo\", ricordo del bombardamento del 19 luglio 1943 avvenuto nel noto quartiere romano ad opera degli alleati.\nMusicalmente il recupero della tradizione folk \u00e8 evidente in \"L'abbigliamento di un fuochista\", ballata sull'emigrazione cantata insieme a Giovanna Marini, in \"I muscoli del capitano\", in cui la musica cita esplicitamente il noto canto popolare \"Il tragico naufragio della nave Sirio\", ed infine in \"Caterina\", canzone dedicata alla folksinger Caterina Bueno, di cui De Gregori era stato chitarrista in un tour nel 1971.\nIl disco venne registrato presso lo studio \"Quattro 1\" della RCA a Roma, nei mesi di aprile e maggio 1982, e venne pubblicato il mese successivo. Gli arrangiamenti sono opera di De Gregori, con la fattiva collaborazione di alcuni dei musicisti che suonano nell'album (per la precisione Locasciulli, Manusso e Caporello).\nLa copertina, disegnata da Peter Quell, \u00e8 basata sulla foto di un merluzzo su un piatto in un frigorifero accanto a un limone tagliato fatta da De Gregori e colorata dall'artista italo-americano, mentre quelle presenti all'interno che raffigurano i musicisti sono state scattate da Armando Manni.\nAccoglienza.\nIl disco ebbe un buon successo, restando in classifica per 23 settimane ed arrivando fino alla seconda posizione; infatti solo nel primo mese l'album vendette pi\u00f9 di 100.000 copie. Dall'album non venne tratto nessun 45 giri.\nAnche la critica espresse un unanime giudizio positivo, esprimendosi in questi termini: \u00abCon \"Titanic\" De Gregori ha compiuto il miracolo: \u00e8 riuscito a fondere, e nel modo pi\u00f9 convincente, la tradizione \"leggera\" (nella sua accezione migliore: quella dei cantautori) con la tradizione \"militante\" (a livello pi\u00f9 alto e pi\u00f9 puro: quello del canto popolare)\u00bb.\nI brani.\n\"Belli capelli\".\n\u00c8 l'unica canzone d'amore dell'album; musicalmente \u00e8 una ballata acustica, sorretta dal violino di Siliotto.\n\"Caterina\".\nUna delle canzoni pi\u00f9 famose del disco, \u00e8 una ballata in cui De Gregori suona l'armonica a bocca, dedicata alla folksinger fiorentina Caterina Bueno con cui il cantautore era stato in tour nel 1971, insieme al chitarrista Antonio De Rose.\nNel testo viene citata anche una canzone tradizionale toscana incisa dalla Bueno: i versi \u00abe cinquecento catenelle che si spezzano in un secondo\u00bb rimandano a \u00abe cinquecento catenelle d'oro / hanno legato lo tuo cuore al mio / e l'hanno fatto tanto stretto il nodo / che non si scioglier\u00e0 n\u00e9 te n\u00e9 io\u00bb cantati dalla cantautrice toscana.\nTalvolta, in concerto, De Gregori cambiava il verso finale \u00absopra i tetti di Firenze per poterti conquistare\u00bb in \u00abper poterti consolare\u00bb. Ovviamente, dopo aver chiesto un parere alla Bueno, ci\u00f2 non \u00e8 pi\u00f9 avvenuto.\nDopo la morte dell'amica De Gregori ha cantato \u00abper poterti ricordare\u00bb.\n\u00c8 stata anche inserita nei dischi dal vivo \"Musica leggera\" del 1990 e \"Bootleg\" del 1994, ed in quest'ultimo disco il cantautore introduce il brano dicendo \u00abQuesta prossima che faccio adesso parla di una donna che amo, si chiama Caterina\u00bb.\n\"La leva calcistica della classe '68\".\nCanzone scritta nel 1980, racconta la storia di un provino effettuato presso una squadra di calcio da un ragazzo di dodici anni (nato appunto nel 1968, da cui il titolo) con il cuore pieno di paura; musicalmente ha una melodia molto simile (in determinate parti pressoch\u00e9 identica) ad una canzone di Elton John del 1970, \"The Greatest Discovery\", e nel finale strumentale cita la canzone \"Vento nel vento\" di Lucio Battisti.\nLa canzone \u00e8 stata poi inserita da Gabriele Salvatores nella colonna sonora del film \"Marrakech Express\", su sollecitazione di Diego Abatantuono, come ha dichiarato lo stesso regista:\nNel 2010 i Nomadi ne hanno realizzato una cover, inserita nell'album \"Raccontiraccolti\".\n\"L'abbigliamento di un fuochista\".\n\u00c8 la prima canzone della trilogia del \"Titanic\", ed \u00e8 una ballata che si richiama alla tradizione popolare, raccontando una storia di emigrazione attraverso il doloroso dialogo madre-figlio sullo sfondo della tragedia; eseguita insieme a Giovanna Marini, verr\u00e0 reincisa dai due nel disco in comune \"Il fischio del vapore\".\nIn \"La donna cannone\", De Gregori inserir\u00e0 una canzone, \"La ragazza e la miniera\", immaginando le vicende del fuochista una volta arrivato in America (\u00abMamma chiss\u00e0 se valeva la pena/ fare tanta strada e arrivare qua...\u00bb).\n\"Titanic\".\nLa seconda canzone della trilogia \u00e8 quella dove \u00e8 pi\u00f9 evidente la metafora sociale, con la divisione in classi che accomuna la nave alla societ\u00e0; numerose nel testo le allusioni all'iceberg che affonder\u00e0 la nave: \u00abe con il ghiaccio dentro al bicchiere / faremo un brindisi tintinnante\u00bb [...] \u00abci sembra quasi che il ghiaccio che abbiamo nel cuore / piano piano si vada a squagliare\u00bb [...] \u00abforse per via di quegli occhi di ghiaccio / cos\u00ec difficili da evitare\u00bb.\nMusicalmente ha un arrangiamento molto vivace ed orecchiabile con influssi sudamericani, e che nella parte ritmica ricorda \"Buenos Aires\", brano presente nell'album precedente, \"Viva l'Italia\".\n\"I muscoli del capitano\".\n\u00c8 il brano conclusivo della trilogia (in realt\u00e0 in \"Scacchi e tarocchi\" il cantautore inserir\u00e0 una canzone, \"Tutti salvi\", che continua la narrazione delle vicende della nave).\nL'inciso strumentale della canzone \u00e8 una citazione de \"Il tragico naufragio della nave Sirio\", canto popolare che faceva parte del repertorio di Caterina Bueno (vedi Caterina); il testo della canzone ha ispirato Pablo Echaurren per la realizzazione di una storia a fumetti.\nIn alcuni versi della canzone:\n\u00abLa nave \u00e8 fulmine, torpedine, miccia / scintillante bellezza, fosforo e fantasia / molecole d'acciaio, pistone, rabbia, / guerra, lampo e poesia / E in questa notte elettrica e veloce / in questa croce di novecento / il futuro \u00e8 una palla di cannone accesa / e noi lo stiamo quasi raggiungendo\u00bb\nvi sono chiarissimi riferimenti al tipo di linguaggio e alle suggestioni poetiche del Futurismo, movimento culturale sviluppatosi proprio nel periodo dell'affondamento del \"Titanic\", versi inseriti da De Gregori per sottolineare proprio la incondizionata fiducia della societ\u00e0 dell'epoca nei confronti del progresso e della tecnologia, che verr\u00e0 poi tragicamente smentita dalla realt\u00e0 dei fatti.\nProprio nelle parole finali che il capitano rivolge al mozzo di bordo, e che chiudono la canzone, \u201candiamo avanti tranquillamente\u201d, c'\u00e8 tutta l'amara ironia nei confronti della visione ottimistica e presuntuosa di un futuro segnato dal progresso tecnologico, che di l\u00ec a poco si infranger\u00e0 nelle grandi tragedie del '900.\nNel 1999 Fiorella Mannoia ne ha realizzato una cover nell'album dal vivo \"Certe piccole voci\".\n\"Centocinquanta stelle\".\nCanzone rock, metafora della guerra e dei bombardamenti.\n\"Rollo &amp; His Jets\".\nDivertente brano di rock'n'roll, arricchito dai fiati di Sal Genovese e Gianni Oddi; il testo racconta gli anni '50, con una delle orchestre tipiche di quegli anni; inoltre viene citata la celebre trasmissione radiofonica \"Il Discobolo\", condotta da Salvatore Biamonte e Vincenzo Micocci alla fine degli anni '50. Nel testo ci sono due riferimenti al \"bassista mezzo messicano soprannominato chicco di caff\u00e8\" (Peppe Caporello) e al \"chitarrista con quel nome strano\" (Marco Manusso) riferito ai suoi due musicisti che avevano suonato sul disco. Gli arrangiamenti dei fiati sono di Peppe Caporello che chiese come ricompensa un paio di Superga bianche.\n\"San Lorenzo\".\nIl brano conclusivo \u00e8 suonato dal solo De Gregori al pianoforte, e rientra nel filone tipico di alcuni suoi brani, quello che descrive episodi emblematici della storia, come ad esempio \"1940\" da \"Alice non lo sa\" o, anni dopo, \"Il cuoco di Sal\u00f2\" in \"Amore nel pomeriggio\".\nRacconta uno dei bombardamenti pi\u00f9 feroci subiti dalla citt\u00e0 di Roma, avvenuto alle 11 di mattina del 19 luglio 1943 sul noto quartiere San Lorenzo ad opera degli alleati (\u00abCadevano le bombe come neve/ il 19 luglio a San Lorenzo\u00bb).\nNella seconda strofa viene ricordata la visita che il papa Pio XII fece alle popolazioni colpite il giorno dopo (\u00abE il papa la mattina da San Pietro/ usc\u00ec tutto da solo tra la gente,/ e in mezzo a San Lorenzo spalanc\u00f2 le ali:/ sembrava proprio un angelo con gli occhiali\u00bb). Il verso fa riferimento a una famosa fotografia che immortala Pio XII con le braccia spalancate e lo sguardo rivolto al cielo, che per\u00f2 non fu scattata il 19 luglio, come per decenni si \u00e8 pensato, ma davanti alla basilica di san Giovanni in Laterano, dopo il secondo bombardamento sulla capitale, avvenuto il 13 agosto del 1943.\nIl verso \u00abOggi piet\u00e0 l'\u00e8 morta, ma un bel giorno rinascer\u00e0\u00bb cita il noto canto partigiano \"Piet\u00e0 l'\u00e8 morta\", scritto dal cuneese Nuto Revelli.\n\u00c8 stata presentata da De Gregori inizialmente solamente nei tour del 1982 e del 1983; poi \u00e8 stata riproposta nei tour estivi di 2011 e 2012 insieme ad Ambrogio Sparagna da cui \u00e8 stato tratto un album dal vivo denominato \"Vola vola vol\"a."}
{"id": "602311", "revid": "599013", "url": "https://it.wikipedia.org/wiki?curid=602311", "title": "Matteo Malaventura", "text": "Carriera.\nCresce cestisticamente nel settore giovanile della Scavolini Pesaro, squadra con cui debutta in Serie A1. Nel 1997 passa alla Libertas Forl\u00ec, che all'epoca militava in A2, prima di tornare a Pesaro per un anno. Da qui va a farsi le ossa in Serie B1 a Teramo, e successivamente trascorre un biennio alla Pallacanestro Biella dove contribuisce alla promozione nella massima serie, ottenuta al termine del campionato 2000-01.\nDopo aver esordito con la Nazionale maggiore fa ritorno alla Scavolini e vi rimane fino al 2005, debuttando in Eurolega nel suo ultimo anno di permanenza. Si trasferisce quindi a Roseto ma al termine della stagione cambia squadra complice il fallimento della societ\u00e0 abruzzese: con la maglia rosetana realizza il suo career-high in Serie A segnando 25 punti nel match interno contro Biella. Nel 2006 Malaventura torna a calcare i parquet di Eurolega con l'ingaggio da parte di Napoli, che lo conferma anche per l'anno seguente.\nNell'estate del 2008 c'\u00e8 la firma con la Fortitudo Bologna. Contro ogni pronostico, la squadra nel corso del campionato oscilla tra le zone basse della classifica finendo poi per chiudere al penultimo posto, maturando la retrocessione all'ultima giornata. A causa dei problemi finanziari societari i biancoblu non vengono ammessi in Legadue bens\u00ec in Serie A Dilettanti, terza serie del basket nazionale, ma Malaventura accetta di restare. Dopo il 2\u00ba posto in regular season, la Fortitudo si fa strada nei play-off fino ad arrivare a giocarsi tutto il 16 giugno 2010 al PalaGalassi di Forl\u00ec nel derby contro i padroni di casa: con la serie finale in bilico sul 2-2, gara5 \u00e8 risolutiva nell'assegnazione della promozione. Malaventura chiude il match con 6/7 da tre, ma il canestro fondamentale lo realizza allo scadere proprio sulla sirena fissando il punteggio sul 80-81 per le Aquile bolognesi, che possono cos\u00ec festeggiare la promozione.\nNell'estate del 2010 firma con Casale Monferrato, societ\u00e0 militante in LegA2, in seguito alla retrocessione in prima divisione della Fortitudo. Passa quindi nel giugno 2013 alla Azzurro Napoli Basket, di cui diventa capitano.\nStatistiche nel Campionato Italiano.\n\"Dati aggiornati al 30 dicembre 2010\"\n! colspan=\"1\"|Totale Carriera |||| || 446 || 415 || 7973 || - || - || - || - || - || - || - || 2598||"}
{"id": "602321", "revid": "1784425", "url": "https://it.wikipedia.org/wiki?curid=602321", "title": "Agostinho Neto", "text": "In precedenza fu leader del movimento indipendentista del suo Paese che mirava ad affrancare l'Angola dallo status di colonia del Portogallo.\nLa critica nei suoi confronti \u00e8 divisa: se una parte della societ\u00e0 angolana lo vede come un eroe dell'indipendenza nazionale, un'altra giudica dittatoriale la sua attivit\u00e0 politica di ispirazione marxista.\nBiografia.\nFiglio di un pastore metodista, divenne figura di spicco negli anni quaranta, quando entr\u00f2 a far parte di un movimento volto alla riscoperta della cultura tradizionale angolana. Fu accusato di attivit\u00e0 anti-portoghese e dovette andare in carcere nel 1952 e nel 1955. \nSi allontan\u00f2 per un periodo dall'Angola per studiare medicina a Coimbra. Si laure\u00f2 nel 1958 e fu uno dei primi esponenti del movimento anti-coloniale. Tornato in patria, entr\u00f2 in contrasto con le autorit\u00e0 coloniali, che vedevano in lui un elemento di disturbo. \nFu uno dei fondatori, nel dicembre 1956, del MPLA, una delle tre fazioni che rivendicavano l'allontanamento del Portogallo dall'Angola, e ne fu subito eletto presidente. Fu arrestato il 6 giugno 1960 per le sue attivit\u00e0 politiche, scatenando le proteste dei suoi pazienti, che vennero per\u00f2 soffocate dalle truppe coloniali. Detenuto a Capo Verde e poi a Lisbona, riusc\u00ec a scappare in Marocco nel luglio 1962, mettendosi a capo della resistenza dall'esilio. Con la sua autorit\u00e0 culturale di poeta e politica di uomo d'azione, Neto riusc\u00ec a sensibilizzare l'opinione pubblica internazionale e riusc\u00ec a ottenere l'appoggio delle forze anti-colonialiste.\nDopo l'indipendenza angolana, ottenuta l'11 novembre 1975, and\u00f2 alla guida del paese. Neto combatt\u00e9 contro le fazioni armate appoggiate dall'Occidente e le sconfisse nel 1976, controllando tutta l'Angola. Il suo governo svilupp\u00f2 relazioni strette con l'Unione Sovietica e gli altri stati a regime comunista. Nel maggio del 1977 scamp\u00f2 a un attentato. \nMor\u00ec a Mosca, dove si era recato per farsi curare un cancro al pancreas, il 10 settembre 1979. Nelle funzioni di presidente e guida del MPLA gli successe ad interim, per pochi giorni, L\u00facio Lara e, il 21 settembre 1979, Jos\u00e9 Eduardo dos Santos.\nLa sua poetica, iniziata nel 1945 con opere come \"Con occhi asciutti\" (1961), si \u00e8 diffusa in Italia e addirittura in Portogallo. Una poetica dura contro il potere coloniale, di lotta, diretta. Ha inoltre espresso le sue concezioni marxiste in alcuni saggi letterari, come \"Sobre a literatura\" (1978) e \"Discurso sobre a cultura nacional (postumo, 1980); un'altra sua importante raccolta poetica \u00e8 \"La rinuncia impossibile\"."}
{"id": "602324", "revid": "110157", "url": "https://it.wikipedia.org/wiki?curid=602324", "title": "Dizionario enciclopedico Melzi", "text": "Il Dizionario Enciclopedico Melzi, il nuovissimo \u00e8 un dizionario enciclopedico linguistico e scientifico edito da Vallardi, elaborato per la prima volta dal professore e letterato Giovanni Battista Melzi (1844 - 1911).\nAncora oggi pubblicato, ha rappresentato, per l'Italia tra la fine del diciannovesimo secolo e la prima met\u00e0 del Novecento, un importante strumento di consultazione enciclopedica.\nLa prima edizione, dal titolo \"Nuovo Dizionario Universale della Lingua Italiana, Storico, Geografico, Scientifico, Biografico, Mitologico, Ec.\" (964 pagg.) fu edita a Parigi nel 1881 dall'editore \"Garnier Freres\". La prima edizione stampata in Italia \u00e8 del 1884, da parte dell'editore Riccardo Margeri di Napoli. Dal 1890 l'opera \u00e8 stata edita a Milano da Vallardi, col titolo \"Il Novissimo Melzi\". Questa enciclopedia di formato ridotto incontr\u00f2 presto il favore del pubblico e nel 1910 le vendite superarono gi\u00e0 le 320.000 copie. "}
{"id": "602325", "revid": "1437722", "url": "https://it.wikipedia.org/wiki?curid=602325", "title": "Rane supreme", "text": "Rane supreme \u00e8 un doppio album della cantante italiana Mina del 1987.\nIl disco.\nCome altri LP di Mina, viene inizialmente pubblicato come \"doppio album\" non divisibile, poi nelle successive ristampe, sia su vinile che su CD, viene diviso e venduto separatamente con l'aggiunta al titolo di \"vol. 1\" o \"vol. 2\", mantenendo comunque le stesse tracce dei due dischi originari, che sono stati stampati anche in tiratura limitata su picture disc.\nGrazie a questo album, Mina vinse la Targa Tenco come migliore interprete dell'anno.\nNel \"Disco 1\", come di consueto, la cantante reinterpreta brani gi\u00e0 incisi da altri artisti. Fra questi vi \u00e8 la cover di \"Nessun dolore\" di Lucio Battisti, in cui Mina raggiunge una delle note pi\u00f9 alte di tutta la sua discografia.\n\u00c8 presente anche una versione di \"Sorry Seems to Be the Hardest Word\" di Elton John e di \"Careless Whisper\" di George Michael.\nLa voce solista in \"You Make Me Feel Brand New\" \u00e8 di Lele Cerri.\n\"Serpenti\" \u00e8 stata la sigla del programma-contenitore domenicale di Canale 5 \"La giostra\", condotto da Pippo Baudo ed Enrica Bonaccorti.\nIl pezzo \"Gloria\" era stato gi\u00e0 inciso da Mina nel 1961 per l'album \"Due note\".\nLa genesi del titolo del disco \u00e8 quanto meno curiosa. Deriva dalla traduzione maccheronica di una pubblicit\u00e0 di apparecchiature di registrazione, che in quel periodo colp\u00ec Mina: si trattava della Ran, e lo slogan era \"Supreme!\". Da cui il titolo \"Rane supreme\".\nTracce.\nDisco 1 / CD 1\nDisco 2 / CD 2"}
{"id": "602340", "revid": "37401", "url": "https://it.wikipedia.org/wiki?curid=602340", "title": "Tom Stoppard", "text": "Sceneggiatore Premio Oscar di \"Shakespeare in Love\", Stoppard \u00e8 uno dei pi\u00f9 apprezzati e prolifici drammaturghi britannici del secondo novecento e i suoi drammi \"Rosencrantz e Guildenstern sono morti\", \"I mostri sacri\", \"The Real Thing\" e \"The Coast of Utopia\" hanno vinto il Tony Award alla migliore opera teatrale.\nBiografia.\nNasce a Zl\u00edn, all'epoca in Cecoslovacchia (attualmente in Repubblica Ceca), il 3 luglio 1937 da Eugen Straussler, un medico, e da Martha Be\u010dkova, una casalinga, ambedue ebrei non praticanti. A seguito dell'occupazione nazista della Cecoslovacchia si trasfer\u00ec con i genitori a Singapore e, successivamente, in India per sfuggire all'invasione giapponese, ove ricevette un'educazione britannica. Suo padre mor\u00ec durante questo esodo e la madre si rispos\u00f2 con il maggiore inglese Kenneth Stoppard da cui prese il cognome. Solo nel 1946 la famiglia Stoppard giunse in Inghilterra; qui il giovane Tom lasci\u00f2 il collegio a 17 anni e incominci\u00f2 la carriera di giornalista. Nel 1960 complet\u00f2 la sua prima opera \"Un passo nell'acqua\" (\"A Walk on the Water\"), che fu posteriormente prodotta con il titolo \"Enter a Free Man\". Tra il settembre del 1962 e l'aprile del 1963 Stoppard lavor\u00f2 a Londra come critico teatrale per la rivista \"Scene\", utilizzando in alcuni casi anche lo pseudonimo di \"William Boot\".\nNel 1967 scrisse \"Rosencrantz e Guildenstern sono morti\", surreale tragicommedia messo in scena al National Theatre, poi divenuto un film nel 1990 (premiato con il \"Leone d'oro\" a Venezia), del quale lo stesso Stoppard fu regista. Nel 1977 Stoppard incominci\u00f2 a interessarsi al problema dei diritti umani, in particolare per la situazione politica dei dissidenti in Europa orientale e in Unione Sovietica; nello stesso anno and\u00f2 in Russia come membro di \"Amnesty International\", incontr\u00f2 Vladimir Bukovsky, e torn\u00f2 in Cecoslovacchia, sotto regime comunista, dove conobbe V\u00e1clav Havel, drammaturgo ribelle.Tom Stoppard scrisse molti articoli riguardanti i diritti umani e per differenti cause, come per \"Index on Censorship\" (\"Indice di Censura\") e \"Committee against Psychiatric Abuse\" (\"Comitato contro l'abuso psichiatrico\"). Negli anni settanta si afferm\u00f2 come acclamato e pluripremiato autore di commedria drammatiche o assurdistiche come \"I mostri sacri\" (1974) e \"15 Minute-Hamlet\" (1976), oltre che per i sofisticati drammi \"The Real Thing\" (1982) e la farsa \"Traversata burrascosa\" (1984). Gli anni novanta gli portarono nuovi successi con le opere \"Arcadia\" (1993), \"Indian Ink\" (1995) e \"The Invention of Love\" (1997), a volte ricordato come il suo lavoro migliore. Nel 1997 Elisabetta II del Regno Unito lo nominata Knight Bachelor per i suoi servizi alla letteratura.\nNel 1998 vinse l'Oscar alla migliore sceneggiatura originale per \"Shakespeare in Love\", mentre nel 2002 torn\u00f2 trionfalmente a teatro con la trilogia The Coast of Utopia, che gli valse il suo quarto Tony Award alla migliore opera teatrale. Due anni dopo tradusse l\"'Enrico IV\" di Pirandello per la Donmar Warehouse e nel 2006 ottenne un altro grande successo sulle scene con \"Rock 'n' Roll\", debuttato al Royal Court Theatre prima di essere riproposto nel West End e a Broadway. Nel 2015 la sua pi\u00e8ce \"The Hard Problem\", fu accolta pi\u00f9 freddamente dalla critica al suo debutto al Royal National Theatre, mentre cinque anni dopo Stoppard ha portato all'esordio un nuovo dramma, \"Leopoldstadt\", sulle scene del West End.\nVita privata.\nTom Stoppard \u00e8 stato sposato tre volte. Il primo matrimonio fu con Jose Ingle (1965-72), mentre il secondo, con Miriam Moore-Robinson (1972-92), termin\u00f2 quando Stoppard lasci\u00f2 la moglie per l'attrice Felicity Kendal; ha due figli, nati dai precedenti matrimoni, tra cui l'attore Ed Stoppard. Nel 2014 si \u00e8 sposato con Sabrina Guinness.\nOpere teatrali.\nLe opere di Stoppard trattano temi filosofici, tuttavia con ingegno verbale e humour visuale. La sua complessit\u00e0 linguistica, con i suoi doppi sensi, insinuazioni e giochi di parole, \u00e8 una delle principali caratteristiche dei suoi lavori.\nLavori in radio, televisione e cinema.\nNei suoi primi anni Stoppard scrisse quotidianamente per la BBC radio, in molti casi introducendo un tocco di surrealismo. Alcune sue opere per la radio pi\u00f9 conosciute includono: \"If You're Glad, I'll be Frank, Albert's Bridge, The Dog it was that Died\", e \"Artist Descending a Staircase\", una storia raccontata per mezzo di molteplici livelli di \"flashback\" uniti. Utilizz\u00f2 questo metodo anche per scrivere \"In the Native State\" (1991), una storia che si svolge nell'India coloniale e nell'Inghilterra del presente, esaminando la relazione dei due paesi. Stoppard pi\u00f9 tardi lo espanse nell'opera \"Indian Ink\" (1995).\nNella sua opera teatrale per la televisione \"Professional Foul\" (1977) tratta il tema di un professore di Filosofia inglese che visitando Praga, ufficialmente per un colloquio, in verit\u00e0 per vedere una partita di calcio tra la squadra nazionale inglese e quella cecoslovacca, incontra due suoi ex-alunni contestatori.\nTom Stoppard ha scritto abbondantemente per il cinema e la televisione.\nAlcuni dei suoi scritti e adattamenti pi\u00f9 conosciuti:\nRomanzi.\nStoppard ha scritto un solo romanzo, \"Lord Malquist and Mr Moon\" del 1966. Situata nella Londra contemporanea, tra i personaggi appaiono non solo la figura del XVIII secolo, \"Malquist\" e il suo inetto compare \"Moon\" (Bowell), bens\u00ec cowboy con revolver carichi, un leone (espulso dal Ritz) e un irlandese che assicura di essere il Cristo resuscitato (dalla copertina di un libro).\nPremi e riconoscimenti.\nNel corso della sua carriera Tom Stoppard ha ottenuto molteplici prestigiosi riconoscimenti come drammaturgo e sceneggiatore, oltre ai dottorati onorari dalla universit\u00e0 di Oxford, Cambridge e Yale. Nel 2009 ha ricevuto il Premio Imperiale per la sua attivit\u00e0 teatrale e cinematografica.\nTeatro.\nNew York Drama Critics' Circle"}
{"id": "602341", "revid": "1543377", "url": "https://it.wikipedia.org/wiki?curid=602341", "title": "Ludwig Mond", "text": "Biografia.\nMond frequent\u00f2 le universit\u00e0 di Marburgo e di Heidelberg per studiare chimica, e quindi si trasfer\u00ec in Inghilterra nel 1862. Il suo primo grande lavoro consistette nello sviluppo di un metodo per recuperare lo zolfo dai sottoprodotti del processo Leblanc, metodica industriale di sintesi della soda utilizzata nel XIX secolo. \nNel 1873 si un\u00ec a John Brunner per costituire la \"Brunner, Mond e Company\" per produrre soda utilizzando il processo Solvay. Mond risolse alcune problematiche relative al processo Solvay che ne rendevano difficoltosa l'applicazione a livello industriale e, nel 1880, lo rese ufficialmente una metodica pratica per la sintesi su vasta scala. \nMond scopr\u00ec anche il tetracarbonilnichel, che permise di ottenere nichel puro dai relativi minerali tramite il processo Mond. Fond\u00f2 la \"Mond Nickel Company\" con l'intenzione di sfruttare questa scoperta, utilizzando le miniere di nichel del Canada e attuando le operazioni di raffinamento nel Galles.\n\u00c8 stato nominato membro della Royal Society nel 1891. Ha destinato per testamento la sua collezione pittorica al British Museum di Londra.\nEra padre di Alfred Mond, barone Melchett, politico e industriale britannico."}
{"id": "602352", "revid": "21880", "url": "https://it.wikipedia.org/wiki?curid=602352", "title": "Grampus", "text": ""}
{"id": "602353", "revid": "1610933", "url": "https://it.wikipedia.org/wiki?curid=602353", "title": "Grampo", "text": ""}
{"id": "602354", "revid": "1305772", "url": "https://it.wikipedia.org/wiki?curid=602354", "title": "Macchina di von Neumann", "text": ""}
{"id": "602356", "revid": "1543377", "url": "https://it.wikipedia.org/wiki?curid=602356", "title": "Monte Morello", "text": "Monte Morello \u00e8 l'unico rilievo assimilabile ad una montagna dell'ampia conca fiorentina. Si trova a nord ovest del capoluogo ed \u00e8 suddiviso tra i comuni di Sesto Fiorentino, Calenzano e Vaglia. \u00c8 delimitato ad Ovest dalla Val di Marina, ai piedi dei Monti della Calvana, e ad Est dalla valle del Mugnone, ai piedi del colle di Fiesole.\nLe cime di maggiore altezza sono il Poggio all'Aia (934 m), il Poggio Casaccia (921 m), il Poggio Cornacchiaccia (892 m), il Poggio Trini (763 m), il Poggio al Giro (747 m) ed il Monte Rotondo (708 m). Il massiccio montuoso ha una curiosa forma, ciascuna delle tre punte possiede l'aspetto tipico delle sommit\u00e0 dei vulcani. Ma la forma non deve trarre in inganno, in quanto la natura di queste montagne non \u00e8 di origine vulcanica.\nIl territorio di Monte Morello presenta un notevole interesse paesaggistico ed ambientale, per la sua posizione, per il valore e l'ampiezza del patrimonio boschivo, per le risorse idriche, per la presenza di numerose testimonianze storiche e di opere di valore artistico. Per questo motivo rientra, con il massimo grado di tutela, fra le \u201caree protette\u201d ai sensi della normativa regionale.\nFormazione Morfologica.\n Monte Morello \u00e8 prevalentemente formato da rocce di tipo calcareo. Probabilmente nasce circa 70 milioni di anni fa come formazione sottomarina. Circa 12 milioni di anni fa \u00e8 poi emersa, assumendo circa un milione di anni addietro la forma attuale.\nIl gruppo geologico viene definito \"alloctono\" e quindi unit\u00e0 tettonica che si presume abbia subito grandi traslazioni orizzontali (dell'ordine di vari chilometri).\nNel gruppo geologico di monte Morello sono evidenziate alcune faglie (rottura di massa rocciosa con spostamento relativo dei due blocchi ormai separati), alcune nella zona di Gualdo ed altre fra la prima e la terza punta.\nStoria.\nIl nome \"Morello\" (o \"Maurillo\") \u00e8 gi\u00e0 presente in un documento di epoca longobarda datato 14 luglio 790. Come molti nomi di luogo antecedenti l'anno 1000, non \u00e8 chiaro se Morello deriva da quello di un antico proprietario terriero della zona, \"Maurillus\", o dall'aspetto silvestre che un tempo mostrava, ricco com'era di secolari abeti. La montagna fu per\u00f2 disboscata quasi del tutto all'epoca del Granduca Cosimo I, per realizzare le travi delle tettoie del Palazzo degli Uffizi. \n Un primo tentativo di rimboschimento della montagna, anche per motivi estetici legati al panorama fiorentino in cui Monte Morello ha un ruolo di protagonista, si ebbe ai tempi del Granduca Pietro Leopoldo, che nel 1784 chiese ai frati dei conventi di Monte Senario, Camaldoli e Vallombrosa di comprare terreni in loco per rimboschirli; fallita questa operazione, gli stessi Lorena s'impegnarono a comprare le pendici meridionali del monte e vi crearono una riserva di caccia. Solo davanti al pericolo di frane e smottamenti sempre pi\u00f9 incombente, si decise per un'opera di rimboschimento massivo; iniziato nel 1909 per iniziativa del deputato socialista Giuseppe Pescetti (eletto nel collegio di Sesto Fiorentino) che affid\u00f2 l'incarico all'agronomo Domenico Mariani, si concluse solo intorno al 1970 e ridiede al monte l'aspetto silvestre di un tempo mediante l'uso del pino nero, cipresso ed abete bianco. Durante la seconda guerra mondiale, Monte Morello fu una delle pi\u00f9 forti e sicure basi partigiane e teatro di numerose azioni di guerra, come la Battaglia della Fonte dei Seppi del 14 luglio 1944. Nei boschi del Monte Morello, nell'area monumentale di Cercina, a ricordo dell'uccisione di alcuni partigiani il 7 giugno 1944 che, tramite l'emittente radiofonica Radio Cora, mantenevano i contatti tra la resistenza toscana e le truppe alleate, si trova il Cippo ai Caduti di Radio CORA a testimonianza di quel tragico evento noto come Eccidio di Radio CORA\nParco territoriale e SIC.\nIl monte \u00e8 stato dichiarato Parco territoriale.\nIn seguito, nel 1996, per la presenza di \"habitat naturali e aree significative per la presenza di specie animali e/o vegetali di interesse comunitario\", \u00e8 stato proposto come Sito di Importanza Comunitaria n. 42 dalla giunta regionale in base alla Direttiva europea 92/43/CEE \"Habitat\".\nLa morte dei pini neri.\nIl Monte Morello, a partire dal 2003 e con particolare criticit\u00e0 nel 2007, sta vivendo un grave problema ambientale: i pini neri impiantati durante il secolo scorso stanno lentamente morendo, mostrando, nelle aree un tempo sottoposte a rimboschimento artificiale, ampie zone in cui sono visibili chiome disseccate. La mor\u00eca degli alberi \u00e8 causata dal fatto che il pino nero \u00e8 un ottimo albero per iniziare un'azione di rimboschimento (si adatta facilmente e cresce velocemente) ma tale operazione va poi seguita nel corso degli anni, diradando le piante per permettere a quelle lasciate di fortificarsi ed a nuove essenze di colonizzare gli spazi creati.\nTale opera \u00e8 stata fatta solo in minima parte e cos\u00ec le piante sono cresciute le une accanto alle altre troppo fitte, sviluppandosi in altezza ma conservando tronchi esili con il risultato che i pini, tutti coetanei e deboli, sono divenuti facili prede di funghi (quali il \"Sphaeropsis sapinea\") e di insetti parassiti.\nLa causa principale della loro morte \u00e8 comunque dovuta alla siccit\u00e0 dell'estate del 2003 quando gran parte dei pini non sopravvisse a 4 mesi di assenza di piogge.\nLa riqualificazione.\nPer il periodo 2009-2013 l'Assessorato all'Agricoltura della provincia di Firenze si propone l'obiettivo di riqualificare 120 ha sul Monte Morello tramite il finanziamento del \"Programma di Sviluppo Rurale della Toscana 2007-2013\", ad esempio l'area delle fustaie di conifere.\nFlora e fauna.\nOggi la montagna, che mantiene tutt'oggi le tradizioni d'olivicoltura (vi si produce un eccellente olio locale), vede una presenza di una ricca fauna composta da cinghiali, volpi, cervi, lupi, lepri, caprioli, fagiani ed altri animali (tra cui le vipere). Abitanti pi\u00f9 rari ma presenti sono i daini, puzzole, tassi e faine. Da una folta vegetazione composta, come detto, da pini, querce, cipressi e abeti bianchi. Alle quote pi\u00f9 alte si pu\u00f2 trovare il nocciolo. Tra i fiori pi\u00f9 significativi, che trovano il loro habitat ideale nella zona, ci sono anche alcune variet\u00e0 di orchidee spontanee.\nTerritorio.\nNumerose sono anche le sorgenti di acqua (\"Fonte dei Seppi, Fonte del Ciliegio\" etc...), anche se alcune di esse sono scomparse o hanno visto ridurre la loro portata a causa degli scavi dell'Alta Velocit\u00e0 effettuati sotto la montagna, duramente contestati da varie associazioni ambientaliste.\nProseguendo la salita, lungo la strada asfaltata si giunge al Piazzale Leonardo da Vinci. Qui sono presenti numerosi ripetitori radiotelevisivi che irradiano il segnale nei territori che guardano in direzione di Morello ma, dando le spalle agli impianti, il panorama che si gode guardando in direzione della conca fiorentina \u00e8 impagabile. In estate questa zona diventa, grazie alla scarsit\u00e0 di luce artificiale, un ottimo punto di osservazione di stelle e pianeti.\nAttivit\u00e0.\nAncora oggi Monte Morello \u00e8 la montagna dei fiorentini, che si recano a compiervi passeggiate, escursioni e pic-nic nella stagione estiva o a cercare funghi ed asparagi. Percorrendo la strada asfaltata, che attraversa il Monte Morello, si trovano alcuni ristoranti e pizzerie rinomati nella zona.\nPer gli amanti dello sport, Monte Morello ospita anche una pista per la pratica dello sci d'erba."}
{"id": "602357", "revid": "1226", "url": "https://it.wikipedia.org/wiki?curid=602357", "title": "Scena (teatro)", "text": ""}
{"id": "602364", "revid": "486946", "url": "https://it.wikipedia.org/wiki?curid=602364", "title": "Premio FIPRESCI", "text": ""}
{"id": "602366", "revid": "1226", "url": "https://it.wikipedia.org/wiki?curid=602366", "title": "Monte morello", "text": ""}
{"id": "602371", "revid": "83531", "url": "https://it.wikipedia.org/wiki?curid=602371", "title": "Su Zong", "text": "Suzong fu il figlio e successore dell'imperatore Xuan Zong. Giunse al potere quando Xuanzong abdic\u00f2 nel corso della rivolta di An Lushan nel 756 e ripar\u00f2 in Sichuan. Suzong fu occupato per tutto il suo periodo di governo a reprimere la rivolta, che venne soffocata interamente solo dopo la sua morte. Sotto Suzong gli eunuchi di corte guadagnarono il potere. Soprattutto l'eunuco Li Fuguo divenne una figura decisiva; controllava l'esercito e il sistema finanziario. La sua posizione divenne cos\u00ec importante che os\u00f2 uccidere l'imperatrice Zhang. Suzong mor\u00ec poco dopo l'attentato per disfunzioni cardiache. Lo succedette nella carica imperiale Dai Zong che fece giustiziare Li Fuguo."}
{"id": "602375", "revid": "1226", "url": "https://it.wikipedia.org/wiki?curid=602375", "title": "The Future Sound Of London", "text": ""}
{"id": "602376", "revid": "83531", "url": "https://it.wikipedia.org/wiki?curid=602376", "title": "Dai Zong", "text": "Era figlio di Su Zong. Durante la ribellione di An Lushan, ag\u00ec da generale ed ebbe l'incarico di rappresentare la famiglia reale nelle due capitali (Luoyang e Chang'an). All'inizio del suo regno il re-prefetto generale di Fenyang Guo Ziyi calm\u00f2 con successo la Ribellione di Anshi, che aveva tormentato la dinastia per oltre sette anni. Nel 763, mentre Daizong e Guo erano a Luoyang, forze tibetane occuparono improvvisamente la capitale di Chang'an. Le forze tibetane vennero tuttavia sconfitte nel giro di pochi giorni.\nAltri eventi degni di nota durante il suo regno includono un complotto perpetrato da un eunuco corrotto di nome Li Fuguo che ottenne il controllo dell'amministrazione uccidendo la matrigna di Dai Zong. In seguito Li tent\u00f2 di confinare Dai Zong nel palazzo mentre sbrigava gli affari di stato. Dai Zong cap\u00ec i motivi di Li e mise in scena un ritorno facendo assassinare Li con tanti altri eunuchi corrotti.\nDaizong fu un profondo praticante della religione buddhista e spese grosse somme di denaro nella costruzione di templi e di zone sacre. In seguito questo si sarebbe dimostrato un fardello finanziario per l'impero e port\u00f2 ancora pi\u00f9 rapidamente la dinastia al declino."}
{"id": "602379", "revid": "1155", "url": "https://it.wikipedia.org/wiki?curid=602379", "title": "Sphyraena", "text": ""}
{"id": "602380", "revid": "1632387", "url": "https://it.wikipedia.org/wiki?curid=602380", "title": "Concertazione", "text": "Concertazione (termine mutuato dalla musica) \u00e8 un termine utilizzato in Italia che si riferisce ad una pratica di governo che tende a operare scelte economiche attraverso una consultazione preventiva delle parti sociali, principalmente sindacati ma anche associazioni di categoria o appartenenti al terzo settore.\n\u00c8 una pratica adottata alla fine del ventesimo secolo ed utilizzata per superare il famigerato binomio conflittuale tra sindacati e governo; infatti l'obiettivo della concertazione \u00e8 la pace sociale. Tuttavia, questo sistema \u00e8 entrato in crisi a causa delle politiche neoliberiste adottate dai governi di centro-destra e di centro-sinistra.\nIn particolare la concertazione trova ampia applicazione in materia di mercato del lavoro, salari e contrattazione collettiva, organizzazione della previdenza sociale. Al metodo concertativo si \u00e8 frequentemente fatto ricorso anche in relazione alle grandi scelte pubbliche sulla politica fiscale e della finanza pubblica, pi\u00f9 in genere, sulla politica economica.\nLa concertazione \u00e8 praticata anche a livello decentrato (gli interlocutori di parte pubblica, in questo caso, sono le regioni e gli enti locali) in tema di politiche sociali, sanit\u00e0 e sviluppo territoriale.\nSi differenzia dal corporativismo perch\u00e9 non si propone di alterare il sistema economico-sociale e neppure di affermare un'indistinta ed assoluta cooperazione fra le parti sociali, ma di realizzare un sistema di consultazione e comune decisione sulle regole e le principali scelte della politica economica, all'interno di un sistema democratico e basato su un'economia di mercato.\nStoria.\nIl modello della concertazione s'\u00e8 affermato in Italia negli anni novanta, specie dopo gli accordi interconfederali del 1993, contribuendo in maniera significativa al risanamento dell'economia nazionale. La cosiddetta \"politica dei redditi\" che ne deriv\u00f2 permise di abbattere il tasso di inflazione e, indirettamente, i tassi d'interesse.\nDel modello concertativo sono stati grandi sostenitori Carlo Azeglio Ciampi e Romano Prodi e, tra i giuslavoristi, Gino Giugni.\nIl documento di riferimento \u00e8 il protocollo del 23 luglio 1993, alla cui firma si giunse dopo consultazioni a cui parteciparono 1.327.290 lavoratori: i \"s\u00ec\" ottennero il 67,05%, i \"no\" il 26,98% mentre gli astenuti furono il 5,98%.\nIl sistema della Concertazione, che gi\u00e0 mostrava numerosi limiti, \u00e8 entrato in crisi col deteriorarsi dei rapporti fra governo (esecutivo Berlusconi) e parte del sindacato (la Cgil) e non ha ripreso pienamente quota neanche nel 2006 col successivo governo Prodi. In particolare gi\u00e0 nel 2001, con il Libro Bianco sul mercato del lavoro in Italia, il Governo auspicava un superamento del metodo concertativo a vantaggio del cosiddetto \"dialogo sociale\".\nModelli affini nel mondo.\nSi parla di \"concertazione\" anche in Spagna, con un modello di relazioni industriali per molti versi simile a quello italiano.\nStrumenti di consultazione e co-decisione sono ormai presenti, in forme assai variabili e con poteri e funzioni effettive molto diverse, nei sistemi di quasi tutti i paesi europei."}
{"id": "602386", "revid": "1372005", "url": "https://it.wikipedia.org/wiki?curid=602386", "title": "Hans Adolf Krebs", "text": "Biografia.\nNato a Hildesheim, in Germania, da Alma e Georg Krebs (un otorinolaringoiatra), frequent\u00f2 le scuole della sua citt\u00e0; in seguito studi\u00f2 medicina all'Universit\u00e0 di Gottinga dal 1918 al 1923. Consegu\u00ec il Ph.D. presso l'Universit\u00e0 di Amburgo nel 1925, poi studi\u00f2 chimica a Berlino per un anno, diventando successivamente assistente di Otto Warburg al Kaiser Wilhelm Institute fino al 1930.\nNel 1933, poich\u00e9 ebreo per parte di madre, gli fu vietato di praticare la medicina ed emigr\u00f2 in Inghilterra. Venne invitato a Cambridge, lavorando per il dipartimento di biochimica alle dipendenze di Sir Frederick Gowland Hopkins. Nel 1939 ottenne la cittadinanza britannica. Nel 1945 divenne professore di biochimica all'universit\u00e0 di Sheffield.\nL'area di maggior interesse fu il metabolismo: nel 1932 scopr\u00ec il ciclo dell'urea, nel 1937 il ciclo dell'acido citrico, ancora ampiamente chiamato \"ciclo di Krebs\". L'articolo contenente il resoconto della caratterizzazione del ciclo di Krebs fu inizialmente inviato alla prestigiosa rivista \"Nature\", che lo rifiut\u00f2 nel giugno 1937 adducendo le seguenti motivazioni:\nL'articolo fu in effetti pubblicato due mesi dopo dalla meno blasonata rivista \"Enzymologia\". Krebs conserv\u00f2 e mostr\u00f2 pi\u00f9 volte la lettera di rifiuto della rivista, che utilizz\u00f2 in molti suoi discorsi per incoraggiare i giovani scienziati. In appendice alla prima pubblicazione di questi studi era presente la prima tavola sulla termodinamica, scritta da K. Burton, contenente costanti di equilibrio ed energia libera di Gibbs di formazione delle specie chimiche, utili per studiare reazioni biochimiche non ancora avvenute.\nNel 1953 vinse il Premio Nobel per la Medicina. Mor\u00ec a Oxford nel 1981.\nAnche suo figlio, Sir John Krebs, \u00e8 uno scienziato di fama."}
{"id": "602390", "revid": "486946", "url": "https://it.wikipedia.org/wiki?curid=602390", "title": "Campioni Del Mondo", "text": ""}
{"id": "602396", "revid": "599013", "url": "https://it.wikipedia.org/wiki?curid=602396", "title": "Krebs", "text": ""}
{"id": "602401", "revid": "1516087", "url": "https://it.wikipedia.org/wiki?curid=602401", "title": "Sergio Baracco", "text": "\u00c8 noto in particolare per la sua marcata erre moscia e per il grido \"\"Amici!\", caratteristiche enfatizzate dalla parodia delle sue televendite messa in scena dai Fichi d'India, da cui \u00e8 nata la loro celebre esclamazione \"Amici Ahrarara\"\", per la quale \u00e8 stato guest star all'inizio del loro primo film intitolato proprio \"Amici Ahrarara\". Il \"sistema politico Sergio Baracco\" \u00e8 stato assunto da Giuseppe Genna nel romanzo \"Dies irae\" come simbolo di un \"canone televisivo\", urlato e truffaldino, della vita pubblica italiana.\nConduzione delle televendite.\nDurante le sue trasmissioni, Baracco urlava esageratamente; per un certo periodo ottenne ulteriore fama grazie alla presenza in studio del \"Dottor\" Nino, presunto rappresentante del titolare dell'azienda S&amp;M Valenza, che inscenava tentativi d'impedire a Sergio di proporre prezzi troppo bassi, peraltro giustificati da fantomatiche \"prove di ascolto\".\nTra i prodotti che hanno reso celebre Sergio Baracco, le \"parure\" di gioielli, le fedine in diamanti, il \"sole azteco\", il \"tutankhamon\", il rubino \"sangue di piccione\" (cos\u00ec chiamato per il suo colore rosso opaco) e l'onnipresente \"punto luce\", talvolta offerto in omaggio all'acquisto di altri lotti.\nBaracco fu ospite nella trasmissione di Rai 3 \"Mi manda Lubrano\", condotta da Antonio Lubrano. Durante tale puntata, scaravent\u00f2 una torta addosso al conduttore - mancandolo - e lanci\u00f2 al pubblico manciate dei propri gioielli. L'usanza di gettare gioielli si concretizzava anche durante le televendite, nelle quali l'esagitato televenditore gettava in aria manciate di pietre preziose o lanciava interi lotti all'indirizzo della telecamera, oltre che certificati di autenticit\u00e0 stracciati in mille pezzi e gettati in aria.\nDella sparizione dalle televisioni di Baracco se ne sono occupati Nicola Savino e Juliana Moreira durante la trasmissione di Italia 1 \"Matricole e Meteore\" nella puntata del 4 febbraio 2010, nel quale \u00e8 stato protagonista di uno sketch con i Fichi d'India.\nPresenze televisive.\nDal 2002 conduce diverse televendite di gioielli su emittenti estere, soprattutto in Romania, Ungheria e in particolare in Spagna, dove \u00e8 ben conosciuto come \"Mister 100 euro\" per il suo particolare grido \"Solo 100 euro!\". A partire dal 2006 \u00e8 in onda su alcune emittenti italiane (Canale Italia, D'Anna Sat ed altre) con lo stesso format che l'ha reso celebre negli anni precedenti. Da settembre 2007 Sergio Baracco \u00e8 in onda su Blu2, canale 952 di Sky. Baracco \u00e8 stato anche vittima della trasmissione televisiva \"Le Iene\". Dal 2012 torna in televisione con la sua nuova societ\u00e0 di compra oro, chiamata BancOro Srl di Valenza, in onda con un loop registrato continuo (di 60 minuti) su diverse emittenti nel digitale terrestre: Telecity 2 (per gran parte delle 24 ore), Canale 227, Telestar Canale 77 (per gran parte delle 24 ore), Canale 78 e Arte Italia 124 (nelle ore notturne)."}
{"id": "602402", "revid": "124639269", "url": "https://it.wikipedia.org/wiki?curid=602402", "title": "Sbirulino", "text": "Sbirulino \u00e8 il nome di un personaggio pagliaccesco. Interpretato da Sandra Mondaini, si rifaceva al famoso Scaramacai, a sua volta interpretato dalla soubrette Pinuccia Nava.\nIl nome Sbirulino deriva con tutta evidenza dal vocabolo milanese \"sb\u00ecrul\", che letteralmente (sia in senso proprio sia in senso figurato) significa \"storto\", \"sbilenco\".\nStoria.\nSbirulino fece la sua prima apparizione in televisione nel 1978 nella trasmissione Rai \"Io e la Befana\". Da marzo e fino a luglio del 1979 comparve all'interno della trasmissione radiofonica \"Gran variet\u00e0\", alla sua ultima edizione (la 42\u00b0) condotta da Gino Bramieri, in una rubrica dal titolo \"Il Pesciaio\", dove Sbirulino intervistava diversi artisti, probabilmente inventati, ed alla fine li prendeva in giro.\nSempre nel 1978, in veste di Sbirulino, Sandra Mondaini pubblic\u00f2 il primo singolo omonimo, \"Sbirulino\", la cui titletrack venne scritta da Pino Calvi ed Alberto Testa. Fecero seguito altri singoli, \"Spingio\" (1979) e \"Lo stellone\" (1981). \nNel 1980 il personaggio ebbe una versione a fumetti, pubblicata dal settimanale \"TV Junior\".\nConobbe il culmine della notoriet\u00e0 nel 1982, quando fu il protagonista della sigla del programma \"Fantastico Bis\" e del film omonimo con Sandra Mondaini e Gianni Agus, diretto da Flavio Mogherini.\nIl personaggio riapparve in seguito, affiancato da Tonino Micheluzzi, nel programma \"Il circo di Sbirulino\", andato in onda sulle reti Fininvest per due edizioni: la prima dal 7 novembre al 26 dicembre del 1982 su Canale 5, la seconda per 13 puntate su Italia 1, a partire dall'8 aprile 1984.\nNella stagione 1987-88, Sbirulino condusse, assieme ad Enrica Bonaccorti, la trasmissione \"Ok Bimbi\" (versione per bambini del celebre game-show \"Ok, il prezzo \u00e8 giusto!\") in onda la domenica pomeriggio su Canale 5 all'interno del contenitore domenicale \"La giostra\".\nNella stagione 1989-90 prese parte al variet\u00e0 del sabato sera autunnale di Canale 5 \"Sabato al circo\", condotto da Andrea Roncato e Gigi Sammarchi.\nDal 1991 al 1993 Sbirulino fece parte del cast di \"Buona Domenica\" su Canale 5, nelle edizioni condotte da Marco Columbro e Lorella Cuccarini. Fu questo l'ultimo impegno televisivo del personaggio."}
{"id": "602410", "revid": "62221", "url": "https://it.wikipedia.org/wiki?curid=602410", "title": "Stagno di Santa Gilla", "text": ""}
{"id": "602420", "revid": "63760", "url": "https://it.wikipedia.org/wiki?curid=602420", "title": "Clarone", "text": ""}
{"id": "602423", "revid": "1605525", "url": "https://it.wikipedia.org/wiki?curid=602423", "title": "Il diario di una cameriera", "text": "Il diario di una cameriera (\"Le Journal d'une femme de chambre\") \u00e8 un romanzo dello scrittore francese Octave Mirbeau, pubblicato a puntate dal 20 ottobre 1891 al 26 aprile 1892 ne \"L'\u00c9cho de Paris\". La decima edizione rimaneggiata, del 1900, fu pubblicata dalla rivista \"La Revue blanche\".\nStoria editoriale.\nin Italia il romanzo \u00e8 conosciuto anche con i titoli \"Diario di una cameriera, Le memorie d'una cameriera\", \"Memorie di una cameriera\" e \"Le memorie licenziose di una cameriera\"\nLa dedica.\nOctave Mirbeau dedica il libro a Jules Huret e ne sintetizza cos\u00ec il contenuto:"}
{"id": "602426", "revid": "767487", "url": "https://it.wikipedia.org/wiki?curid=602426", "title": "Barracuda", "text": ""}
{"id": "602429", "revid": "547034", "url": "https://it.wikipedia.org/wiki?curid=602429", "title": "Selgovi", "text": "I Selgovi erano un'antica trib\u00f9 celtica della Scozia che viveva nell'area centrale degli odierni confini scozzesi. Erano territorialmente vicini ai Votadini, collocati a est. La loro capitale si trovava su un Eildon hill settentrionale vicina a Melrose, nei pressi di dove i Romani costruiranno in seguito il forte di Trimontium, a Newstead.\nIl loro territorio sembra aver formato parte del regno di Gododdin, nato dopo la partenza dei Romani."}
{"id": "602438", "revid": "1610933", "url": "https://it.wikipedia.org/wiki?curid=602438", "title": "Avvoltoio collorosso", "text": ""}
{"id": "602440", "revid": "1610933", "url": "https://it.wikipedia.org/wiki?curid=602440", "title": "Parrocchetto dal collare", "text": ""}
{"id": "602446", "revid": "767487", "url": "https://it.wikipedia.org/wiki?curid=602446", "title": "Simboli della Contea di Mayo", "text": "La parola Mayo deriva dal gaelico \"Maigh Eo\", che significa letteralmente \"piana dei tassi\".\nLo \u00e8 formato da due elementi distinti.\nQuello pi\u00f9 complesso \u00e8 senz'altro lo scudo che contiene molti simboli che rappresentano la contea.\nNove alberi di tasso, derivati direttamente dal nome originario della contea e rappresentanti le 9 antiche \"baronies\", circondano su sfondo dorato l'interno restante dello scudo, in una parte superiore rossa contenente quattro croci, una patriarcale (con due barre orizzontali) rappresentante l'arcidiocesi di Tuam, e tre semplici rappresentanti le tre diocesi cattoliche presenti nel territorio; in quella inferiore bianca, una nave che salpa sull'oceano mosso, a simboleggiare l'importanza della navigazione per la contea.\nLa rosa sovrastante lo scudo rappresenta l'apparizione mariana di Knock.\nNon esistono altri stemmi che rappresentino la contea, e il simbolo della Mayo GAA, associazione che gestisce gli sport gaelici nel Mayo, \u00e8 semplicemente pi\u00f9 stilizzato e senza nastro, ma praticamente identico a quello ufficiale.\nI colori della bandiera tradizionale della contea sono il rosso e il verde, accostamento unico in Irlanda. Tra i colori sportivi, invece, viene aggiunto spesso anche il bianco, ma esclusivamente su divise da gioco e non sulle bandiere."}
{"id": "602450", "revid": "1543377", "url": "https://it.wikipedia.org/wiki?curid=602450", "title": "After the Gold Rush", "text": "After the Gold Rush \u00e8 un album del cantautore canadese Neil Young, pubblicato il 19 settembre 1970 dalla Reprise Records, successivamente alla sua partecipazione con David Crosby, Stephen Stills e Graham Nash al concerto del festival di Woodstock e al loro album \"D\u00e9j\u00e0 vu\".\nIl gruppo spalla \u00e8 quello dei Crazy Horse, anche se l'album verr\u00e0 accreditato al solo Neil Young, con la partecipazione del quindicenne bassista dei CSN&amp;Y Greg Reeves al basso, di Stephen Stills alle voci, di Jack Nitzsche e di un giovanissimo Nils Lofgren, futuro chitarrista di Bruce Springsteen, al pianoforte.\n\"After the Gold Rush\" raggiunse l'ottava posizione della classifica statunitense della rivista \"Billboard\" \"Top Pop Albums\". I due singoli estratti dall'album, \"Only Love Can Break Your Heart\" e \"When You Dance I Can Really Love\", raggiunsero rispettivamente la posizione numero 33 e la numero 93 della \"Billboard Hot 100\". La traccia \"Oh, Lonesome Me\" venne anch'essa pubblicata su singolo, ma prima dell'uscita dell'album e soltanto in Canada, dove raggiunse la posizione numero 58 in classifica.\nLa critica non fu inizialmente benevola con il disco, sebbene nel corso degli anni sia stato riconosciuto un capolavoro e appaia regolarmente nelle classifiche dei migliori album di tutti i tempi.\nLa rivista \"Rolling Stone\" ha inserito \"After the Gold Rush\" al 71\u00ba posto della sua lista dei 500 migliori album di tutti i tempi.\nIl disco.\n\"After the Gold Rush\" \u00e8 l'album che segue il fortunato \"D\u00e9j\u00e0 vu\" di Crosby, Stills, Nash &amp; Young e impose il Neil Young che rimarr\u00e0 negli anni seguenti nell'immaginario collettivo, anche grazie al successivo album \"Harvest\". L'album consiste principalmente di pezzi country folk, appaiati a brani dalle sonorit\u00e0 pi\u00f9 ruvide come \"Southern Man\" e \"When You Dance I Can Really Love\".\nMusica acustica, canto quasi agonizzante con la voce che sembra quasi si possa spezzare da un momento all'altro, testi enigmatici e introspettivi, melodia intrisa di malinconia, pacatezza, dolcezza, ma anche inquietante e vagamente aggressiva. Ma vi \u00e8 anche il Neil Young elettrico e rock, gi\u00e0 conosciuto nell'album precedente \"Everybody Knows This Is Nowhere\", in \"When You Dance I Can Really Love\" e soprattutto nell'arcinota e rabbiosa \"Southern Man\", l'unico pezzo politico dell'album, in cui Young canta della situazione dei negri nel sud degli Stati Uniti:\nRegistrazione.\nLe prime sessioni per il disco ebbero luogo nell'agosto 1969 ai Sunset Sound Studios di Los Angeles alla presenza dei Crazy Horse e di Jack Nitzsche. Ripresero poi ai Sound City Studios alla fine di un tour invernale che aveva visto Young e la band esibirsi insieme a Steve Miller e Miles Davis al Fillmore East. Inizialmente Young convoca il gruppo con in mente l'idea di registrare un album country-pop sulla falsariga di quelli degli anni cinquanta e inizio sessanta:\nSeguendo questa direzione, Young abbozza anche una prima scaletta dei brani da includere nell'album in lavorazione, che a questo punto avrebbe dovuto contenere: \"Oh, Lonesome Me\", \"Wondering\", \"Everybody's Alone\", \"Sugar Mountain\", \"Sea of Madness\", \"Big Waves\", \"Birds\", \"Love Is a Rose\", \"I Need Her Love to Get By\", \"Dance, Dance, Dance\" e \"I Believe in You\".\nNonostante il precario stato di salute del chitarrista Danny Whitten in netto deterioramento a causa delle crescente tossicodipendenza, le sedute sono comunque proficue e fruttano svariati brani. Nitzsche partecip\u00f2 molto sporadicamente alle sessioni di registrazione a causa dei suoi crescenti problemi di alcolismo, suon\u00f2 praticamente solo in \"When You Dance I Can Really Love\". A tal proposito Nils Lofgren racconter\u00e0 in seguito: \u00abUn secondo prima Jack era l\u00ec che diceva quanto amava le canzoni di Neil, il momento dopo gli stava urlando dietro insultandolo e rifiutandosi di suonare\u00bb.\nNei primi giorni del 1970, Neil si trasferisce nel suo studio casalingo di Topanga Canyon appena ultimato, insieme a Stephen Stills, Greg Reeves, Ralph Molina dei Crazy Horse, e il giovanissimo (18 anni) Nils Lofgren reclutato per suonare il pianoforte al posto di Nitzsche. Proprio il fatto di assegnare a Lofgren il ruolo di pianista, fu una delle tipiche decisioni anticonformiste di Young; infatti Lofgren non aveva mai suonato le tastiere in maniera professionale prima dell'inizio delle sessioni.\nA questo punto per\u00f2, Young \u00e8 rimasto affascinato dalla lettura di una sceneggiatura per un film fantascientifico scritta dall'amico Dean Stockwell con Herb Berman, e cambia totalmente idea circa l'impostazione generale da dare all'album, iniziando a comporre brani ispirati ad essa.\nAlla fine solo la traccia \"Cripple Creek Ferry\" e la title track sono inequivocabilmente ispirate alla sceneggiatura cinematografica di Stockwell &amp; Berman. In un primo momento Young aveva anche chiesto a Stockwell di poter comporre l'intera colonna sonora del film, ma poi non se ne era fatto pi\u00f9 niente. Il copione \u00e8 andato poi perduto, anche se venne descritto come una sorta di \"film di fantascienza sulla fine del mondo\" dove venivano narrate le peripezie di tre uomini nel giorno in cui un'onda gigantesca spazzava via Los Angeles. Il film non venne mai realizzato.\nDescrizione dei brani.\nL'album alterna semplici ballate acustiche folk come \"Tell Me Why\", brani country come \"Oh, Lonesome Me\" e \"Only Love Can Break Your Heart\", scritta per Graham Nash in seguito alla rottura del suo rapporto con Joni Mitchell, malinconiche canzoni pianistiche nello stile del primo Elton John come \"After the Gold Rush\", cantata in una tonalit\u00e0 altissima per l'estensione vocale di Young e con uno dei testi pi\u00f9 psichedelico-ecologisti mai scritti dall'artista, e \"Birds\", brevi brani filastrocca come \"Till the Morning Comes\" e \"Cripple Creek Ferry\", la ballata agrodolce \"I Believe in You\", ed infine rock abrasivo con \"Southern Man\" e \"When You Dance I Can Really Love\".\nCaso a parte \u00e8 la lugubre \"Don't Let It Bring You Down\", che sulle note di una chitarra acustica con accordatura aperta, si fa portavoce di un messaggio in apparenza ottimista ma velato di profonda disperazione, indirizzato al chitarrista Danny Whitten che stava sprofondando nel baratro della droga proprio in quel periodo.\nCopertina.\nYoung scelse personalmente l'immagine di copertina trovando adatta una fotografia solarizzata (opera di Joel Bernstein) che lo ritraeva mentre si recava ad un concerto dei CSN&amp;Y a New York, incrociando per strada una vecchietta sorridente.\nAccoglienza.\nLa critica musicale non rimase particolarmente colpita dall'album all'epoca della sua prima pubblicazione. La recensione datata 1970 di \"Rolling Stone\", scritta da Langdon Winner, fu ampiamente negativa, con Winner perentorio nell'affermare che \"nessuna delle canzoni sull'album si elevava al di sopra della mediocrit\u00e0\".\nLa rivista cambi\u00f2 per\u00f2 ben presto opinione circa il disco, poich\u00e9 gi\u00e0 nel 1975, \"Rolling Stone\" fece riferimento all'album come a un \"capolavoro\", e \"After the Gold Rush\" viene oggi considerato uno degli album classici della discografia di Neil Young.\nAnche dal lato delle vendite il disco si riveler\u00e0 uno dei best seller di Neil Young, uno dei suoi pi\u00f9 grandi successi commerciali insieme al successivo \"Harvest\" (1972).\nRiconoscimenti.\nNel 1998 i lettori della rivista \"Q\" votarono \"After the Gold Rush\" come 89\u00b0 miglior album di sempre.\nNel 2005 si piazz\u00f2 al 92\u00ba posto nella classifica dei migliori 100 album di tutti i tempi redatta dal canale televisivo britannico Channel 4.\nNel 2003, \"Rolling Stone\" classific\u00f2 l'album alla posizione numero 71 nella sua lista dei migliori 500 album di sempre.\nNel 2004 Pitchfork lo inser\u00ec alla posizione numero 99 nella lista dei \"Top 100 Albums of the 1970s\".\nNel 2006, \"Time Magazine\" lo inser\u00ec tra i suoi \"All-TIME 100 Albums\".\n\"After the Gold Rush\" si \u00e8 anche classificato terzo nella lista dei \"Top 100 Canadian Albums\" contenuta nell'omonimo libro di Bob Mersereau.\nNel 2005, i lettori di \"Chart Magazine\" votarono l'album al quinto posto nella classifica dei migliori album canadesi di sempre.\nNel 2002, \"Blender\" ha nominato l'album 86\u00b0 miglior album \"americano\" di sempre.\nNel 2003 \"New Musical Express\" lo posizion\u00f2 all'80\u00ba posto nella graduatoria dei migliori album di tutti i tempi.\nL'album \u00e8 inoltre inserito nel libro \"100 dischi ideali per capire il Rock\" di Ezio Guaitamacchi."}
{"id": "602457", "revid": "767487", "url": "https://it.wikipedia.org/wiki?curid=602457", "title": "Che fai, rubi?", "text": "Che fai, rubi? \"(What's Up, Tiger Lily?)\" \u00e8 un film del 1966 diretto da Woody Allen.\nSi tratta del primo lungometraggio diretto da Allen che appare come attore per la seconda volta.\nLa pellicola \u00e8 un rimontaggio del film giapponese \"\", diretto da Senkichi Taniguchi e uscito nel 1965.\nSi tratta di un esperimento cinematografico consistente nell'utilizzo di una pellicola con dialoghi e suoni interamente riadattati fino a creare una trama completamente diversa da quella originale. I dialoghi sono doppiati in inglese, del tutto reinventati in chiave comica e surreale dallo stesso Allen.\nIl film risulta essere una sorta di parodia di una pellicola di James Bond.\nAllen non utilizz\u00f2 pi\u00f9 questo sistema nelle sue produzioni cinematografiche successive, nonostante l'inaspettato successo di pubblico che il film ottenne.\nTrama.\nLa storia del film originale si trasforma in una grottesca vicenda di spionaggio, per il possesso di una ricetta culinaria per un'insalata di uova di pollo.\nWoody Allen appare a pi\u00f9 riprese in compagnia del finto produttore esecutivo del film, commentando la nascita del progetto. In una scena ad alta tensione, i due irrompono nuovamente per una battuta fulminante, dove il produttore chiede all'altro se egli volesse dare delucidazioni sulla trama e quest'ultimo risponde semplicemente \u00ab\"No!\"\u00bb.\nMomento topico dove il protagonista riconosce sua madre tra le amanti del criminale di turno, scoprendo cos\u00ec come egli sia stato mantenuto, permettendogli gli studi."}
{"id": "602458", "revid": "767487", "url": "https://it.wikipedia.org/wiki?curid=602458", "title": "La rosa purpurea del Cairo", "text": "La rosa purpurea del Cairo (\"The Purple Rose of Cairo\", letteralmente \"La rosa viola del Cairo\") \u00e8 un film del 1985 diretto da Woody Allen ed interpretato, fra gli altri, da Mia Farrow, Jeff Daniels e Danny Aiello.\n\u00c8 stato presentato fuori concorso al 38\u00ba Festival di Cannes.\nTrama.\nNegli anni della grande depressione, Cecilia, una donna giovane che vive in una cittadina di provincia del New Jersey con un marito dispotico e fannullone, per evadere dalla sua vita monotona e dal deludente matrimonio, si rifugia nella fantasia dei film proiettati nel cinema della citt\u00e0. Dopo aver assistito alla proiezione del film \"La rosa purpurea del Cairo\", ne rimane talmente affascinata da rivederlo pi\u00f9 volte fino al punto che il suo personaggio preferito, Tom Baxter, accortosi dell'assiduit\u00e0 della spettatrice, esce materialmente dallo schermo prendendo vita autonoma nel mondo reale, e propone alla donna di fuggire. I due trascorrono in questo modo il tempo insieme e s'innamorano, mentre i protagonisti del film si trovano costretti ad aspettare il ritorno del personaggio per poter proseguire con la trama della pellicola, e per passare il tempo con gli attoniti spettatori del cinema, conversano tra loro.\nGiunta voce dell'incredibile avvenimento accaduto nel New Jersey, e di altri tentativi dei vari Tom Baxter di uscire fuori dallo schermo nelle altre citt\u00e0, i produttori del film sono talmente allarmati da eventuali cause legali, che minacciano di ritirare la pellicola e intimano all'attore Gil Shepherd, che ha dato vita a Tom sullo schermo, di rintracciarlo e costringerlo a ritornare sullo schermo, se non vuole mettere a rischio la sua stessa carriera cinematografica.\nGil, quindi, giunge nella citt\u00e0 dove vive Cecilia, e la incontra per caso. I due trascorrono alcuni momenti felici insieme. Cecilia \u00e8 una grande ammiratrice di Gil e lui sembra contraccambiare l'interesse di lei, tanto da dichiarare il suo amore per la donna. Rintracciato Tom, Gil mette Cecilia di fronte ad una scelta: scegliere tra lui o il personaggio fittizio, proponendole anche di fuggire con lei a Hollywood e passare la vita insieme. Cecilia sceglie Gil, e Tom, addolorato per la sua scelta, non pu\u00f2 fare altro che rientrare nello schermo, salvando quindi la carriera dell'attore. Il giorno seguente la donna lascia il marito e si reca nel cinema della citt\u00e0 per incontrare Gil e partire con lui, ma le attende un'amara scoperta: l'attore, gi\u00e0 partito per Hollywood, la lascia sola. Per superare il terribile momento, a Cecilia non rimane che rifugiarsi ancora una volta dietro l'effimera fantasia hollywoodiana, e nel buio della sala assiste, affranta e affascinata, alla proiezione di un celebre film con Fred Astaire e Ginger Rogers.\nRiconoscimenti.\n1985 - New York Film Critics Circle Awards "}
{"id": "602459", "revid": "438678", "url": "https://it.wikipedia.org/wiki?curid=602459", "title": "Hannah e le sue sorelle", "text": "Hannah e le sue sorelle (\"Hannah and Her Sisters\") \u00e8 un film del 1986 scritto, diretto e interpretato da Woody Allen.\n\u00c8 stato presentato fuori concorso al 39\u00ba Festival di Cannes.\nIl cast del film comprende numerose stelle di Hollywood oltre ad Allen: Michael Caine, Carrie Fisher, Maureen O'Sullivan, Lloyd Nolan, Max von Sydow e Julie Kavner. Daniel Stern, Richard Jenkins, Lewis Black, Joanna Gleason, John Turturro e Julia Louis-Dreyfus recitano tutti in ruoli minori, come anche Tony Roberts e Sam Waterston, che fanno delle apparizioni non accreditate. Molti dei bambini della Farrow, compresa Soon-Yi Previn, hanno delle particine durante la scena della festa del Giorno del Ringraziamento.\nIl film \u00e8 uno dei pi\u00f9 grandi successi al botteghino di Allen.\nTrama.\nHannah \u00e8 un'attrice di successo sposata con Elliot. La \"routine\" di coppia spinge Elliot a guardarsi in giro e a scoprire quanto trovi stimolante e bella Lee, una delle due sorelle di Hannah. Lee vive da cinque anni con uno scontroso artista, Frederick. Trovando la relazione con Frederick non pi\u00f9 stimolante dal punto di vista sessuale e intellettuale, la ragazza cede alle lusinghe e alla corte di Elliot. La relazione clandestina tra i due prosegue per diversi mesi, fino a quando Elliot s'accorge di quanto sia ancora innamorato della moglie Hannah e torna da lei.\nMickey, ex marito di Hannah, \u00e8 tremendamente ipocondriaco e tormentato dall'idea d'avere un male incurabile. Dopo un \"check-up\" medico completo, che attesta il suo perfetto stato di salute, cade preda d'una crisi esistenziale e si tuffa, senza trovarvi conforto, nella religione, provando a convertirsi prima al cattolicesimo, poi agli Hare Krishna. Quando poi finisce per caso in un cinema dove stanno proiettando \"La guerra lampo dei Fratelli Marx\", scopre il vero significato della vita: spassarsela finch\u00e9 dura. La ritrovata stabilit\u00e0 lo porta a rifrequentare Holly, con cui questa volta entra subito in sintonia: la sposer\u00e0, generando poi un figlio.\nHolly invece \u00e8 un'attrice senza successo, frustrata dal successo di Hannah nella vita e nel lavoro. Prova allora a mettere su un'azienda di \"catering\" in societ\u00e0 con l'amica April, con la quale per\u00f2 entra in competizione per un uomo che piace a entrambe e che vede Holly uscire sconfitta per l'ennesima volta. Decide quindi di provare a fare la scrittrice. Dopo avere scritto una bozza del libro ispirandosi alla storia di Hannah ed Elliot, scrive una storia ispirata alla sua vita, che finalmente trova il successo sperato.\nAccoglienza.\nIncassi.\n\"Hannah e le sue sorelle\" debutt\u00f2 il 7 febbraio 1986 in 54 cinema, dove incass\u00f2 ben 1,265,826 $ (23,441 $ per sala) nel primo weekend di programmazione. Quando in seguito fu distribuito in altri 761 cinema il 14 marzo, gli incassi calarono a 2,707,966 $ (3,809 $ per sala). Alla fine, con un incasso complessivo di 40,084,041 $, divenne uno dei pi\u00f9 grandi successi di Woody Allen.\nCritica e riconoscimenti.\n\"Hannah e le sue sorelle\" ricevette sette nomination agli Oscar, inclusa quella di miglior film. La sceneggiatura originale scritta da Allen venne premiata con un Oscar, e Caine e la Wiest vinsero entrambi l'Oscar come migliori attori non protagonisti.\nIn Francia, il film fu nominato per il Premio C\u00e9sar come miglior film straniero.\nIl film fu ben accolto dalla critica in generale, e alcuni critici si spinsero fino a dire che questo era il miglior film che Allen avesse mai fatto.\nAd oggi \u00e8 considerato unanimemente uno dei capolavori del regista."}
{"id": "602461", "revid": "339392", "url": "https://it.wikipedia.org/wiki?curid=602461", "title": "Ma le mie dimissioni favoriranno la dittatura", "text": ""}
{"id": "602464", "revid": "21880", "url": "https://it.wikipedia.org/wiki?curid=602464", "title": "Classificazione APG", "text": ""}
{"id": "602467", "revid": "30909", "url": "https://it.wikipedia.org/wiki?curid=602467", "title": "Scudo (Star Trek)", "text": ""}
{"id": "602468", "revid": "1271195", "url": "https://it.wikipedia.org/wiki?curid=602468", "title": "Los Altos (America centrale)", "text": "Los Altos (\"Gli Altipiani\" in spagnolo) \u00e8 una regione dell'America centrale, che dal 1838 al 1840 costituiva uno stato indipendente appartenente alle Province Unite dell'America Centrale. La sua capitale era Quetzaltenango ed occupava la parte occidentale dell'attuale Guatemala e dell'attuale Chiapas.\nStoria.\nLo stato ebbe origine dalle differenze e tensioni politiche tra Citt\u00e0 del Guatemala, da un lato, e Quetzaltenango ed altre zone occidentali dell'America centrale, dall'altro. La discussione per la separazione dal Guatemala inizi\u00f2 poco dopo l'indipendenza centroamericana dalla Spagna del 1821. La separazione dello stato fu appoggiata dall'Assemblea Costituzionale Federale nel novembre del 1824, ma a Citt\u00e0 del Guatemala ci fu una considerevole opposizione.\nL'indipendenza di \"Los Altos\" dal Guatemala fu proclamata ufficialmente il 2 febbraio 1838. Il Governo federale riconobbe Los Altos come sesto stato dell'unione e ne insedi\u00f2 i rappresentanti al Congresso federale il 5 giugno dello stesso anno. La bandiera di Los Altos era una variante di quella dell'Unione Centroamericana, con un emblema centrale che conteneva un vulcano sullo sfondo con un \"quetzal\" (un uccello centroamericano, simbolo della libert\u00e0), in primo piano. Questa fu la prima bandiera dell'America Centrale ad usare il \"quetzal\" come simbolo; dal 1871 \u00e8 anche sulla bandiera del Guatemala.\nQuando la Federazione si sciolse a causa della guerra civile, Los Altos si dichiar\u00f2 una repubblica indipendente. Quetzaltenango e gran parte di Los Altos furono riportate al Guatemala con la forza nel 1840 dall'esercito di Rafael Carrera. Il 2 aprile di quell'anno, la maggior parte dei funzionari governativi di Los Altos, fatti prigionieri, furono fucilati su ordine di Carrera. Approfittando della situazione instabile, il Messico annett\u00e9 alcune regioni di quella che fu l'America Centrale nell'odierno stato messicano del Chiapas.\nNel 1844, 1848 e 1849 fallimentari tentativi di rivolta contro la dittatura di Carrera, proclamarono per brevi periodi l'indipendenza di Los Altos.\nLa regione conserva tuttora la sua identit\u00e0, e \"Los Altos\" \u00e8 ancora il nome con cui ci si riferisce alla regione del Guatemala attorno a Quetzaltenango. Allo stesso modo, la regione messicana dell'ex stato \u00e8 nota come \"Los Altos de Chiapas\"."}
{"id": "602470", "revid": "438678", "url": "https://it.wikipedia.org/wiki?curid=602470", "title": "Settembre (film)", "text": "Settembre (\"September\") \u00e8 un film del 1987 scritto e diretto da Woody Allen. La vicenda si svolge in due giorni esatti, tratta d'un gruppo di persone che hanno vissuto a lungo in una casa in Vermont, lontana dai rumori e dalla fretta newyorkese.\nTrama.\nLane ha lasciato la citt\u00e0 per riprendere in mano le redini della sua vita nella casa di campagna che le ha lasciato la madre e trascorre l'estate con alcuni amici, tra cui Stephanie, Howard e Peter, uno scrittore in erba che l'affascina moltissimo. Quello che per\u00f2 Lane non sa \u00e8 che Peter cova un amore segreto per la sua migliore amica, la quale invece tenta in tutti i modi di dissuaderlo: Stephanie \u00e8 tormentata dalla possibilit\u00e0 di legarsi una volta per tutte a un uomo che realmente la vorrebbe con s\u00e9 e dunque lasciare i figli e il marito, o tacere ogni cosa per il bene dell'amicizia che ha con Lane.\nGli ultimi due giorni dell'estate sconvolgono la vita degli abitanti della casa: Lane litiga con Diane, sua madre in visita, rievocando il terribile ricordo che ancora si porta dietro, e che le ha impedito di fare funzionare la sua vita a causa delle continue cure psichiatriche; Stephanie e Peter s'abbandonano al loro amore con un bacio, ma verranno scoperti per caso da Lane; Howard, che da sempre s'era occupato di Lane, le confessa il suo amore, ma la ragazza non accetta le sue \"avances\" per la differenza d'et\u00e0. In procinto di vendere la casa per ricavare i soldi che le avrebbero permesso di pagare i debiti e trasferirsi a New York sfondando come fotografa, Lane litiga furiosamente con la madre, prepotente e piena di s\u00e9, e davanti a tutti rivela il loro segreto pi\u00f9 grande."}
{"id": "602471", "revid": "101260", "url": "https://it.wikipedia.org/wiki?curid=602471", "title": "Capitan Barbossa", "text": ""}
{"id": "602489", "revid": "438678", "url": "https://it.wikipedia.org/wiki?curid=602489", "title": "Un'altra donna (film)", "text": "Un'altra donna (\"Another Woman\") \u00e8 un film del 1988 scritto e diretto da Woody Allen, con Gena Rowlands, Mia Farrow e Gene Hackman.\nTrama.\nMarion Post, scrittrice di mezza et\u00e0, cerca un appartamento in affitto per ritirarsi a scrivere senza essere disturbata. Si ritrova per\u00f2 ad ascoltare senza volerlo attraverso la parete le conversazioni dei clienti dell'adiacente studio psicoterapico; le parole di una paziente scatenano in Marion il ricordo della vigilia del proprio matrimonio con Ken. Lui, che era divorziato, sub\u00ec una scenata dall'ex moglie mentre Marion era corteggiata da un comune amico, Larry, disposto persino a sposarla.&lt;br&gt; Marion una sera segue in strada Hope, la donna ascoltata dallo psicanalista ma si imbatte in Claire, che un tempo era la sua amica e che non vede da anni, insieme al marito che per lei \u00e8 uno sconosciuto. Escono a bere insieme e subito si instaura tra Marion e l'uomo una certa complicit\u00e0 di gusti, finch\u00e9 Claire che ha bevuto troppo li accusa di flirtare.&lt;br&gt;\nQuesti avvenimenti inducono Marion a un ripensamento generale sulla propria vita. Vorrebbe un rapporto pi\u00f9 caldo con il marito, che per\u00f2 si accontenta di una relazione borghese convenzionale. Un giorno Marion incontra per caso Hope, la paziente dello psicanalista, fanno conoscenza e pranzano insieme; ma nel ristorante vede il marito in atteggiamento sentimentale con una donna. Il fatto che Hope aspetti un bambino la induce a ripensare alla propria adolescenza, al primo matrimonio con un suo insegnante molto pi\u00f9 anziano, naufragato a causa di un aborto perch\u00e9 lei considerava un ostacolo alla carriera la nascita di un figlio. Nel finale, Marion sembra comunque riconciliata con la propria vita grazie ai ricordi.\nCritica.\nDurante le riprese del film Mia Farrow era davvero incinta di Satchel, il figlio di Woody Allen, che nascer\u00e0 nel 1987. Il regista scelse apposta Sven Nykvist, il direttore della fotografia di Ingmar Bergman, per ammirazione verso quello che considerava il maestro del cinema drammatico e psicologico. Per la critica, quello di Marion Post/Gena Rowlands \u00e8 il ritratto di donna pi\u00f9 maturo della filmografia di Allen, che riesce non solo a interpretare e attualizzare le atmosfere e le angosce del maestro svedese, ma anche a rielaborarle in proprio"}
{"id": "602491", "revid": "767487", "url": "https://it.wikipedia.org/wiki?curid=602491", "title": "Crimini e misfatti", "text": "Crimini e misfatti (\"Crimes and Misdemeanors\") \u00e8 un film del 1989 scritto, diretto e interpretato da Woody Allen.\nSebbene non sia stata un successo al botteghino, la pellicola \u00e8 stata accolta con entusiasmo dalla critica, ed \u00e8 stata candidata a tre Premi Oscar 1990 (\"Miglior regia\", \"Miglior sceneggiatura\" e \"Miglior attore non protagonista\" a Martin Landau) e al Golden Globe per il miglior film drammatico: ha vinto sette premi internazionali, tra cui il David di Donatello per la migliore sceneggiatura straniera. In svariate pubblicazioni di settore, \"Crimini e misfatti\" viene indicato come uno dei migliori film di Woody Allen.\nTrama.\nJudah, noto chirurgo oculista e filantropo, tradisce da anni la moglie Miriam per l'ex \"hostess\" Dolores. Quest'ultima, innamorata del medico e sull'orlo d'una crisi di nervi, \u00e8 ossessionata a tal punto da quella situazione senza sbocco, da volersi rivelare alla moglie tradita, arrivando a scriverle una lettera che Judah riesce casualmente a distruggere prima che giunga a destinazione. Ciononostante, Dolores, dopo aver fatto intendere di essere anche pronta a rivelare alcuni traffici finanziari non leciti di Judah, continua a incalzare e minacciare il suo amante, il quale, per non rovinare la sua ottima reputazione, e ormai stanco di tenere in piedi quella doppia vita, si vede costretto a rivolgersi a suo fratello Jack, criminale incallito e senza scrupoli, che la fa uccidere da un sicario. Judah entra cos\u00ec in una profonda crisi di coscienza da cui esce a fatica.\nIl documentarista Cliff Stern, deluso dalla sua vita e da un rapporto coniugale che si trascina stancamente, vede nella produttrice Halley, che lavora nel mondo del cinema, la via d'uscita ai suoi problemi. I due si conoscono durante la realizzazione d'un documentario, a lui commissionato, sulla figura dell'autore comico miliardario Lester, suo cognato tra l'altro, un uomo di grande successo - nonostante i suoi programmi dozzinali - ma di dubbia moralit\u00e0, che per\u00f2 colma d'attenzioni proprio Halley, della quale Cliff s'innamora iniziando un timido corteggiamento, mentre tenta con ogni mezzo di screditare il suo antagonista, anche servendosi del documentario che sta realizzando per lui. Halley, incerta e confusa, tiene a bada le timide \"avances\" di Cliff. Ma Cliff e Halley sono legati anche dalla realizzazione d'un documentario sul prof. Louis Levy, la cui figura intellettuale, complessa e profonda, affascina entrambi, abituati alla vacua apparenza di figure ipertrofiche, di cui perfetta incarnazione \u00e8 proprio Lester; tutto andr\u00e0 in fumo proprio in seguito all'inattesa fine del professore, il quale, a dispetto dello spessore della sua elaborazione intellettuale sulla celebrazione della vita, sceglie invece il suicidio.\nUna svolta nella vita sentimentale di Halley arriva col suo temporaneo trasferimento a Londra, dove la donna insegue un'inattesa occasione di lavoro, in una decisione che getta nello sconforto Cliff. A Londra, infatti, Halley incontra casualmente Lester e cede all'insistente corteggiamento. Cliff apprende di quella scelta tempo dopo, incontrando la coppia durante il ricevimento per un matrimonio ebraico. In quella stessa occasione, Cliff conosce Judah e i due, senza volerlo, si ritrovano in disparte e iniziano a conversare raccontandosi in terza persona e tracciando un bilancio delle loro esistenze, i cui esiti sono il frutto delle loro diverse e quotidiane scelte morali.\nProduzione.\nDopo aver visionato un primo montaggio provvisorio del film, Allen decise di eliminare completamente la prima parte, richiam\u00f2 gli attori per rigirare alcune scene, e si focalizz\u00f2 sulla storia principale che voleva raccontare.\nColonna sonora.\nCome in molti altri suoi film, Allen ricorse a brani di musica classica e jazz per la colonna sonora. Essa include il \"Quartetto per archi n. 15 in sol maggiore D 887\" di Franz Schubert nelle scene che portano all'uccisione di Dolores, ed alla scoperta del suo cadavere da parte di Judah.\nInfluenze.\nLa tematica del dilemma morale di Judah, se cio\u00e8 una persona possa continuare a vivere come nulla fosse con la consapevolezza di aver compiuto un omicidio, rimanda all'idea principale della trama del romanzo \"Delitto e castigo\" di F\u00ebdor Dostoevskij (1866), sebbene proponga una soluzione finale opposta a quella del romanzo. Lo stesso tema sarebbe stato affrontato nuovamente da Allen nei suoi successivi film \"Match Point\" (2005) , \"Sogni e delitti\" (2007) e \"Irrational Man\" (2015)."}
{"id": "602492", "revid": "1543377", "url": "https://it.wikipedia.org/wiki?curid=602492", "title": "Simboli di Dublino", "text": "Lo stemma civico di Dublino rappresenta tre castelli o tre torri in fiamme su sfondo azzurro, a lato ha come tenenti due figure femminili.\nStoria.\nStemma.\nLo stemma apparve per la prima volta in un sigillo nel XIII secolo, anche se la rappresentazione era sensibilmente differente da quello attuale: vi era raffigurato il castello di Dublino con nella torre centrale delle sentinelle che suonano l'allarme e nelle torri laterali degli arcieri pronti a difesa: l'intento non doveva essere quello di raffigurare un assedio storicamente avvenuto quanto esaltare la prontezza dei cittadini e la loro caparbiet\u00e0 a difendere la citt\u00e0.\nSuccessivamente lo stemma venne modificato fino a raggiungere l'aspetto attuale: i castelli sono divenuti tre (numero dal significato mistico), sono scomparse le figure a difesa, ma lo zelo difensivo della popolazione viene comunque dalle torri in fiamme di ogni castello. In realt\u00e0 i castelli potrebbero non essere tali ma rappresentare tre torri di guardia presenti anticamente sulle porte delle mura cittadine.\nLo stemma ufficiale, concesso al \"City Council\" da Daniel Molyneux (all'epoca Ulster King-of-Arms e principale araldista dell'Irlanda) nell 1607, ha accanto anche due figure umane che rappresentano la Giustizia, con la bilancia, e la Legge, con la spada, entrambe impugnano un ramo di olivo mentre ai loro piedi un campo fiorito simboleggia gioia e speranza. Talvolta le due figure vengono sostituite da uno scettro (Giustizia) e da una spada con in punta una bilancia (Legge).\nIl motto in latino \"Obedientia Civium Urbis Felicitas\" ha come traduzione ufficiale in inglese \"The obedience of the Citizens produces a happy City\" con il significato di \"felice \u00e8 la citt\u00e0 dove i cittadini obbediscono\".\nBandiera.\nLa bandiera di Dublino fu creata nel 1885; essa riprende la bandiera \"nazionale\" del periodo (verde con l'arpa d'oro, molto simile all'attuale bandiera del Leinster) inserendo nel cantone un quarto blu con i tre castelli in fiamme dello stemma. La bandiera \u00e8 esposta in maniera abbastanza diffusa in citt\u00e0 e sventola sempre davanti al Municipio cittadino accanto al tricolore irlandese. Negli ultimi anni \u00e8 stata usata anche una versione \"verticale\" con i tre castelli nella parte superiore. Un'altra versione, non ufficiale, \u00e8 quella creata a partire dalla bandiera della contea di Dublino, divisa verticalmente in blu e azzurro, aggiungendo al centro lo stemma civico e le scritte \"Dublin\", in alto, e \"Baile \u00c1tha Cliath\", in basso."}
{"id": "602498", "revid": "438678", "url": "https://it.wikipedia.org/wiki?curid=602498", "title": "Mariti e mogli", "text": "Mariti e mogli (\"Husbands and Wives\") \u00e8 un film del 1992 diretto da Woody Allen, l'ultimo realizzato prima della fine della relazione con Mia Farrow, in seguito allo scandalo di Soon-Yi Previn, figlia adottiva della Farrow e ora moglie del regista.\nIl film venne distribuito nelle sale poco tempo prima della fine della relazione tra Allen e la Farrow, ed \u00e8 l'ultima delle tredici pellicole girate insieme dai due. Le riprese furono effettuate da Carlo Di Palma con una camera a mano in stile documentaristico con tanto di interviste ai vari personaggi.\n\"Mariti e mogli\", distribuito dalla TriStar Pictures, fu il primo film di Allen come regista per uno studio che non fosse la United Artists o l'Orion Pictures (ora entrambi di propriet\u00e0 della Metro-Goldwyn-Mayer) sin dai tempi di \"Prendi i soldi e scappa\" (1969). Il film ricevette critiche positive alla sua uscita, e viene solitamente annoverato tra le migliori opere di Allen.\nTrama.\nJack e Sally stanno per divorziare e chiedono aiuto a una coppia di amici, Gabe e Judy. Dopo avere sperimentato avventure extraconiugali, il loro progetto di divorzio rientra, ma paradossalmente alla fine del film sono Gabe e Judy a decidere di separarsi."}
{"id": "602499", "revid": "438678", "url": "https://it.wikipedia.org/wiki?curid=602499", "title": "Misterioso omicidio a Manhattan", "text": "Misterioso omicidio a Manhattan (\"Manhattan Murder Mystery\") \u00e8 un film del 1993 scritto, diretto ed interpretato da Woody Allen.\nIl film \u00e8 un giallo classico, ma elegantemente improntato alla commedia, grazie al caustico ma garbato umorismo di Allen, e ricco di citazioni cinefile.\nLa pellicola segna un ritorno al comico puro per il regista newyorkese, sullo stile meditato e personale di \"Broadway Danny Rose\" (1984); il ritorno alle \"origini\" \u00e8 segnato anche dalla presenza di Diane Keaton, partner sullo schermo, e dello sceneggiatore Marshall Brickman, con il quale Allen ha firmato alcuni dei suoi lavori pi\u00f9 celebri, tra i quali \"Io e Annie\" (1977) e \"Manhattan\" (1979), ultimi due film con la Keaton prima della fine della loro relazione (fatta eccezione per l'apparizione dell'attrice nel finale di \"Radio Days\", 1987).\nIl film pu\u00f2 essere considerato una sorta di sequel non dichiarato del precedente \"Io e Annie\" per vari motivi: il soggetto di \"Misterioso omicidio a Manhattan\" faceva parte del soggetto iniziale scritto da Allen e Brickman per \"Io e Annie\" (successivamente venne tagliato); dopo molti anni lo stesso Brickman \u00e8 tornato a collaborare con Allen nella stesura della sceneggiatura definitiva; Allen ha scritturato per la parte femminile la stessa Keaton.\nTrama.\nL'agente editoriale Larry Lipton e sua moglie Carol fanno casuale conoscenza in ascensore con i loro vicini di appartamento, Paul e Lillian House, una benestante coppia di mezza et\u00e0, senza figli. La sera successiva, rientrando nel loro appartamento, i Lipton scoprono che Lillian House \u00e8 appena deceduta in casa, apparentemente colpita da un infarto.\nNei giorni seguenti Carol, ripensando a diversi particolari notati durante la serata dagli House e nella successiva visita di condoglianze al vedovo, e notando un atteggiamento troppo sereno da parte di Paul House malgrado il recente lutto, inizia a sospettare che l'improvviso decesso della donna non sia da ricondursi a cause naturali, ma che il marito possa essere colpevole di uxoricidio.\nCarol inizia a indagare per conto suo sulla misteriosa faccenda, seguendo i movimenti di Paul House e riuscendo addirittura a introdursi nel suo appartamento alla ricerca di prove, sostenuta dall'entusiasmo dell'amico scrittore Ted. Malgrado l'iniziale scetticismo del marito, Carol riesce a poco a poco a coinvolgere anche il riluttante Larry, che a sua volta trascina nell'indagine una sua cliente, la sagace scrittrice Marcia Fox.\nDopo diversi appostamenti e avventurosi pedinamenti, i quattro amici risolveranno il mistero.\nCitazioni.\nIl film \u00e8 ricco di citazioni cinefile, una pratica frequente nel cinema di Allen, che rende omaggio a diversi capolavori dell'epoca d'oro di Hollywood. I riferimenti, pi\u00f9 o meno espliciti, sono a \"La fiamma del peccato\" di Billy Wilder, il film preferito da Allen da adolescente, \"La finestra sul cortile\" e \"La donna che visse due volte\" di Alfred Hitchcock e \"La signora di Shanghai\" di Orson Welles, di cui appare un'intera sequenza alla fine del film, e dal quale vengono riprese alcune battute.\nOltre a queste citazioni pi\u00f9 esplicite, il film contiene riferimenti anche al regista Alain Resnais (del quale viene citato il celebre \"L'anno scorso a Marienbad\") e agli attori Humphrey Bogart, Peter Lorre (con riferimento al film \"Casablanca\") e Bing Crosby."}
{"id": "602501", "revid": "767487", "url": "https://it.wikipedia.org/wiki?curid=602501", "title": "Pallottole su Broadway", "text": "Pallottole su Broadway (\"Bullets Over Broadway\") \u00e8 un film del 1994 diretto da Woody Allen, con John Cusack, Dianne Wiest e Chazz Palminteri.\nTrama.\nNew York, 1928: l'autore teatrale David Shayne presenta al suo produttore una nuova commedia, \"God of Our Fathers\", ottenendo un finanziamento per metterla in scena a Broadway. In realt\u00e0, per\u00f2, il finanziatore dello spettacolo \u00e8 Nick Valenti, temuto boss della mafia, che accetta di sponsorizzare l'opera di Shayne in cambio di una parte per la sua amante, Olive, una ballerina di nightclub totalmente priva di talento, scortata passo passo dalla sua guardia del corpo, soprannominata \"Cheech\" (Ciccio nella versione italiana).\nLo scrittore \u00e8 costretto ovviamente ad accettare il compromesso, seppur a malincuore, ma riesce a relegare l'incapace e capricciosa attrice in un ruolo minore, ottenendo per la parte principale la celebre Helen Sinclair, una nevrotica ed eclettica star di Broadway, alla ricerca di un buon ruolo per risollevare la sua carriera dopo una serie di insuccessi, accanto alla quale reciter\u00e0 Warner Purcell, un attore inglese con problemi di peso.\nDavid inizia ad invaghirsi della sua prima attrice ed \u00e8 costretto, suo malgrado, ad adattare il testo alle esigenze dei suoi attori. Un giorno, durante le prove, Cheech suggerisce a David, in crisi per i litigi fra i vari attori e per le loro lamentele, alcune varianti al copione, che tutti i presenti, dagli attori al produttore, trovano buone, e convincono David, scettico che un rude sicario mafioso possa capirne qualcosa di teatro, ad usarle nel testo.\nI consigli di Cheech si rivelano geniali per intuizione e profondit\u00e0, e a poco a poco conquista la fiducia di David, sino a diventare il vero autore del nuovo copione, completamente riscritto con i suoi consigli, pur rimanendo nell'ombra. Cheech prende talmente a cuore questa sua nuova dote di scrittore improvvisato da non poter pi\u00f9 sopportare l'interpretazione di Olive, non esitando ad eliminarla in nome dell'arte a prezzo della sua stessa vita. Infatti Nick Valenti, insospettitosi, lo fa eliminare. Cheech morir\u00e0 fra le braccia di David il quale diventa consapevole di non essere mai stato un artista all\u2019altezza del genio di Cheech."}
{"id": "602504", "revid": "438678", "url": "https://it.wikipedia.org/wiki?curid=602504", "title": "La dea dell'amore", "text": "La dea dell'amore (\"Mighty Aphrodite\") \u00e8 un film del 1995 diretto da Woody Allen.\nTrama.\nLenny Weinrib, giornalista sportivo, si lascia convincere dalla moglie Amanda, che intende aprire una galleria d'arte, ad adottare un bambino. La coppia decide allora di adottare Max, un bambino che fu lasciato in un istituto dalla madre appena nato. Il piccolo cresce e diventa un ragazzino intelligentissimo; i genitori, invece, sono in piena crisi. Amanda trascura Lenny per il lavoro e ha una relazione con un gallerista. Lenny, resosi conto della grande intelligenza del bambino, decide di rintracciare la madre naturale e, con uno stratagemma, riesce a scoprire che si chiama Linda Ash (in arte Judy Orgasm) e che fa come lavoro la prostituta e l'attrice porno.\nLenny la avvicina e finisce per stringere con lei un rapporto d'amicizia senza alcuna implicazione sessuale. L'uomo infatti vorrebbe farle cambiare vita, ma i suoi sforzi sono inutili. Dopo essere venuto a conoscenza che Amanda lo vuole lasciare per il gallerista e dopo aver convinto il protettore di Linda a non sfruttarla pi\u00f9, Lenny le fa conoscere Kevin, un giovane pugile poco intelligente e molto tradizionalista al quale non racconta il passato della ragazza. La relazione non funziona e quando Lenny la va a trovare per consolarla, finisce per fare l'amore con lei.\nDopo un po' di tempo Lenny e Amanda tornano insieme, Linda invece trova un uomo di cui si innamora e lo sposa. Successivamente Lenny incontra Linda in un negozio di giocattoli e viene a conoscenza del fatto che lei ha cambiato lavoro ed \u00e8 felicemente sposata. Linda ha avuto una figlia da Lenny, ma non glielo rivela. Anche Lenny non spiega a Linda che suo figlio \u00e8 il neonato che la ragazza aveva abbandonato quando era rimasta incinta anni prima."}
{"id": "602505", "revid": "4744781", "url": "https://it.wikipedia.org/wiki?curid=602505", "title": "Parlamentarismo", "text": ""}
{"id": "602506", "revid": "767487", "url": "https://it.wikipedia.org/wiki?curid=602506", "title": "Tutti dicono I Love You", "text": "Tutti dicono I Love You (\"Everyone Says I Love You,\" letteralmente \"Tutti dicono che ti amo\") \u00e8 un film del 1996 diretto dal regista statunitense Woody Allen.\nTrama.\nDjuna detta \"Dj\", una sveglia adolescente, racconta le contorte faccende amorose della sua famiglia allargata con un padre, un patrigno e due sorellastre. I suoi genitori, infatti, sono divorziati, ma sono rimasti in ottimi rapporti, e mentre suo padre Joe, uno scrittore che vive tra Parigi e New York non riesce a trovare una nuova donna, la madre Steffi si \u00e8 risposata con Bob, un convinto democratico gi\u00e0 padre di tre femmine ed un maschio: Skylar, Lane, Laura e Scott. Questo equilibrio sembra distruggersi appena l'amore fa capolino nella vita di tutti: Joe si innamora di una splendida donna, Von, e fa di tutto per farla innamorare di lui; Skylar, proprio poco dopo l'annuncio di matrimonio con Holden, un bravo ragazzo, un po' timido e impacciato, inizia a farsi corteggiare da Charles, un ex detenuto appena liberato grazie a una delle tante campagne politiche di sensibilizzazione condotte da Steffi; Lane e Laura iniziano a corteggiare lo stesso ragazzo, il rampollo di una famiglia milionaria newyorkese, anche se sanno che solo una verr\u00e0 scelta; infine un altro tipo d'amore, quello per il proprio paese, fa diventare repubblicano Scott, mandando in bestia Bob.\nAlla fine Skylar sposa comunque il suo promesso sposo, scoprendo che l'ex detenuto \u00e8 ancora un terribile criminale; Von lascia andare Joe e torna dal marito; Lane e Laura tornano inseparabili e trovano due ragazzi differenti; Scott scopre di avere un'arteria intasata, che gli portava poco sangue al cervello, e solo per questo era diventato improvvisamente repubblicano.\nCaratteristiche.\n\"Tutti dicono I Love You\" \u00e8 un grande omaggio al cinema degli anni d'oro di Hollywood: ha una sceneggiatura lieve e brillante, un cast corale formato da una gran quantit\u00e0 di star, e frequenti numeri musicali, cantati dagli attori stessi e realizzati con brani famosi. La storia si svolge in tre scenografie diverse, che corrispondono alle tre citt\u00e0 preferite di Woody Allen: New York (scenario principale), Parigi (casa di Joe) e Venezia (luogo di vacanza dove Joe incontra Von).\nIl film \u00e8 disseminato di omaggi ai Fratelli Marx ed in particolar modo a Groucho Marx, primaria fonte di ispirazione di Allen: nella scena della festa, dopo una coreografia con vari Groucho, abbigliati ognuno con un costume di un suo vecchio film, tutti i partecipanti, donne incluse, portano dei baffi neri e un sigaro nella mano."}
{"id": "602509", "revid": "2007983", "url": "https://it.wikipedia.org/wiki?curid=602509", "title": "Cromatura", "text": "La cromatura \u00e8 un rivestimento di cromo su un manufatto di ferro, acciaio o plastica per motivi funzionali o estetici.\nProcedimento.\nEsistono due processi di cromatura: \nCi sono sostanzialmente 3 configurazioni di bagni: elettrolita a base di sali al cloruro, elettrolita a base di sali al solfato, elettrolita misto a base di sali al solfato e cloruri. Si utilizzano anodi insolubili di grafite per evitare il fenomeno di ossidazione del cromo agli anodi.\nLa cromatura pu\u00f2 essere effettuata in vari modi:"}
{"id": "602511", "revid": "767487", "url": "https://it.wikipedia.org/wiki?curid=602511", "title": "Harry a pezzi", "text": "Harry a pezzi (\"Deconstructing Harry\") \u00e8 un film del 1997 scritto, diretto e interpretato da Woody Allen.\nIl film \u00e8 stato uno dei candidati al premio Oscar 1998 per la migliore sceneggiatura originale.\nTrama.\nUna donna di nome Lucy va a casa del suo ex, lo scrittore Harry Block, per affrontarlo: \u00e8 infuriata perch\u00e9 nel suo ultimo romanzo ha descritto in maniera non troppo velata il rapporto fedifrago che ebbero anni addietro. Lucy estrae una pistola e minaccia prima di uccidersi, poi di uccidere Harry, il quale le spiega di stare gi\u00e0 soffrendo in quanto la sua ultima fidanzata, Fay, lo ha lasciato per il suo miglior amico Larry.\nIn terapia Harry si rende conto di non essere cambiato da quando era giovane e ossessionato dal sesso; il giorno seguente lo scrittore dovrebbe andare alla sua vecchia universit\u00e0 (da cui era stato espulso) per una cerimonia in suo onore, ma non ha nessuno che lo accompagni: Block \u00e8 infatti disprezzato da gran parte delle persone che lo circondano, le quali lo accusano di sfruttare la loro vita come materiale per i suoi libri, esponendo pubblicamente i loro fatti privati.\nHarry incontra un suo conoscente, Richard, preoccupato per la propria salute, e gli chiede di venire alla cerimonia universitaria. Poi va da Fay e la implora di annullare il fidanzamento con Larry per venire insieme a lui all'universit\u00e0, ma la donna deve sposarsi il giorno dopo. Deluso, quella notte lo scrittore assume la prostituta Cookie per avere un rapporto sessuale, per poi invitarla alla cerimonia.\nIl mattino seguente, Harry, Cookie e Richard partono e Harry decide di portare con s\u00e9 anche il figlio Hilliard, nonostante l'ex moglie glielo avesse espressamente vietato, \"rapendolo\". Lungo la strada il gruppo si ferma dalla sorellastra di Harry, Doris; quest'ultima \u00e8 una devota ebrea e disapprova la rappresentazione dispregiativa dei semiti nei romanzi di Harry. Durante il viaggio Harry ha modo di parlare con alcune proiezioni mentali dei personaggi da lui creati, i quali lo costringono ad affrontare alcune difficili verit\u00e0 della sua vita che nascondeva anche a s\u00e9 stesso. Poco prima di giungere a destinazione, Richard muore in auto a causa di un malore, poi Harry, una volta all'universit\u00e0, viene arrestato dalla polizia per il rapimento di Hillard, per possesso di una pistola (appartenente a Lucy) e per detenzione di droga (in realt\u00e0 di Cookie).\nLarry e Fay interrompono il loro matrimonio per pagare la cauzione di Harry e liberarlo dalla prigione e lo scrittore d\u00e0 loro la sua benedizione, anche se con riluttanza. Tornato al suo appartamento, Harry, in preda alla solitudine, immagina lo svolgimento della cerimonia universitaria con la presenza dei personaggi da lui creati. Resosi conto che lui pu\u00f2 vivere solo nell'arte, non nella vita, Harry supera il blocco dello scrittore e riprende a scrivere.\nProduzione.\n\"Harry a pezzi\", ventottesimo film di Woody Allen, \u00e8 stato girato principalmente nella citt\u00e0 di New York, negli Stati Uniti. Tra i luoghi del film vi sono Central Park e la West End Avenue, nel distretto di Manhattan, oltre alla Drew University, situata a Madison, nel New Jersey.\nDistribuzione.\nDopo essere stato presentato fuori concorso al Festival di Venezia (del quale fu il film d'apertura) il 26 agosto 1997, il film \u00e8 stato distribuito a partire dagli Stati Uniti dal 12 dicembre 1997.\nLe date di uscita nelle sale nelle altre principali nazioni sono le seguenti:\nRiconoscimenti.\n\"Harry a pezzi\" ha ricevuto i seguenti premi:\nIl film \u00e8 stato inoltre candidato per diversi altri premi, tra cui un Oscar e un Satellite Award:\nEdizioni home video.\nIn Italia l'edizione DVD del film \u00e8 distribuita a partire dal 19 novembre 2002 dalla Cecchi Gori Group.\nCitazioni e riferimenti.\nIl tema dell'universit\u00e0 che premia l'ex allievo \u00e8 un esplicito riferimento a \"Il posto delle fragole\" di Ingmar Bergman. La citazione da Bergman vuole essere talmente dichiarata, che l'automobile che Harry guida per andare all'universit\u00e0 \u00e8 una svedese Volvo."}
{"id": "602513", "revid": "767487", "url": "https://it.wikipedia.org/wiki?curid=602513", "title": "Celebrity (film)", "text": "Celebrity \u00e8 un film del 1998 diretto da Woody Allen.\nTrama.\nUn giornalista divorzia dalla moglie, si fidanza con una nuova compagna e non riesce a trattenersi dall'inseguire modelle sfolgoranti e cameriere intriganti. Vorrebbe ricominciare a scrivere un romanzo che troppo spesso ha dovuto abbandonare e tenta di sfondare a Hollywood come sceneggiatore. Finisce nella stanza di un divo hollywoodiano che gli propone un incontro ravvicinato con alcune disinibite starlette.\nProduzione.\nIl film \u00e8 stato girato a New York nella primavera del 1997.\nCharlize Theron ha sostituito all'ultimo momento l'attrice Saffron Burrows che doveva interpretare appunto il ruolo della top model."}
{"id": "602516", "revid": "767487", "url": "https://it.wikipedia.org/wiki?curid=602516", "title": "Accordi e disaccordi", "text": "Accordi e disaccordi (\"Sweet and Lowdown\") \u00e8 un film diretto da Woody Allen, con Sean Penn, Samantha Morton e Uma Thurman. Interamente girata a Manhattan, la pellicola rientra nel genere del falso documentario, cio\u00e8 un documentario imperniato su personaggi fittizi (sul modello di \"Nanuk l'eschimese\" e il precedente \"Zelig\" sempre di Allen): in questo caso il personaggio inventato \u00e8 Emmet Ray, la cui figura e vita sono ispirate a quelle di Django Reinhardt.\nTrama.\nEmmet Ray \u00e8 un chitarrista jazz che ha raggiunto un certo successo negli anni trenta grazie a una manciata di registrazioni per la RCA Victor, ma che \u00e8 scomparso dal palcoscenico in circostanze misteriose. Nonostante sia un ottimo musicista, Emmet \u00e8 ossessionato dal fatto di essere giudicato il secondo chitarrista jazz pi\u00f9 bravo al mondo dopo Django Reinhardt, giudizio che, sebbene condiviso per onest\u00e0 intellettuale e per la venerazione nei confronti dello stesso Reinhardt, non manca di mandarlo su tutte le furie. Emmet \u00e8 uno spendaccione, donnaiolo e ubriacone che crede che l'amore possa rovinare la sua carriera di musicista. A causa del suo disordinato stile di vita, giunge spesso in ritardo agli appuntamenti o arriva a non presentarsi del tutto agli spettacoli con il suo quintetto. Dopo la musica, il suo hobby preferito consiste nel prendere di mira con la pistola i topi nelle discariche, o andare a guardare i treni che passano.\nIn occasione di un doppio appuntamento insieme al suo batterista, Ray incontra Hattie, una timida lavandaia muta. Dopo aver superato un iniziale disappunto a causa della difficolt\u00e0 nella comunicazione, Ray e Hattie instaurano un rapporto affettuoso. Lei lo accompagna a Hollywood, dove Emmet deve suonare in un cortometraggio. Hattie viene nel frattempo notata da un regista e riesce cos\u00ec, anche se per brevissimo tempo, ad apparire nel grande schermo.\nNonostante la relazione che si sta creando, Ray, a causa della sua convinzione che l'amore possa rovinargli la carriera, decide improvvisamente di lasciare Hattie. Dopodich\u00e9, per un capriccio, decide di sposarsi con la bella e altolocata scrittrice Blanche Williams. Quest'ultima per\u00f2, vede Ray solamente come un esempio di vita delle classi inferiori e una fonte d'ispirazione per le sue opere letterarie. Gli riferisce inoltre che \u00e8 spesso tormentato da incubi, e che grida il nome di Hattie nel sonno. Quando Blanche tradisce Ray con il gangster Al Torrio, il chitarrista la lascia e torna da Hattie. Quest'ultima per\u00f2, nel frattempo si \u00e8 sposata e ha messo su famiglia. All'ennesimo appuntamento con un'altra donna, emerge in Ray il senso di solitudine e di pentimento per aver lasciato la ragazza che amava. Dopo questo sfogo, le composizioni di Ray verranno considerate leggendarie, e raggiungeranno il livello del grande Django Reinhardt.\nColonna sonora.\nLa colonna sonora \u00e8 basata su brani originali di Django Reinhardt ed Eddie Lang, riarrangiati e diretti da Dick Hyman ed eseguiti nelle parti per chitarra solista da Howard Alden. Quest'ultimo insegn\u00f2 a Sean Penn a suonare la chitarra per il suo ruolo nel film. Il grande chitarrista e compositore belga Django Reinhardt, di etnia sinti, attivo tra gli anni trenta e quaranta del novecento (morto nel 1953) \u00e8 l'idolo di Ray, ossessione e punto di riferimento: Reinhardt comparir\u00e0 persino in \"sogno\" al protagonista dopo un incidente."}
{"id": "602518", "revid": "767487", "url": "https://it.wikipedia.org/wiki?curid=602518", "title": "Criminali da strapazzo", "text": "Criminali da strapazzo (\"Small Time Crooks\") \u00e8 un film del 2000 diretto e interpretato da Woody Allen.\nTrama.\nRay e i suoi amici decidono di svaligiare una banca e, a tale scopo, affittare un locale vicino e da l\u00ec scavare un tunnel che porti alla banca stessa. Nel frattempo Frenchy, la moglie di Ray, far\u00e0 da copertura vendendo biscotti. Il piano della rapina fallisce miseramente, e tuttavia il gruppo diviene milionario con la sola vendita di biscotti.\nNasce una vera e propria azienda.\nFrenchy, ormai ricca, organizza una grande festa, durante la quale, per caso, ascolta i commenti di alcuni invitati che definiscono lei e Ray volgari e ridicoli. Allora chiede a un certo David, di cui ha molta stima, di educare lei e il marito cos\u00ec che anche loro possano entrare nell'alta societ\u00e0. Ben presto Ray si stufa di tutto ci\u00f2, e mentre Frenchy continua a \"istruirsi\", il rapporto tra i due peggiora al punto che decidono di separarsi.\nFrenchy parte con David per l'Europa; mentre \u00e8 l\u00ec, purtroppo, viene richiamata urgentemente in America: i contabili della sua compagnia - tutto \u00e8 a lei intestato - l'hanno frodata e non le \u00e8 rimasto pi\u00f9 nulla. David si rivela essere un opportunista e allontana la donna bruscamente.\nIntanto Ray progetta il furto di una collana di enorme valore da compiersi durante un party cui \u00e8 stato invitato. Sua intenzione \u00e8 sostituire il gioiello con una copia: sebbene riesca ad aprire la cassaforte, si confonde malamente e, invece di rubare l'originale, intasca nuovamente il falso. Viene poi a sapere del fallimento della moglie e la sera stessa corre a incontrarla. Tentando di consolarla, le mostra l'oggetto rubato: ma Frenchy si accorge immediatamente che la collana \u00e8 un falso e informa Ray.\nSembra che non ci sia via di scampo dalla miseria, ma la donna mostra un portasigarette appartenuto al duca di Windsor e da lei regalato a David: quando quest'ultimo s'era rifiutato di restituirlo date le difficolt\u00e0 economiche in cui Frenchy si trovava, lei l'aveva rubato. Con la vendita del portasigarette Ray e Frenchy potranno assicurarsi un buon futuro.\nCuriosit\u00e0.\nIl film \u00e8 liberamente ispirato a \"I soliti ignoti\" di Mario Monicelli."}
