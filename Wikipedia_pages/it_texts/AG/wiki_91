{"id": "634790", "revid": "287204", "url": "https://it.wikipedia.org/wiki?curid=634790", "title": "Scabdates", "text": "Scabdates \u00e8 il secondo album live ufficiale dei The Mars Volta, pubblicato nel 2005 e contenente pezzi registrati tra il maggio 2004 e il maggio 2005, durante il tour di supporto a Frances the Mute.\nIl disco.\nSebbene il disco contenga dodici tracce vi sono rappresentati solo tre degli album della band; molti dei pezzi sono ampliamenti di temi musicali che appaiono in altri lavori, o pezzi completamente nuovi. Per esempio, la lunga introduzione di \"Cicatriz\", che si lega a \"Haruspex\", comprende circa 48 minuti dell'intero disco e include una lunga improvvisazione che si pu\u00f2 ritrovare in \"Cassandra Gemini\" (questo pezzo fu registrato il 12 maggio 2005, quasi un anno prima della pubblicazione di Frances the Mute).\nI The Mars Volta hanno apertamente incoraggiato lo scambio di bootleg dei loro spettacoli, ma Scabdates \u00e8 stato apprezzato da molti fan per l'eccellente qualit\u00e0 del suono e per essere stato il primo album ufficiale del gruppo a contenere le lunghe sperimentazioni che i The Mars Volta eseguono dal vivo. Le critiche non sono mancate, e ad esempio IGN ha descritto l'album come \u201cun vagabondare musicale senza meta, che alcuni considerano un'opera geniale e altri un vuoto esercizio di presuntuosa masturbazione musicale\u201d. Qualunque sia la propria l'opinione sullo stile della band, si tratta senza dubbio del motivo del grande disaccordo tra gli ammiratori e i critici degli spettacoli dei The Mars Volta. Un altro aspetto criticato delle improvvisazioni live della band \u00e8 la sproporzionata presenza di Omar Rodr\u00edguez-L\u00f3pez nel sound, mentre gli altri musicisti hanno a disposizione tempi e spazi relativamente minori.\nNonostante la musica di Scabdates sia stata presa quasi completamente da spettacoli dal vivo, non \u00e8 completamente uguale a come \u00e8 stata suonata; \"Part IV\" in \"Cicatriz\" comprende un collage psichedelico di suoni di otto minuti tratto da altre performance live del gruppo che non si trovava nella versione iniziale, e \"Abrasions Mount The Timpani\" comprende campionamenti sonori di bambini che piangono e di annunci aeroportuali registrati da Omar durante gli spostamenti per il tour.\nIl packaging contiene fotografie di Danielle Van Ark. L'album termina con Cedric che dice ai fan urlanti di andare a casa e lavarsi.\nFormazione.\nAltri musicisti.\nHenry Trejo\nAmery Awol Smith\nJesse Isaacs\nJerry Riccardi\nJoe Paul Slaby\nDan Hadley\nShaun Sebastian\nKeith Mitchell\nJonathan Debaun\nGreg Nelson\nSteve Taylor\nLalo Medina\nPaul Drake\nRegistrazioni.\n05/05/2005 - Roseland Ballroom - New York City, NY\nAbrasions Mount The Timpani\nTake the Veil Cerpin Taxt\n05/06/2005 - Roseland Ballroom - New York City, NY\nGust of Mutts\n05/12/2004 - The Wiltern - Los Angeles, CA\nHaruspex\nCicatriz\nCicatriz, Pt. I\nCicatriz, Pt. II\nCicatriz, Pt. III\nCicatriz, Pt. IV\n05/13/2004 - The Wiltern - Los Angeles, CA\nCaviglia\n10/08/2005 - McAfee Coliseum - Oakland, CA\nConcertina\nSconosciuto\nAnd Ghosted Pouts\n(Sembra forse una registrazione in studio, per la differenza nella qualit\u00e0 sonora. Il rumore dovuto alla caduta di un piatto potrebbe essere una trovata per mascherare l'unione tra i pezzi)."}
{"id": "634794", "revid": "158286", "url": "https://it.wikipedia.org/wiki?curid=634794", "title": "Coniugi Squalor", "text": ""}
{"id": "634800", "revid": "125070170", "url": "https://it.wikipedia.org/wiki?curid=634800", "title": "Actitis hypoleucos", "text": "Il piro-piro piccolo (Actitis hypoleucos ()) \u00e8 un uccello della famiglia degli Scolopacidi.\nDescrizione.\nQuesto piccolo uccello presenta un colore beige sul dorso fino sul petto, mentre il ventre \u00e8 bianco latte, le zampe sono lunghe circa tre centimetri, poco pi\u00f9 del becco.\nBiologia.\nSono riconoscibili le movenze di questo piccolo uccello dei greti e delle paludi, che come gli altri Piropiro, solitamente quando cammina muove la coda in alto ed in basso ripetutamente.\nNidifica in primavera inoltrata.\nDistribuzione e habitat.\nIl piro piro piccolo \u00e8 ampiamente diffuso in Europa, Asia, Africa e Australia. In Italia nidifica ovunque ci siano corsi d'acqua."}
{"id": "634801", "revid": "1610933", "url": "https://it.wikipedia.org/wiki?curid=634801", "title": "Piro piro piccolo", "text": ""}
{"id": "634802", "revid": "163662", "url": "https://it.wikipedia.org/wiki?curid=634802", "title": "Collalto", "text": "I Collalto (o \"di Collalto\"), sono una nobile casata di origine longobarda, che prende il proprio nome dall'omonima localit\u00e0, oggi frazione del comune di Susegana in provincia di Treviso.\nLe origini.\nNon si hanno prove certe sulle origini dei Collalto, ma sembrano veritiere le tradizioni che ritengono questa famiglia longobarda. Si pu\u00f2 ragionevolmente ipotizzare che essi facessero parte di quell'aristocrazia guerriera che, con l'arrivo dei Franchi di Carlo Magno e la caduta di re Desiderio, pass\u00f2 da una sudditanza all'altra senza perdere le proprie prerogative di nobili.\nIl primo membro documentato \u00e8 Rambaldo I: il 25 ottobre 958 (o 959) il re d'Italia Berengario II e suo figlio Adalberto emisero un diploma con il quale gli donavano, probabilmente \"ex novo\", la curia di Lovadina, con tutte le sue pertinenze, e il vicino bosco del Montello. Si trattava di zone strategiche, situate presso alcuni guadi sul fiume Piave; il sovrano era evidentemente interessato a difendere la Marca di Verona (da cui dipendeva anche il Trevigiano) dopo che questa era stata devastata dagli Ungari nei decenni precedenti.\nNel documento Rambaldo viene detto \"dilecto fideli nostro\", ma non compare alcun riferimento alla carica di conte di Treviso. Il titolo \u00e8 per\u00f2 attestato in uno scritto del 971 quando lo stesso Rambaldo, testimone ad un placito tenuto a Verona dal patriarca di Aquileia Reginaldo, \u00e8 indicato come \"Comes Comitato Tarvisianense\". Si presume, di conseguenza, che egli fosse stato nominato tale tra il 960 e il 971.\nSappiamo, inoltre, che Rambaldo aveva sposato la figlia di Berengario, Gisla. Tutto questo suggerisce che i primi membri della famiglia avessero aderito al partito dell'imperatore del Sacro Romano Impero nella lotta che oppose quest'ultimo al Papato (erano gli anni del \"Privilegium Othonis\"). Ne \u00e8 ulteriore prova il diploma emesso nel 980 dall'imperatore Ottone II di Sassonia con il quale trasmetteva al conte di Treviso i diritti di Camera Regia sui suoi possedimenti nel comitato di Ceneda, compresi tra i torrenti Soligo e Raboso.\nA partire da Rambaldo la genealogia dei Collalto continua ininterrotta sino ai giorni nostri. Dei suoi figli vengono ricordati: Byanzeno o Bianchino I, considerato capostipite dei Caminesi; Rambaldo II, che pure ottenne dall'imperatore vari privilegi; Gaiberto o Giberto. Apparteneva a questa famiglia anche Almerico, vescovo di Treviso attestato nel 1003.\nTra i privilegi ricevuti da Rambaldo II, va ricordato quello del 994 quando Ottone III di Sassonia gli conferm\u00f2 i propri diritti di conte sulla citt\u00e0 di Treviso, donandogli altres\u00ec alcuni mansi in varie localit\u00e0 del Trevigiano. Oltre a questi, anche un manso reale ubicato tra Mestre, Paureliano e Brendole, ovverosia tra Mestre, Parlan e Brendole; tale indicazione costituisce al momento il pi\u00f9 antico documento attestante l'esistenza di Mestre.\nGi\u00e0 prima dell'anno Mille, quindi, il loro patrimonio consisteva in numerose propriet\u00e0 sparse tra i comitati di Treviso, Ceneda, Padova e Vicenza e, in particolare, nella giurisdizione sul territorio compreso tra il Piave, il Montello, la linea Montebelluna-Musano e la via Postumia.\nTitoli e Nobili.\nL'albero genealogico della famiglia Collalto non \u00e8 stato mai studiato approfonditamente, ma prendendo le varie informazioni sugli studi finora editi.\nConti di Collalto e San Salvatore.\nIl primo conte di cui si hanno certe e sicure fonte storiche fu Rambaldo o Regimbaldo, nome tipicamente longobardo che avvalora la tesi che sostiene l'origine longobarda della faglia Collalto.\nPrincipi di Collalto e San Salvatore.\nNotizie sul titolo di Principe sono assai pi\u00f9 scarse.\nTra papato e impero.\nDurante il periodo che li vide a capo della citt\u00e0 di Treviso, i Collalto dimostrarono una politica altalenante nei confronti delle autorit\u00e0 imperiale ed ecclesiastica. Se in un primo tempo, come si \u00e8 visto, essi si dimostrarono fedeli sudditi del sovrano (cosa che permise loro di ampliare e consolidare il proprio potere), negli anni successivi tessero solidi legami anche con la Chiesa mediante la fondazione di chiese, monasteri e ospedali. Spicca tra tutti l'abbazia di Nervesa, eretta nelle loro propriet\u00e0 del Montello da Rambaldo III e dal 1062 passata sotto la diretta protezione del pontefice, ovvero fuori dalla giurisdizione del vescovo di Treviso.\nL'allontanamento dalla fazione imperiale fu confermata a partire dal 1080 circa, con la lotta per le investiture. La cosa gener\u00f2 una netta spaccatura all'interno della vita pubblica trevigiana: mentre i conti di Treviso sostenevano la causa del Papato, il vescovo Rolando di Parma, appoggiava apertamente Enrico IV il Salico. La rivalsa del sovrano non tard\u00f2 visto che alla famiglia venne revocato il titolo comitale che venne trasferito a Valfredo di Desenzano.\nSuccessivamente i Collalto rientrarono nelle grazie dell'imperatore: nel 1116 Enrico V accolse l'esplicita richiesta dei figli di Rambaldo III, Ensedisio e Guido, e ripristin\u00f2 loro titoli, privilegi e concessioni dietro il pagamento di un'ammenda di 800 libre (riuscirono a saldarla solo vendendo alcuni beni siti attorno a Mestre).\nIl Basso Medioevo.\nNel 1108 i Conti di Collalto eressero la Torre di Mestre dando cos\u00ec origine al nuovo sito (castello) della citt\u00e0.\nIl vecchio Castello era sul sito del Castrum romano, \"Castelvecchio\") si ergeva la dove si separavano i due rami del fiume Marzenego, ad occidente del borgo di San Lorenzo, pressappoco dove sorgeva l'ex ospedale Umberto I (l'accesso dal Terraglio era l'attuale via Castelvecchio).\nIl primo centro fortificato di Collalto, posto su una collina rivolta al fiume Piave, \u00e8 verosimilmente databile attorno al 1110 quando ad Ansedisio (o Ensedisio) furono assegnate quelle terre per controllare i guadi sul fiume. \u00c8 documentata l'organizzazione amministrativa dei Collalto nel 1138.\nGli scritti antichi ricordano che Arsedisio e Widotto cedettero, nel 1117, alcuni territori della odierna provincia di Venezia all'Abbazia Sant'Ilario di Venezia, tra i quali Mirano, Scaltenigo, Vetrego: questi beni che erano stati ereditati da una loro ava, tale Gisla, moglie di Guido da Spoleto.\nNel 1245 il conte Schenella III acquist\u00f2 la collina di San Salvatore, nei pressi di Susegana, da parte del podest\u00e0 di Treviso Alberico da Romano.\nGiuliana, figlia di Rambaldo VI, fond\u00f2, ai primi del XIII secolo, il monastero dei Santi Biagio e Cataldo a Venezia e, per aver dedicato l'intera vita al soccorso dei poveri, fu popolarmente considerata una santa.\nIl centro del potere dei Collalto era centrato sui castelli di Collalto e di San Salvatore e quando nel 1312 (o 1321) Rambaldo VIII ricevette dall'imperatore Enrico VII la piena giurisdizione feudale, la contea divenne quasi un principato indipendente con leggi proprie (da ricordare gli \"Statuta Collalti\"). Mentre il castello di Collalto controllava amministrativamente anche le localit\u00e0 di Falz\u00e8 di Piave, Sernaglia (ora comune Sernaglia della Battaglia), Barbisano (ora frazione di Pieve di Soligo) e Refrontolo, quello di San Salvatore amministrava Santa Lucia di Piave, Colfosco di Susegana e Susegana.\nInteressante fu la figura di Schinella VI. Per due anni (1379 - 1380) fu al servizio del Patriarca di Aquileia, nel 1387 lo si ritrova, in qualit\u00e0 di \"conte palatino\", al seguito di Gian Galeazzo Visconti in Francia. Ma nel 1390 fu segnalato al servizio di Francesco Da Carrara contro i Visconti tanto che, quando Francesco mor\u00ec (1393, fu tra i nobili presenti al funerale. Nel 1394 combatteva con i Da Camino a Ferrara e, nel 1395, fu a servizio dei Da Polenta a Rimini. Per aver sconfitto gli Ungari, invasori del Veneto, ricevette le riconoscenze (1413) del Doge della Repubblica di Venezia. Sembra sia spirato nel 1415.\nLa Repubblica di Venezia.\nDunque i Collalto, pur conservando formalmente la loro indipendenza, divennero patrizi della Repubblica di Venezia rivestendo incarichi nella magistratura e partecipando alla difesa della citt\u00e0. Ne \u00e8 esempio Toso da Collalto che si distinse in diverse imprese belliche: dal 1527 al 1533 fu prevalentemente in Lombardia, escluso il 1532, quando fu impegnato presso l'isola di Corf\u00f9. Morir\u00e0 attorno al 1540.\nNel 1623 Ferdinando II d'Asburgo, per ringraziare Rambaldo XIII degli indispensabili aiuti militari, assegn\u00f2 alla famiglia alcuni territori e castelli in Moravia.\nNel 1806 Napoleone abol\u00ec le organizzazioni feudali e la contea si trasform\u00f2 nel comune di San Salvador, attualmente comune di Susegana.\nDall'Impero Asburgico ad oggi.\nNel 1822, caduto da tempo Napoleone, gli Asburgo assegnarono ai primogeniti dei Collalto il titolo di principi dell'Impero. Primo fu Odoardo III (1747- 1833), con i titoli di \"Principe di Collalto e San Salvatore, Patrizio Veneto e Nobile di Treviso; Comandante dell'Arsenale di Venezia, Podest\u00e0 di Brescia, Inquisitore di Stato, Capo del Consiglio dei X, Generale a Palma e Ciambellano imperiale\".\nLa prima guerra mondiale.\nLo scoppio della prima guerra mondiale vede i Collalto, di cittadinanza austriaca, trasferirsi in Austria; finita la guerra 1915-18 il governo italiano sequestr\u00f2 i beni dei sudditi austriaci, ed i contadini sopravvissuti al disastro della guerra, forti delle promesse udite nelle trincee, sperano di liberarsi dal giogo umiliante della mezzadria. Sono anni di inganni, di intimidazioni, durante i quali il Co. Collalto trama il ritorno alla vecchio sistema della mezzadria alleandosi con la violenza dei primi fascisti.\nAttualit\u00e0.\nOra i terreni delle localit\u00e0 dei Collalto e del Castello di San Salvatore sono valorizzati da una azienda vinicola gestita dagli attuali discendenti."}
{"id": "634803", "revid": "599013", "url": "https://it.wikipedia.org/wiki?curid=634803", "title": "Roberto Romano", "text": "Carriera.\nDopo la trafila nei campionati giovanili del Canada, Roberto Romano fece il suo esordio tra i professionisti nella stagione 1982-83, dividendosi tra la squadra NHL dei Pittsburgh Penguins (3 incontri) e il farm team dei Baltimore Skipjacks. Romano non fu scelto nel Draft NHL, ma venne acquistato come free agent. Rimase sotto contratto con la squadra di Pittsburgh per cinque stagioni (123 presenze, cui si aggiungono quelle con i farm team), fino al 1986-1987, quando pass\u00f2 ai Boston Bruins, con cui per\u00f2 gioc\u00f2 un solo incontro, subendo peraltro 6 reti.\nDopo una stagione ai margini in AHL, Romano si trasfer\u00ec in Italia (paese in cui l'hockey in quel periodo fu in grande crescita) nella stagione 1987-1988, all'HC Merano.\nNel stagione 1989-1990 si trasfer\u00ec all'Hockey Club Bolzano e con i biancorossi vinse lo scudetto.\nDopo una sola stagione Romano lasci\u00f2 l'Alto Adige per accasarsi a Milano, sponda Devils dove gioc\u00f2 per tre stagioni, vincendo due scudetti (1992 e 1993) e un'Alpenliga (1992). In quegli anni raggiunse anche la maglia azzurra.\nAlla fine della stagione 1992-93, si trasfer\u00ec nuovamente negli Stati Uniti, ancora a Pittsburgh: fu una stagione amara, con due sole presenze in NHL e 11 in IHL ai Cleveland Lumberjacks. A fine stagione, Romano si ritir\u00f2 dal ghiaccio giocato."}
{"id": "634806", "revid": "49022", "url": "https://it.wikipedia.org/wiki?curid=634806", "title": "Regno di Elmet", "text": ""}
{"id": "634808", "revid": "986213", "url": "https://it.wikipedia.org/wiki?curid=634808", "title": "Gallesi", "text": "I gallesi (lingua gallese: \"Cymry\") sono una popolazione e gruppo etnico associati al Galles e alla cultura e lingua gallese. \"I gallesi\" pu\u00f2 riferirsi a persone native del Galles e persone di discendenza gallese che condividono un patrimonio culturale e origini ancestrali.\nIn Galles, la lingua gallese \u00e8 protetta dalla legge. Il gallese, lingua appartenente alla famiglia delle lingue celtiche, rimane la lingua predominante in molte parti del Galles, in particolare nel Galles settentrionale e in alcune parti del Galles occidentale, sebbene l'inglese sia la lingua predominante nel Galles meridionale. Nonostante il diffuso utilizzo del gallese in Galles, la maggior parte dei gallesi, causa la lunga dominazione inglese, parla la lingua inglese. La lingua gallese \u00e8 comunque insegnata nelle scuole di tutto il Galles ed anche nelle regioni in cui i gallesi parlano prevalentemente l'inglese; la lingua gallese \u00e8 spesso parlata a casa tra la famiglia o in altri contesti informali. \nAnche nelle aree prevalentemente anglofone del Galles, molte persone gallesi parlano a livello bilingue o semi-fluente la lingua gallese o, in vari gradi, sono capaci di parlare o comprendere la lingua anche a livelli limitati o colloquiali. Circa il 29% della popolazione afferma di parlare fluentemente o in base giornaliera il gallese che, ultimamente, sembra essere addirittura in aumento, in particolare nelle aree urbane, mentre risulta in diminuzione l'utilizzo nelle aree rurali.\nLa maggior parte dei gallesi appartiene alla Chiesa in Galles, membro della Comunione anglicana."}
{"id": "634811", "revid": "1573940", "url": "https://it.wikipedia.org/wiki?curid=634811", "title": "Porphyrio porphyrio", "text": "Il pollo sultano comune (Porphyrio porphyrio ) \u00e8 un uccello della famiglia dei Rallidi diffuso in Europa e Nordafrica.\nDescrizione.\nIl pollo sultano comune \u00e8 un rallide piuttosto grande e tozzo, lungo 38\u201350\u00a0cm e con un'apertura alare di 90\u2013100\u00a0cm . Ha un grosso becco triangolare di colore rosso sormontato da uno scudo frontale dello stesso colore, zampe di colore variabile dal rosso al rosso-rosato con dita lunghe e sottili, e iride rossa. La colorazione del piumaggio \u00e8 molto variabile; le regioni superiori e ali di colore blu-viola scuro, le piume del sottocoda sono bianche. I sessi sono simili; le femmine sono pi\u00f9 piccole, e hanno inoltre scudi frontali meno pronunciati. I maschi pesano 720-1000 g e le femmine 520-870 g.\nGli esemplari giovani sono simili agli adulti, ma hanno il piumaggio meno vistoso; alcuni esemplari mantengono la livrea giovanile anche in et\u00e0 adulta. I giovani della sottospecie nominale hanno la faccia, la parte anteriore del collo e il petto di colore grigio chiaro, mentre la gola \u00e8 quasi bianca; la colorazione delle ali \u00e8 identica a quella degli esemplari adulti, ma le zone di pelle nuda sono di colore pi\u00f9 sbiadito.\nBiologia.\nAlimentazione.\nI polli sultani si cibano di piante e di animali. Mangiano fiori e foglie di piante acquatiche e salgono sugli alberi per mangiarne le bacche, specialmente le more di gelso. Mangiano pure molluschi, crostacei e altri piccoli animali che trovano sulle piante nelle acque basse. Lo studio della dieta dei polli sultani \u00e8 in parte facilitato dal fatto che essi si costruiscono delle \u00abpiattaforme di alimentazione\u00bb, costituite di piante, che molto spesso si trovano ricoperte dai resti dei loro pasti. Non si sa se tutti i polli sultani si costruiscono queste \u00abpiattaforme di alimentazione\u00bb, ma \u00e8 certo che i polli sultani comuni della Spagna meridionale e dell'Australia occidentale le costruiscono. Questi uccelli si nutrono spesso di girini e di insetti acquatici; inoltre, si sono spesso ritrovati gusci di lumache. Infine, macchie di sangue indicano che questi animali si nutrono anche di sanguisughe. \u00c8 risaputo che nella Spagna meridionale il pollo sultano si nutre anche di serpenti d'acqua.\nRiproduzione.\nGeneralmente il pollo sultano ha una stagione riproduttiva ben determinata, ma all'interno del suo vasto areale il periodo varia da una zona all'altra, in correlazione al picco delle piogge nella maggior parte delle localit\u00e0, o in estate nelle zone dal clima pi\u00f9 temperato. Costruisce il nido nel fitto dei canneti. Il maschio si esibisce in un elaborato rituale di corteggiamento, prendendo con il becco ciuffi di erbacce acquatiche e inchinandosi verso la compagna, il tutto mentre emette dei richiami striduli. Nelle regioni occidentali dell'areale i polli sultani tendono ad avere abitudini monogame, mentre in quelle orientali \u00e8 molto praticata la nidificazione comunitaria di gruppo. In quest'ultimo caso, questi gruppi possono essere costituiti da pi\u00f9 esemplari di ambo i sessi che condividono un nido comune o da famiglie \u00aballargate\u00bb comprendenti anche \u00abaiutanti\u00bb appartenenti alle nidiate precedenti.\nCirca due settimane dopo l'inizio del corteggiamento, le coppie cominciano a costruire il nido disponendo in pile diverse piante e fissandole poi a steli di piante acquatiche, cos\u00ec da ancorarlo e anche da mimetizzarlo. Il nido ha un diametro di 25\u00a0cm ed \u00e8 alto anche 50\u00a0cm e termina con un tetto di 5\u20138\u00a0cm di altezza. Di lato costruiscono una passerella di 5\u20136\u00a0cm che conduce quasi ad angolo retto entro il nido. Alcune volte la passerella, anch'essa formata di piante disposte in pile, pu\u00f2 estendersi per 25\u00a0cm entro il folto della vegetazione, cos\u00ec da poter essere utilizzata dai genitori per lasciare il nido inosservati in caso di pericolo. Pi\u00f9 femmine possono deporre nello stesso nido e condividere gli impegni dell'incubazione. Ciascun uccello pu\u00f2 deporre 3-6 uova di colore variabile dal grigio-giallastro al camoscio-rossastro, ricoperte da macchioline bruno-rossastre. Un nido comunitario pu\u00f2 comprendere fino a 12 uova. L'incubazione dura 23-27 giorni, ed \u00e8 portata avanti da entrambi i genitori, cos\u00ec come dagli aiutanti, nel caso fossero presenti. I pulcini, precoci, sono ricoperti da un fitto piumino nero e sono in grado di lasciare il nido poco dopo la schiusa della uova, sebbene spesso trascorrano i primi giorni nel nido. Vengono nutriti da entrambi i genitori (e da tutti i membri del gruppo) per 10-14 giorni, dopodich\u00e9 iniziano ad andare in cerca di cibo da soli.\nDistribuzione e habitat.\nIl pollo sultano comune occupa un vasto areale che comprendente Europa sud-occidentale e meridionale e Nordafrica.\nParimenti a quasi tutti i membri della famiglia dei Rallidi, i polli sultani vivono presso l'acqua, fra la densa vegetazione acquatica che circonda i laghi, gli stagni e le paludi, come pure i corsi d'acqua. Grazie alle loro lunghe dita sono in grado di camminare sulle ninfee e sulle foglie di altre piante che crescono sulla superficie dell'acqua. I polli sultani sono uccelli timidi che si aprono la strada fra l'ammasso della vegetazione dando colpi di coda a ogni passo che fanno, al pari delle folaghe e delle gallinelle d'acqua. Nuotano bene e spesso salgono sugli alberi, dove si appollaiano per la notte.\nIntroduzioni.\nOgni tanto, in Gran Bretagna e altrove, dei polli sultani fuggono dalle voliere dove vengono allevati. \nAlcuni esemplari, introdotti nel territorio di Pembroke Pines sul finire degli anni '90, sono sfuggiti al controllo, insediandosi successivamente in molte aree della Florida meridionale, ove sono ormai considerati un elemento stabile dell'avifauna locale. La specie \u00e8 stata ufficialmente inserita nella \"American Birding Association Checklist\" nel febbraio del 2013.\nTassonomia.\nAttualmente il Congresso Ornitologico Internazionale (2018) non riconosce alcuna sottospecie di pollo sultano comune.\nAlcune entit\u00e0 che in passato erano considerate sottospecie sono ora inquadrate come specie a s\u00e9 stanti. Tra queste:\nConservazione.\nSulla Lista Rossa della IUCN il pollo sultano \u00e8 elencato tra le specie a minor rischio (\"Least Concern\"). Nella regione mediterranea la specie sta diminuendo in seguito alla perdita dell'habitat, alla caccia e all'utilizzo di pesticidi, e necessita di particolare protezione. In Portogallo essa era quasi scomparsa nel corso del XIX e XX secolo, ma ultimamente, grazie alla protezione accordata e ad alcuni programmi di reintroduzione, \u00e8 nuovamente aumentata, seppur rimanga rara e a distribuzione frammentata. \nRelazioni con l'uomo.\nNell'antichit\u00e0.\nSecondo quanto raccontano Plinio il Vecchio e altri scrittori latini, sembrerebbe che i ricchi romani tenessero dei polli sultani come uccelli ornamentali nelle ville pi\u00f9 grandi e nelle abitazioni lussuose. All'epoca questa specie era considerata un uccello nobile ed era tra le poche specie di volatili che i romani non mangiavano.\nIn Polinesia.\nI polli sultani della sottospecie \"P. p. melanotus\" erano tenuti in grande considerazione dagli abitanti della Nuova Zelanda (dove ancora oggi vengono chiamati con il nome m\u0101ori di \"p\u016bkeko\") e delle Samoa (dove sono chiamati \"manuali'i\", letteralmente \u00abuccelli principali\u00bb), e in entrambe le localit\u00e0 erano tenuti come animali domestici. Il rosso era il colore maggiormente apprezzato dall'aristocrazia polinesiana, e a differenza di altri uccelli con zone del corpo di questo colore (come il fetonte codarossa, alcuni drepanidi hawaiiani, come l'i'iwi, e il pappagallo splendente rosso), il pollo sultano era l'unico a non avere rosse le piume, bens\u00ec la faccia, il becco e le zampe. Alle Samoa, in passato, solo i capitrib\u00f9 potevano tenere dei polli sultani come animali da compagnia, e i primi marinai europei che vi giunsero notarono uccelli di questo tipo, legati o tenuti in gabbia, considerati alla stregua di veri e propri animali domestici. Alcuni samoani, inoltre, consideravano il pollo sultano come l'incarnazione di un demone aggressivo e malizioso chiamato \"Vave\". Non vi \u00e8 testimonianza di polli sultani considerati come selvaggina o animali da pollame, a eccezione, forse, dei periodi di maggiore necessit\u00e0."}
{"id": "634812", "revid": "729019", "url": "https://it.wikipedia.org/wiki?curid=634812", "title": "Type 95 Black Medal", "text": "Il Type 95 (o anche Scout Type 95) \u00e8 stato un fuoristrada giapponese progettato nella seconda met\u00e0 degli anni trenta. Unico nella sua categoria a non essere basato su modelli americani, fu d'ideazione interamente nipponica e fu soprannominato dai soldati imperiali col nome di \"Daruma\", ovvero \"Medaglia Nera\".\nStoria.\nSviluppo.\nLe sue origini risalgono a dopo l'incidente di Mukden, quando nel 1932 la ditta Nihon Nainenki (ex Kurogane) ricevette dall'esercito le direttive per un mezzo a 4 ruote adatto ad impieghi sul campo. Nel 1935 il prototipo disegnato da Tetsushi Makita, persona gi\u00e0 nota nell'ambiente dell'industria leggera, fu accettato e dall'anno successivo inizi\u00f2 la produzione della nuova automobile Type 95 \"Kurogane\".\nProduzione e impiego operativo.\nIn totale furono prodotti 4.755 esemplari, in entrambe le versioni con carrozzeria aperta oppure furgonata. Disarmata e sprovvista di corazze, fu utilizzata per lo pi\u00f9 in Giappone o sul continente come auto di comando e ricognizione.\nCaratteristiche.\nIl veicolo era a trazione integrale 4 x 4 e pesava circa 1000 chili, la struttura era ottenuta mediante fogli d'acciaio stampati, esclusi i paraurti realizzati mediante tubi dello stesso materiale. Poich\u00e9 avrebbe dovuto operare in condizioni davvero difficili, specie in Manciuria e Cina settentrionale caratterizzate da terreni accidentati e poveri di strade, ebbe larghi pneumatici con un pesante battistrada e sospensioni indipendenti a doppia forcella anteriori, dotate di giunti cruciformi; le sospensioni dell'assale posteriore erano rigide e con mezze molle longitudinali. Il guidatore seduto a destra pilotava tramite uno sterzo circolare; alla sua sinistra e dietro erano disponibili altri due posti: nel retro si trovava inoltre una scatola degli attrezzi.\nIl motore era stato ricavato da quello di una motocicletta e dislocava 1399\u00a0cm\u00b3 (rapporto di compressione 5:1), erogava 33\u00a0CV, era raffreddato ad aria e aveva 2 cilindri con testa smontabile; l'accensione avveniva mediante un magnete e una batteria da 12 volt, posta dietro e a sinistra del guidatore, oppure con una manovella. Disponeva di un serbatoio da 35 litri con un consumo medio di quattro litri l'ora che consentiva quasi 9 ore di viaggio a velocit\u00e0 di crociera, aumentate di una grazie ai 4 litri della riserva. L'iniezione del carburante doveva essere regolata. La scelta di questo propulsore non era stata casuale: infatti non sarebbe stato facile trovare acqua nelle zone mancesi, tra l'altro soggette anche a basse temperature, ed era inoltre di semplice manutenzione."}
{"id": "634813", "revid": "1610933", "url": "https://it.wikipedia.org/wiki?curid=634813", "title": "Pollo sultano", "text": ""}
{"id": "634814", "revid": "729019", "url": "https://it.wikipedia.org/wiki?curid=634814", "title": "Fiat 508M", "text": "La Fiat 508M (Militare) era un veicolo militare tattico da trasporto leggero prodotto dall'azienda italiana FIAT dal 1932 al 1937.\nStoria.\nIl veicolo fu la risposta della Fiat ad un bando di gara lanciato dal Regio Esercito nel 1931 per un mezzo tattico leggero da collegamento e ricognizione. Nel 1932 l'azienda torinese present\u00f2 una versione \"Militare\" a due posti (spider) della sua Fiat 508 Balilla, presentata al Salone di Milano nella primavera dello stesso anno e gi\u00e0 acquisita dalle forze armate nella normale versione berlina. Il modello Fiat risult\u00f2 vincitore ed entr\u00f2 in produzione lo stesso anno, mentre i primi esemplari arrivarono ai comandi delle unit\u00e0 motorizzate nel 1933. Lo stesso anno fu sviluppata ed adottata la versione \"Camioncino\" per le unit\u00e0 di artiglieria.\nNel 1934 entr\u00f2 in produzione la \"2\u00aa serie\", derivata dalla Fiat 508B, e la versione \"torpedo\" a 4 posti.\nStabile, maneggevole e con un'ottima accelerazione, la \"508M\", nelle diverse varianti delle due serie, ebbe il battesimo del fuoco durante la Guerra d'Etiopia, durante la quale emerse una certa fragilit\u00e0 delle sospensioni, che furono perci\u00f2 modificate. Largamente impiegata durante la guerra civile spagnola, la sua produzione fu interrotta nel 1937 quando fu sostituita sulle linee di montaggio dalla Fiat 508CM e dalle versioni militari della Fiat 1100. Fu il principale mezzo di trasporto leggero in dotazione al Regio Esercito durante la seconda guerra mondiale, utilizzato per la ricognizione e per il collegamento. Alla fine del conflitto rimase in dotazione alle rifondate forze armate della Repubblica Italiana.\nTecnica.\nFiat 508M \"spider militare\".\nLa spider militare della \"1\u00aa serie\" del 1932 derivava dalla Fiat 508A; conservava della versione civile la configurazione a due posti affiancati e sfalsati, la trazione posteriore, la trasmissione a 3+1 marce ed il motore Fiat 108 C, un 4 cilindri in linea a benzina a valvole laterali da 995 cm\u00b3 erogante 30 CV a 4.400 giri/min. Le ruote avevano diametro maggiorato con pneumatici 4,40\u201319, con il rapporto al ponte modificato che riduceva la velocit\u00e0 a 65 km/h; il motore montava un filtro dell'aria maggiorato; le sospensioni erano irrobustite ed il bagagliaio posteriore era trasformabile in un terzo sedile; le ruote di scorta erano fissate ai due lati del cofano motore, sui parafanghi.\nIl modello della \"2\u00aa serie\" del 1934 derivava dalla versione Fiat 508B per il cambio a 4+1 marce, mentre esteriormente era distinguibile solo per l'inclinazione delle aperture sul cofano motore.\nFiat 508M \"camioncino\".\nEra un autocarro leggero sviluppato nel 1933 e derivato dalla \"spider militare\", analogamente a quanto fatto dalla Fiat con il Balilla Van civile, basato sulla Fiat 508 Balilla. Il mezzo montava un cassone di legno da 350\u00a0kg circa di portata. Anteriormente conservava i due posti per conduttore e passeggero, muniti di capote pieghevole.\nFiat 508M \"torpedo militare\".\nProdotta dal 1934, riprendeva le soluzioni tecniche della spider, ma su una configurazione torpedo a quattro posti e quattro porte. Anche la \"torpedo\" fu prodotta in una \"1\u00aa serie\" ed in una \"2\u00aa serie\" a 3 e 4 marce rispettivamente."}
{"id": "634815", "revid": "594360", "url": "https://it.wikipedia.org/wiki?curid=634815", "title": "Sunny", "text": "Sunny \u00e8 un termine inglese che significa \"soleggiato\"."}
{"id": "634816", "revid": "729019", "url": "https://it.wikipedia.org/wiki?curid=634816", "title": "GAZ-67", "text": "La GAZ-67, nota anche come Chapaev, e la successiva GAZ-67B sono veicoli a trazione integrale costruiti dalla GAZ dal 1943 e largamente ispirati alle Jeep americane, che vennero fornite all'Unione Sovietica dal 1942 in 20.000 unit\u00e0 circa.\nLa GAZ-67 prendeva spunto dalla precedente GAZ-64, ma soprattutto fu presa ad esempio la jeep Bantam. La GAZ-67 era a paragone pi\u00f9 grossa e pesante, dalla mole pi\u00f9 massiccia, ma semplice ed efficiente. Il motore era un GAZ M1 a 4 cilindri da 3280cm\u00b3 a benzina, con una potenza di 54hp che, nonostante la spingesse ad una velocit\u00e0 massima di 90 km/h, dava un'accelerazione insufficiente.\nDopo poco tempo fu sostituita dalla GAZ-67B, con passo allungato, carreggiata allargata e altre migliorie.\nL'unico esemplare esistente in Occidente venne catturato danneggiato durante la Guerra in Indocina, dalle forze francesi. Fu utilizzata anche nella Guerra di Corea.\nLa GAZ-67 e soprattutto la 67B vennero ampiamente usate fino al 1953, quando vennero sostituite dalla GAZ-69.\nLa 67 si trova ancora nelle mani dei cittadini russi, che lo considerano migliore e pi\u00f9 affidabile dei modelli di automobile russi."}
{"id": "634817", "revid": "1776051", "url": "https://it.wikipedia.org/wiki?curid=634817", "title": "Bedford MWD", "text": "Nel 1939 il numero dei veicoli dell'esercito britannico ammontava a circa 15.000, decisamente molti per una forza armata relativamente piccola (11 divisioni) come esso era. Nel 1945 erano diventati 230.000, e una parte di questo era dovuto anche al contributo del Truck, 15 cwt, 4x2, Bedford MWD costruito dalla Bedford Vehicles.\nQuesta sigla rappresenta il veicolo standard da 750 kg di capacit\u00e0 dell'Esercito del Regno Unito, originato da una specifica del 1935, che port\u00f2 due anni dopo alla realizzazione di una macchina che dopo altre modifiche, venne ordinata nel 1939 in un primo lotto di 2000 mezzi, i primi 50 dei quali erano piattaforme per cannoni da 40 mm controcarri. Dopo 6 anni si era arrivati a ben 250.000 mezzi, rimasti in servizio fino ai tardi anni cinquanta. Essi erano robusti e affidabili, con ruote di grande diametro, cofano della stessa larghezza della carrozzeria, serbatoio sulla destra, un abitacolo inizialmente aperto e poi sostituito con uno a cabina chiusa, ma con capote in tela e finestrini in perspex."}
{"id": "634818", "revid": "729019", "url": "https://it.wikipedia.org/wiki?curid=634818", "title": "Morris C8", "text": "Il Morris Commercial Field Artillery Tractor C8, conosciuto anche come Quad, era un trattore d'artiglieria utilizzato dalla forze armate britanniche e del Commonwealth durante la seconda guerra mondiale.\nStoria.\nNel 1937 il War Department eman\u00f2 le specifiche tecniche per un sostituto per il Morris CDSW ed il Dragon. Il Quad venne progettato nel 1937 dalla Morris Commercial Cars partendo dal telaio dell'autocarro leggero Morris CS8 4\u00d74. La produzione di questo mezzo, dal 1939 al 1945, super\u00f2 i 10.000 esemplari, molti dei quali realizzati dalla Morris stessa. Il Quad venne prodotto anche dalla Karrier e dalla General Motors Canada.\nVenne assegnato ai Field Artillery Regiments (reggimenti di artiglieria campale) in ragione di 36 mezzi a reggimento, dei quali 24 per il traino di avantreni e cannoni (con relativi serventi) e 12 per il traino di due avantreni porta-munizioni. In particolare, all'inizio della seconda guerra mondiale era utilizzato per il traino dell'obice-cannone Ordnance QF 25 lb (88 mm), del cannone da campagna Ordnance QF 18 lb e dell'obice Ordnance QF 4,5 in. Successivamente venne impiegato nel traino dei nuovi cannoni controcarro Ordnance QF 6 lb e Ordnance QF 17 lb (76,2\u00a0mm) negli Anti-Tank Regiments.\nAlcuni esemplari, catturati durante la ritirata di Dunkerque, furono reimpiegati dalla Wehrmacht. Dopo la fine del conflitto il C8 fu impiegato ancora nella guerra di Corea mentre alcuni esemplari furono forniti all'Esercito dei Paesi Bassi. Fu dismesso dal British Army nel 1959.\nFu realizzato in tre versioni (Marks). Inoltre dal Quad fu derivato l'autocarro leggero Morris C8 GS.\nDescrizione.\nAveva una struttura robustissima, un cofano a V inclinato verso l'avanti che gli dava una struttura molto austera, oltre ad essere anche il motivo del suo soprannome, con finestrini ridotti oppure a cielo aperto e motorizzato con un Morris EH quadricilindrico da 3,6 L a benzina da 70 hp. Il mezzo era inoltre dotato di Trazione integrale e montava un verricello da 4 ton con il quale si poteva spostare il pezzo di artiglieria. Nonostante la forma della carrozzeria e le finestrature piane e spioventi potessero suggerirlo, il mezzo non era corazzato.\nDurante la seconda guerra mondiale i vari modelli furono prodotti con tre tipi di carrozzeria. Un primo tipo, usato su tutti i Mk. I e sui primi 3.000 Mk. II, aveva il tetto completamente chiuso, in metallo, con due prese d'aria girevoli ed era caratterizzato da due piccole finestre laterali sul lato del conduttore ed una sul lato del capopezzo. Il secondo tipo, installato sugli ultimi Mk. II e sui primi 4.000 Mk. III, aveva una seconda piccola finestra anche dal lato del passeggero ed altre sui portelli d'accesso; inoltre il compartimento dell'equipaggio era a cielo aperto, munito solo di una telonatura. Il terzo tipo di carrozzeria impiegato solo sul Mk. III, chiamato \"No. 5 Body\", era notevolmente differente: di forma squadrata e con pareti verticali, aveva il tetto completamente aperto e telonato; inoltre aveva quattro sportelli di accesso, anch'essi dotati di finestrature, invece che due."}
{"id": "634819", "revid": "729019", "url": "https://it.wikipedia.org/wiki?curid=634819", "title": "Humber Heavy Utility 1940", "text": "LHumber Heavy Utility 1940 \u00e8 stato, unitamente al Ford C11F ADF 4x2 canadese, il veicolo comando e trasporto inglese standard durante la seconda guerra mondiale.\nA differenza del secondo era un veicolo 4x4. Conosciuta con il nome di \"Box\" (scatola), venne ampiamente usato a partire dal maggio 1941 in poi per compiti di mezzo comando ed incursioni.\nSi presentava come una macchina robusta, simile pi\u00f9 ad un autocarro in miniatura che non ad una giardinetta. Dotata di una struttura d'acciaio in un corpo unico tra il motore e l'abitacolo, aveva sei posti e quattro porte, con un tavolo per la consultazione delle mappe. Esisteva anche una versione telonata per l'uso nel deserto.\nCon un motore a benzina da 85\u00a0hp aveva una considerevole mobilit\u00e0 e poteva resistere a logoranti servizi, tanto che venne tenuto in servizio fino alla fine degli anni cinquanta."}
{"id": "634820", "revid": "729019", "url": "https://it.wikipedia.org/wiki?curid=634820", "title": "Humber FFW", "text": "LHumber FFW (dall'inglese \"Fitted For Wireless\", predisposto per il \"senza fili\") era un autocarro leggero inglese per impieghi generali, da 400\u00a0kg, realizzato a partire dal 1939 per la necessit\u00e0 di meccanizzare al massimo il piccolo esercito inglese. Esso venne usato soprattutto per la seconda linea, con una serie di impieghi come veicolo comando o stazione radio, con motore Humber da 85\u00a0hp a benzina."}
{"id": "634822", "revid": "339392", "url": "https://it.wikipedia.org/wiki?curid=634822", "title": "Willys MB", "text": ""}
{"id": "634823", "revid": "38275", "url": "https://it.wikipedia.org/wiki?curid=634823", "title": "Veicoli leggeri Dodge", "text": ""}
{"id": "634824", "revid": "43530", "url": "https://it.wikipedia.org/wiki?curid=634824", "title": "Sintetizzatore vocale", "text": ""}
{"id": "634825", "revid": "729019", "url": "https://it.wikipedia.org/wiki?curid=634825", "title": "Ford C11F ADF", "text": "La Ford C11 ADF fu un veicolo militare usato nel periodo della seconda guerra mondiale.\nTra le tante vetture commerciali adattate a esigenze militari nel corso degli anni '20-40, la C11 ADF - al pari all'autovettura Humber - era un modello basato sulla Ford Fordor Station Wagon, prodotta in Canada, ed essenzialmente una grossa giardinetta 4x2, con motore a benzina e una portiera posteriore della stessa larghezza della vettura, incernierata ai lati.\nEssa venne prodotta soprattutto per le esigenze inglesi, con la guida a destra, ma anche l'esercito canadese ne ebbe alcune. Esse erano in effetti, sia pure senza essere dei mezzi adatti per le esigenze pi\u00f9 dure, dei veicoli efficienti, perch\u00e9 almeno nella marcia su strada potevano trasportare abbondanti materiali e rifornimenti per unit\u00e0 comando e logistiche. Aveva carrozzeria in acciaio e 4 porte, 5 posti a sedere oltre al conduttore, 2 avanti e 3 dietro, ovvero si trattava di un veicolo che al pari del derivato commerciale era con la stessa disposizione dell'abitacolo di una Fiat Multipla (nuovo modello), grazie alla larghezza di circa 2 metri, mentre la meccanica era ovviamente meno compatta. Dietro i 6 posti vi era un portabagagli di grosse dimensioni, oltre a quello sistemabile sopra il tetto e ad altri accessori, quali i paraurti semplificati e rinforzati, rastrelliere per fucili, contenitori per carte e per pronto soccorso, estintori, pneumatici per lavoro pesante. Il motore era un Ford Mercury a 8 cilindri a V, da ben 3891\u00a0cm\u00b3. E 95\u00a0hp. In produzione (modello commerciale) dal 1942, in azione in Africa e in Italia."}
{"id": "634827", "revid": "385369", "url": "https://it.wikipedia.org/wiki?curid=634827", "title": "Burhinus oedicnemus", "text": "L'occhione comune (Burhinus oedicnemus, (Linnaeus 1758)) \u00e8 un uccello della famiglia dei Burhinidae.\nSistematica.\nL'occhione ha 10 sottospecie:\nAspetti morfologici.\nSi tratta di un uccello dalla corporatura massiccia, becco robusto e lunghe zampe da corridore.\nLa lunghezza del corpo oscilla tra i 38\u201345\u00a0cm e ha un'apertura alare di 76\u201388\u00a0cm.\nPossiede un manto mimetico che gli consente di rendersi invisibile acquattandosi nel terreno.\nAd ali chiuse si nota facilmente una banda bianca orizzontale che attraversa met\u00e0 dell'ala.\nIn volo ha un disegno caratteristico: ali arcuate con disegni bianche sulle primarie nere.\nDistribuzione e habitat.\nL'occhione \u00e8 visibile in Europa, Asia sud America ed Africa. In Italia nidifica in varie regioni, in habitat costituiti da spazi aperti e collinari.\nNidifica sul suolo, per lo pi\u00f9 nei greti dei fiumi o torrenti asciutti, con ciottoli.\nBiologia.\nL'occhione emette il suo caratteristico verso \"turlip\", nelle ore serali, dopo che il sole \u00e8 quasi tramontato.\nCibo ed Alimentazione.\nL'occhione si nutre di coleotteri, di vermi, di anfibi o ancora di roditori.\nRiproduzione.\nA seconda della latitudine nidifica (depone) tra la fine di marzo sino ad inizio settembre. Effettua di norma 1 covata e talvolta una seconda in tarda estate. Depone 2 uova sul nudo terreno utilizzando diversi ambienti (greto di fiumi, incolti, pascoli, seminativi tardivi, etc.) talvolta tra le pietre del suolo, da questo deriva il nome inglese di \"Stone curlew\", che significa \"chiurlo delle pietre\". I pulli sono in grado di abbandonare il nido dopo poche ore (nidifughi) e prima di acquisire il volo pieno devono trascorrere almeno 45-60 gg.\nSpostamenti.\nSi riproduce in Asia, Europa e Nord-Africa, mentre passa l'inverno nell'Africa australe con l'eccezione di alcune zone in cui \u00e8 stanziale.\nStatus e conservazione.\n\u00c8 specie particolarmente protetta ai sensi della legge 157 dell'11 febbraio 1992."}
{"id": "634828", "revid": "729019", "url": "https://it.wikipedia.org/wiki?curid=634828", "title": "Kfz 15", "text": "Il Kfz 15 (\"Kraftzeug 15\") era uno dei numerosi veicoli della famiglia Einheits-PKW, impiegati dalla Wehrmacht tedesca per le esigenze di comunicazioni e comando, con una struttura nondimeno mutuata da quella dei veicoli civili della categoria.\nCostruito dalla Horch, con un grosso motore da circa 3 litri e 90 hp non difettava di potenza, ma il suo peso era molto alto, 2,450 kg e la mobilit\u00e0 inficiata su terreno vario dalla distanza tra gli assali. Nonostante i tedeschi avessero cominciato a sostituirla nel 1937, fu impiegata durante la guerra come veicolo per i comandanti e mezzo-radio."}
{"id": "634830", "revid": "1610933", "url": "https://it.wikipedia.org/wiki?curid=634830", "title": "Occhione", "text": ""}
{"id": "634832", "revid": "729019", "url": "https://it.wikipedia.org/wiki?curid=634832", "title": "Mercedes-Benz G5", "text": "La Mercedes-Benz G5 (\"Gel\u00e4ndewagen 5\") era una autovettura per movimento fuoristrada e comando dell'esercito tedesco, adottata nel 1937 e prodotta in appena 378 esemplari. La sigla progettuale \u00e8 W152.\nEssa derivava da specifiche tedesche antecedenti all'avvento di Hitler, che vertevano sulla necessit\u00e0 di sviluppare un veicolo a trazione integrale, 4x4. Uno dei primi esempi di risposta fu il G1, costruito dal 1926 in pochi esemplari. Un veicolo a 3 assali, il G4 venne prodotto tra il 1933 e il 1934 in appena 57 esemplari, ma divenne noto per essere usato da Hitler come veicolo personale. Nonostante ci\u00f2, non era l'ideale, troppo pesante, troppo largo e troppo costoso e con un pessimo livello di mobilit\u00e0 fuoristrada.\nDopo queste esperienze si pass\u00f2 ad un veicolo a 2 assali sterzanti, il G5, ma nemmeno questo mezzo ebbe molto successo, tanto che solo alcuni dei non molti esemplari prodotti furono adottati dall'esercito tedesco; quest'ultimo gli prefer\u00ec altri veicoli come lo Stoewer LEPKW.\nIl veicolo di per s\u00e9 si presentava come un mezzo convenzionale, assai moderno, con un abitacolo in tela ribaltabile e finestre laterali in plastica trasparente.\nFurono costruiti 378 G5 tra il 1939 e il 1941, ma pochi furono usati dall'esercito. Qualcuna fu impiegata come veicolo per le comunicazioni da alcuni alti ufficiali ed esponenti di spicco del partito nazista."}
{"id": "634833", "revid": "729019", "url": "https://it.wikipedia.org/wiki?curid=634833", "title": "Kfz 11", "text": "Il grosso e potente Kfz 11, costruito sulla base della Horch Typ 830 era un altro veicolo civile dei tanti adattati, tra le 2 guerre, a ruoli militari. L'autovettura, prodotta dalla Horch (confluita nel gruppo Auto Union all'inizio degli anni trenta), da cui proveniva aveva una trazione del tipo 4x2, per cui le ruote erano state rese pi\u00f9 larghe per migliorare la mobilit\u00e0, aveva una classica configurazione con motore sistemato in un lungo cofano anteriore e una carrozzeria bassa e slanciata. La capote era in tela, mentre per ridurre il peso e il costo spesso la carrozzeria era parzialmente in legno, nei modelli con cabina chiusa, impiegati in genere per le comunicazioni.\nIl veicolo aveva un motore a benzina molto potente, 8 cilindri a V da 3.517 cm\u00b3 e 75 hp, trasmissione con 4 marce avanti e 1 indietro. Era elegantemente munito di ampi parafanghi di disegno essenzialmente civile, con una ruota di scorta per parte, mentre dietro il cabinato era presente un grande portabagagli. L'impiego dell'elegante Horch, che pesava assai poco, almeno nel modello con capote in tela (930\u00a0kg) malgrado le dimensioni, era quello di veicolo radio per le comunicazioni, ma anche di trattore per artiglierie leggere per la fanteria e talvolta, anche come veicolo porta-truppe.\nEsso \u00e8 pi\u00f9 facilmente ricordato per la sua attivit\u00e0 come veicolo per i comandanti tedeschi, con una colorazione scura e le classiche bandierine con la svastica sui pennoni installati sopra i parafanghi anteriori.\nNonostante i Tedeschi avessero cominciato a sostituirla nel 1937 con i mezzi della famiglia Einheits-PKW, fu impiegata nella maggior parte dei teatri di guerra della Seconda guerra mondiale."}
{"id": "634834", "revid": "767487", "url": "https://it.wikipedia.org/wiki?curid=634834", "title": "Raekwon", "text": "Raekwon \u00e8 noto anche per le sue molte collaborazioni che l'hanno reso celebre in tutto il mondo, come quelle con Schoolboy Q, Kanye West, e altri.\nBiografia.\nRaekwon entra nel collettivo del Wu-Tang Clan nei primi anni novanta e partecipa al successo del gruppo, dovuto al disco \"Enter the Wu-Tang (36 Chambers)\" (Loud Records 1993). Dopo il boom dell'album i membri del Clan cominciano a lavorare ai progetti solisti; Raekwon aspetta il 1995 per pubblicare \"Only Built 4 Cuban Linx...\" (Loud Records). Il lavoro, prodotto interamente da RZA, si rivela il primo esperimento di mafia rap, ispirato alla cultura italo-americana e nel quale i testi descrivono scene di traffico di cocaina ed attivit\u00e0 criminali. Il disco si rivela un successo discografico e fa da esempio a molti altri lavori usciti in seguito come \"Reasonable Doubt\" di Jay-Z o \"It Was Written\" di Nas. Per l'occasione tutti i membri del Clan newyorkese acquisiscono un nuovo alias: Method Man diventa \"Johnny Blaze\", Raekwon si trasforma in \"Lou Diamonds\" e cos\u00ec via. A collaborare strettamente con Raekwon \u00e8 Ghostface Killah il quale vorr\u00e0 Chef come ospite speciale nel suo disco di debutto, \"Ironman\" (1996 Epic Records).\nTornato nel Clan per le registrazioni del doppio disco \"Wu-Tang Forever\" e presente in quasi tutti i pezzi, ritenta la via solista nel 1999 con \"Immobilarity\" (Loud Records). Nonostante il disco raggiunga buoni numeri di copie vendute i vecchi fan rimangono delusi dal disco. Nel frattempo lo Chef ha cambiato il proprio alter ego in \"Lex Diamonds\". Raekwon si d\u00e0 da fare con collaborazioni e featuring a ripetizione, comparendo su dischi quali \"Aquemini\" degli OutKast (\"Skew It On The Bar-B\") o \"Don Cartagena\" di Fat Joe (\"Johnny Blaze\").\nDopo \"The W\" (2000 Loud Records) e \"Iron Flag\" (2001 Loud Records), usciti come Wu-Tang Clan, Raekwon pubblica il suo terzo disco solista, \"The Lex Diamond Story\" (2003 Universal). Il disco non riesce a bissare le cifre dei suoi predecessori e finisce con l'oscurare la figura dell'MC di Staten Island.\nNegli anni 2005/2006 torna in grande stile con due mixtape, \"The Vatican vol. I\" e \"The DaVinci Code: The Vatican vol. II\". Compare inoltre nelle maggiori produzioni di casa Wu-Tang del 2006 quali \"Made in Brooklyn\" di Masta Killa e \"Fishscale\" di Ghostface Killah. Lo stesso anno Raekwon firma un contratto discografico con la Aftermath Records.\nNel 2007 ha collaborato con il gruppo rap rumeno Parazi\u021bii per l'album \"Slalom Printre Cretini\" (Slalom tra i cretini)."}
{"id": "634839", "revid": "633110", "url": "https://it.wikipedia.org/wiki?curid=634839", "title": "Volkswagen K\u00fcbelwagen", "text": "La K\u00fcbelwagen (\"auto-tinozza\"), anche detta Typ 82, \u00e8 stata tra le automobili militari pi\u00f9 diffuse della seconda guerra mondiale. Costruita dalla Volkswagen in pi\u00f9 di 55.000 esemplari, oper\u00f2 su tutti i fronti con le forze armate tedesche.\nStoria.\nLa KdF-Wagen da cui successivamente deriv\u00f2 la \"K\u00fcbelwagen\", fu progettata dall'ingegner Ferdinand Porsche a partire dal 1936. Il progetto KdF-Wagen fu promosso dall'organizzazione nazionalsocialista Kraft durch Freude di Robert Ley. Il cancelliere tedesco dell'epoca, Adolf Hitler, chiese ai progettisti di sviluppare un automezzo \"popolare\", ovvero alla portata di gran parte della popolazione, limitando quindi i costi sotto i 1.000 marchi dell'epoca. Infatti in quegli anni le automobili, almeno in Europa, non avevano prezzi accessibili al cittadino medio. D'altro canto lo sviluppo della motorizzazione di massa avrebbe permesso alla Germania una maggiore flessibilit\u00e0 per il posizionamento delle unit\u00e0 produttive (fabbriche) nei confronti dei quartieri residenziali.\nI progettisti interpellati furono Ferdinand Porsche e Jakob Werlin della Mercedes-Benz. Vinse il progetto del primo e prima della fine del 1936 erano gi\u00e0 stati presentati i prototipi del veicolo commerciale, il futuro Maggiolino.\nLa produzione dei veicoli inizi\u00f2 il 26\u00a0maggio\u00a01938 vicino a Fallersleben (Wolfsburg) con la costruzione della Volkswagen-Werks e il 1\u00a0luglio\u00a01938 una nuova citt\u00e0 chiamata \"Stadt des KdF-Wagens bei Fallersleben\" - pi\u00f9 tardi Wolfsburg - venne fondata.\nAll'inizio della seconda guerra mondiale la KdF-Wagen ebbe un uso civile ma anche militare come la \u201eK\u00fcbelwagen\u201c Typ 82, la \u201eKommandeurwagen\" Typ\u00a087 Allrad o la \u201eSchwimmwagen\" Typ\u00a0166, tutte basate sulla KdF-Wagen. La Kommandeurwagen del 1940 fu creata in soli quattro esemplari. Con questa auto il Generalfeldmarschall Erwin Rommel viaggiava in Africa. Un esemplare \u00e8 conservato al museo Porschemuseum Helmut Pfeifhofer a Gm\u00fcnd in K\u00e4rnten.\nDall'agosto 1941 fino alla fine della guerra furono 52.000 le K\u00fcbelwagen e 14.000 le Schwimmwagen costruite e gli impianti poi vennero convertiti per produrre velivoli. Delle 630 auto costruite per uso civile la maggior parte andarono alla Deutsches Afrikakorps, alla Luftwaffe, e alla forza di occupazione britannica a fine guerra.\nIl 15 luglio 1945 la \"Stadt des KdF-Wagens bei Fallersleben\" a Wolfsburg divenne rinominata \"Volkswagenwerk\" e, sotto il controllo britannico, inizi\u00f2 la produzione della \"Volkswagen\" KdF-Wagen, con il nome commerciale di \"K\u00e4fer\" (maggiolino).\nFin dall'inizio della stesura delle specifiche era previsto un utilizzo militare del mezzo, variante individuata inizialmente come \"Typo 62\". La produzione di questa variante per la Wehrmacht inizi\u00f2 dal 1940 sotto la denominazione di \"K\u00fcbelwagen\".\nLo studio dell'utilizzo militare del Maggiolino fu ritardato dall'Heerswaffenamt (Ufficio armamenti dell'esercito), che era orientato ad utilizzare veicoli 4x4 (A-Typ - trazione integrale), tuttavia nel 1938, l'industria automobilistica tedesca fu costretta dal governo ad occuparsi di veicoli militari, l'HWA chiese a Porsche di aumentare l'altezza da terra della vettura (\"Tipo 60\"), considerando che l'automobile aveva gi\u00e0 percorso diverse migliaia di chilometri su strada, guidata da piloti messi a disposizione dalle SS. Porsche inizialmente tent\u00f2 di aumentare il diametro delle ruote (18 in), con risultati poco soddisfacenti (aumento dei rapporti del cambio marce), quindi Porsche rimosse il cambio e inser\u00ec due scatole con riduttori a ingranaggi sui due semiassi posteriori lasciando per\u00f2 le ruote di 16 in. Questa modifica permise alla \"K\u00fcbelwagen\" di fornire prestazioni poco inferiori a quelle di un A-Typ, risultando comunque sensibilmente pi\u00f9 leggera.\nNel 1940 Porsche fece studiare un prototipo a trazione integrale, per incrementare le prestazioni fuori strada, ma tale prototipo denominato \"Typ 87 \", che diede risultati positivi, non venne mai prodotto in serie.\nTecnica.\nLa struttura del mezzo si basava su una carrozzeria costruita con la massima semplicit\u00e0 strutturale e tecnologica. Le lamiere della carrozzeria erano di forma piana, in nessun punto a doppia curvatura per contenere i costi, permettendo semplici calandrature invece di operazioni pi\u00f9 complesse per generare curvature doppie. Per limitare gli spessori delle lamiere, e quindi il peso totale del veicolo, a parit\u00e0 di rigidezza meccanica la carrozzeria era rinforzata con nervature. Erano presenti 4 porte. Il motore a benzina da 998 cm\u00b3 \"Typ 1 HIAR\", era lo stesso della Volkswagen commerciale, quindi, dopo alcuni problemi di sviluppo, si dimostr\u00f2 estremamente affidabile in tutte le condizioni operative. Fra l'altro il raffreddamento ad aria permetteva di operare anche nei climi pi\u00f9 rigidi senza i rischi di congelamento del liquido di raffreddamento che mettevano in crisi i veicoli con motori refrigerati ad acqua. Esso aveva una disposizione boxer, con i 4 cilindri sistemati orizzontalmente e raffreddamento ad aria. Le sospensioni avevano caratteristiche molto buone per la marcia fuoristrada.\nL'autotelaio era di struttura semplicissima, con un tubo centrale che nella parte posteriore si biforcava per sostenere il motore (anch'esso posteriore) e il cambio. L'assale anteriore era dato da un tubo d'acciaio che conteneva anche le barre di torsione. Sull'asse posteriore i semiassi erano collegati al differenziale tramite giunti universali. La sospensione delle ruote era indipendente, basata su barre di torsione per le ruote anteriori e ammortizzatori idraulici a doppia azione e molle per le ruote posteriori. Infine i freni erano a controllo tramite cavi, la frizione monodisco, e il serbatoio del carburante anteriore, sistemato davanti al cruscotto. La ruota di scorta era fissata sul cofano anteriore.\nIl fatto di avere il motore posteriore comport\u00f2 la necessit\u00e0 di una trazione 4x2, dato che aggiungendo un assale che portasse la trazione anche alle ruote anteriori, si sarebbe appesantita eccessivamente la parte anteriore del mezzo, dato che avrebbe dovuto essere aggiunto un differenziale per distribuire in modo equilibrato il momento fra le ruote anteriori e quelle posteriori. La mancanza della trazione sulle quattro ruote fu la limitazione principale del veicolo, anche se la buona distribuzione dei pesi (col motore quasi baricentrico) permetteva di non avere effetti molto sensibili nella marcia normale, ma solo in presenza di terreno su cui si poteva esercitare una trazione limitata (sabbia o fango).\nIl \"K\u00fcbelwagen\" era generalmente disarmato, ma in alcuni casi venne aggiunto un supporto per una mitragliatrice leggera MG 34 o MG 42.\nEvoluzione.\nNel settembre 1939 alcune \"Typ 62\" parteciparono all'invasione della Polonia mentre poche \"K\u00fcbelwagen\" della serie pilota parteciparono all'invasione delle Francia.\nA partire dal 1943 venne posto in produzione un motore di maggiore cubatura da 1113\u00a0cm\u00b3, mentre la versione con carrozzeria chiusa, invece della copertura a mantice, era nota come Typ 92. La versione con scafo allungato di 6\u20138\u00a0cm, la Typ 86, fu il modello base pi\u00f9 diffuso, con una produzione di 55.000 mezzi tra il 1940 e il 1944. Il veicolo si dimostr\u00f2 molto affidabile, duraturo, con un motore che oltre che a prova di guasti era di agevole manutenzione. La mobilit\u00e0 era buona, anche se la guerra del deserto richiese una modifica alle ruote troppo strette per non sprofondare nella sabbia. Il tipo derivato era chiamato \"Deutsches Kamel\" (cammello tedesco), ma la definizione ufficiale era Tropenfest (modifica tropicale).\nNonostante tale sforzo produttivo di unificazione del parco veicoli, lo scopo non fu mai pienamente raggiunto. Quando i tedeschi invasero l'Unione Sovietica, nel 1941, il numero di veicoli ruotati differenti utilizzati dalla Wehrmacht si aggirava attorno ai 1500, avendo utilizzato, oltre ai veicoli di produzione tedesca, anche i veicoli di preda bellica francesi, cecoslovacchi o britannici. Questa situazione impediva una qualsiasi razionalizzazione della manutenzione e soprattutto della logistica delle parti di ricambio, quindi riducendo sensibilmente l'efficienza delle forze armate. Malgrado i tentativi di porre rimedio a questa situazione, a partire dalle offensive aeree sulle fabbriche tedesche, essa si rivel\u00f2 assolutamente non reversibile. La gravit\u00e0 di questa situazione \u00e8 accentuata dal fatto che non si manifest\u00f2 all'improvviso, essendo stata prevista fin dagli anni trenta: all'epoca infatti il \"Waffenamt\", cio\u00e8 l'ente che provvedeva all'approvvigionamento di armamenti per le forze armate tedesche, aveva spinto alla progettazione di veicoli come l'autocarro Opel Blitz e il \"K\u00fcbelwagen\" che, per le loro caratteristiche costruttive e produttive, si prestassero a diventare mezzi standard per l'esercito, da costruire in un gran numero di esemplari.\nOltre al modello standard fu prodotto, sulla stessa meccanica, lo Schwimmwagen, in cui la carrozzeria era stata resa stagna ed aumentata di volume, permettendo quindi al veicolo il movimento in acque calme.\nGli Stati Uniti nel teatro europeo catturarono e riutilizzarono centinaia di \"K\u00fcbelwagen\", tanto che nel 1944 il War Departement (Ministero della guerra) pubblic\u00f2 un manuale per la manutenzione di tali veicoli."}
{"id": "634841", "revid": "729019", "url": "https://it.wikipedia.org/wiki?curid=634841", "title": "Stoewer LEPKW", "text": "Il Leichter Einheits-Personenkraftwagen o Stoewer 40 era un veicolo fuoristrada ideato per le esigenze del rinato esercito tedesco, infatti venne costruito a far tempo dal 1936, per tentare di unificare il parco automezzi germanico. Faceva parte della famiglia di mezzi di trasporto standardizzati Einheits-PKW.\nEra chiamato in tal nome, per indicare un veicolo leggero da trasporto per personale e materiali leggeri, e per tali ragioni adottava una numerazione che era compresa tra 1 e 10, ovvero quella dei veicoli leggeri per il personale.\nLa meccanica era basata su di una trasmissione integrale e un motore da 50 hp a benzina, 4 cilindri raffreddati ad acqua, e lubrificazione a coppa secca.\nIl telaio era di tipo convenzionale, con longheroni e traverse e sezione rettangolare. Esisteva una capote telata incernierata all'indietro. La struttura era complessivamente robusta e pesante, con una adeguata mobilit\u00e0 data da un cambio, ovviamente manuale, basato su 5 marce avanti e 1 indietro.\nQuesto automezzo, prodotto in quantit\u00e0, anche su licenza da altre case automobilistiche come BMW (BMW 325) e Hanomag, venne impiegato in tutti i fronti e rappresent\u00f2 un buon modello di veicolo leggero fuoristrada, un classico dell'iconografia delle forze armate germaniche durante l'ultimo conflitto mondiale."}
{"id": "634848", "revid": "49022", "url": "https://it.wikipedia.org/wiki?curid=634848", "title": "Cadfael ap Cynfeddw", "text": ""}
{"id": "634849", "revid": "287204", "url": "https://it.wikipedia.org/wiki?curid=634849", "title": "General Motors Sequel", "text": "La Sequel \u00e8 un'automobile prototipo statunitense alimentata ad idrogeno che viene sottoposto a combustione controllata in una cella catalitica producente elettricit\u00e0 che fornisce energia a quattro motori elettrici in ogni ruota. \u00c8 un'auto \"trasformabile\", pi\u00f9 che convertibile, dal momento che possiede un telaio modulare intercambiabile e, oltre che berlina a quattro porte, pu\u00f2 diventare anche una SUV.\nIl contesto.\nViene prodotta dal costruttore General Motors utilizzando la tecnologia HydroGen3 sviluppata dalla sussidiaria europea Opel. La Sequel utilizza un sistema di \"guida per filo\" (drive-by-wire), che permette la connessione e disconnessione di varie plance di comandi (guida a destra o a sinistra, cambio di scocca, ecc.), ha un'autonomia di 500 km, e l'unico sottoprodotto emesso dallo scarico \u00e8 vapor d'acqua. \u00c8 stata presentata al North American International Auto Show del 2005, e alla 75\u00aa esposizione internazionale di auto di Ginevra. Il capo esecutivo e manager del tempo Rick Wagoner aveva dichiarato che probabilmente sarebbe passata una decade prima che entrasse in produzione, cosa peraltro mai avvenuta neppure in seguito.\nLa General Motors annunciava l'11 settembre del 2006 che la Sequel a quattro ruote motrici alimentata da pile a combustibile sarebbe stata prodotta dalla Chevrolet. \nQuesto veicolo avrebbe dovuto accelerare da zero a 100\u00a0km/h in meno di dieci secondi. Inoltre fornisce un alto livello di controllo della trazione su terreno accidentato, sulla neve, e sul ghiaccio. Inoltre ha il 42% in pi\u00f9 di \"coppia\" e una maggiore decelerazione durante la frenata."}
{"id": "634855", "revid": "114755510", "url": "https://it.wikipedia.org/wiki?curid=634855", "title": "Huambo", "text": "Huambo \u00e8 una citt\u00e0 dell'Angola, capoluogo dell'omonima provincia. La citt\u00e0 si trova 220\u00a0km a est di Benguela e a 600\u00a0km dalla capitale Luanda ed ha una popolazione di 325.207 abitanti.\nLa citt\u00e0 e la provincia sono note per aver dato i natali a Jonas Savimbi, carismatico leader della guerriglia che, supportato dagli Stati Uniti, combatt\u00e9 il governo filo-sovietico dell'Angola durante la Guerra Fredda.\nFu fondata dai Portoghesi nel 1912 e, durante quel periodo fu nota come Nova Lisboa (Nuova Lisbona), tra il 1928 ed il 1975. Dopo l'indipendenza, prese il nome di Huambo e si afferm\u00f2 come sede di industrie alimentari e stazione per le riparazioni ferroviarie.\nHuambo \u00e8 situata sulla ferrovia centrale angolana che collega il porto di Benguela con il confine congolese.\nSede arcivescovile dal 1940.\nStoria.\nHuambo aveva una popolazione di 203\u00a0800 abitanti nel 1983, ma fu teatro di drammatiche battaglie durante la sanguinosa guerra civile tra il governo e l'UNITA, dall'indipendenza alla molte del leader dei ribelli dell'UNITA Jonas Savimbi. La citt\u00e0 fu assediata ed ampiamente danneggiata; i civili furono massacrati in massa o fuggirono dalla citt\u00e0.\nAl momento dell'indipendenza nel 1975, Savimbi dichiar\u00f2 Huambo una repubblica separata all'interno della nazione. In ogni caso, con l'aiuto della spedizione militare cubana, i governativi del MPLA ripresero il controllo della citt\u00e0 l'8 febbraio 1976. I dintorni rimasero comunque sotto il controllo dell'UNITA.\nEntro l'estate del 1976 le truppe cubane si erano insediate a Huambo, nelle zone di San Pedro, Lufefena e Cruzeiro, ed avevano forti guarnigioni nella maggior parte delle grandi citt\u00e0, ma l'UNITA controllava tutto il territorio rimanente.\nGli sfollati cominciarono a concentrarsi nelle citt\u00e0, in cerca di protezione e di assistenza umanitaria. In questo contesto, una delle prime agenzie umanitarie a giungere nella provincia di Huambo fu il CICR, nel 1979. Nel 1984 il conflitto si inaspr\u00ec drammaticamente, cos\u00ec come la fuga verso le citt\u00e0. Un'importante azione di soccorso fu lanciata nei capoluoghi dell'Altopiano Centrale ed in molti dei comuni ancora accessibili per via aerea. In quel periodo la maggior parte delle strade erano controllate dall'UNITA e pesantemente minate.\nNel maggio del 1991 fu raggiunto un accordo di pace tra il governo e l'UNITA. Le agenzie delle Nazioni Unite e le ONG si insediarono tra il 1991 ed il 1992. La situazione miglior\u00f2 gradualmente e le elezioni generali furono indette nel settembre del 1992. Ma i problemi esplosero nel momento in cui i risultati delle votazioni furono resi pubblici. Lo scontento raggiunse velocemente Huambo, dato che l'UNITA considerava la provincia come la propria roccaforte politica. Essi concentrarono in citt\u00e0 la maggior parte dei propri leader e gran parte delle truppe, non appena la sconfitta elettorale fu resa pubblica.\nLa citt\u00e0 era ancora formalmente sotto controllo governativo, ma la tensione crebbe progressivamente sotto forma di un crescendo di violenze in cui erano coinvolti i miliziani dell'UNITA. Alla fine del 1992 tutte le agenzie di aiuto straniere si erano ritirate da Huambo. L'UNITA assunse il pieno controllo della citt\u00e0 nel corso di una battaglia senza quartiere iniziata poco dopo il Natale del 1992, che raggiunse l'apice a met\u00e0 gennaio del 1993. Violenti scontri a Huambo e dintorni si perpetrarono per 55 giorni, fino al ritiro delle truppe governative; l'UNITA assunse il pieno controllo della citt\u00e0. Allo stesso tempo, la maggior parte delle citt\u00e0 negli Altopiani Centrali furono occupate dall'UNITA, attraverso simili violenze e distruzioni di massa. Il conflitto armato si inaspr\u00ec nell'agosto del 1994. Una grande offensiva riport\u00f2 Huambo sotto il controllo governativo il 9 novembre, e poco dopo tutte gli altri capoluoghi provinciali. Il quartier generale dell'UNITA fu trasferito a Jamba nella provincia di Cuando Cubango.\nLa guerra termin\u00f2 ufficialmente il 20 novembre 2004 con la firma del Protocollo di Lusaka. In molti sensi questo evento signific\u00f2 un passo verso la normalizzazione, e fu ricevuto a Huambo con moderato ottimismo. L'UNITA trasfer\u00ec nuovamente il quartier generale, questa volta a Bailundo, a circa 50\u00a0km a nord del capoluogo provinciale. Questo trasferimento sollev\u00f2 serie preoccupazioni tra molti osservatori.\nNel 1995 la libera circolazione delle persone e delle merci era stata abbastanza ristabilita nella provincia. Alla fine dell'anno i peacekeepers delle Nazioni Unite (UNAVEM III) erano stati stanziati a Huambo, in seguito ai dettami del Protocollo di pace di Lusaka. Il 1996 ed il 1997 furono anni di relativo miglioramento delle condizioni di vita dei civili a Huambo, anche se i ritorni furono piuttosto limitati, la ricostruzione lenta e le attivit\u00e0 commerciali non ripresero il passato vigore.\nDopo che il Consiglio di Sicurezza delle Nazioni Unite impose le sanzioni contro l'UNITA (29 ottobre 1997) a causa dei ritardi nell'implementazione del protocollo di Lusaka e della riluttanza a demilitarizzare e consegnare le proprie piazzeforti, l'insicurezza a Huambo crebbe gradualmente, soprattutto nella seconda met\u00e0 del 1998. All'inizio di dicembre il governo lanci\u00f2 un'offensiva che puntava a conquistare le ultime roccaforti dell'unita a Huambo ed a Kuito, e questa nuova guerra si estese presto ad altre regioni del paese. Ancora una volta vi furono molti profughi dalle aree rurali verso Huambo, Kuito e Caala. Grandi campi profughi furono installati in queste citt\u00e0 quando la Comunit\u00e0 umanitaria dovette ritirarsi dalle zone controllate dall'UNITA, abbandonandole completamente prima della fine dell'anno e concentrandosi a Huambo, Caala ed, in seguito, Ukuma.\nLa situazione della sicurezza divenne estremamente volatile. Quando Huambo ed altre grandi citt\u00e0 degli Altopiani furono bombardate da Bailundo ed altre postazioni ancora in possesso dell'UNITA, due aerei Hercules C130 delle Nazioni Unite con 23 persone a bordo furono abbattuti sopra Vila Nova (26 dicembre 1998 e 2 gennaio 1999), durante il tentativo di evacuare a Luanda gli ultimi membri della missione UNAVEM III a Huambo.\nIl governo riconquist\u00f2 un'altra volta la citt\u00e0 di Bailundo nell'ottobre del 1999. Londuimbali, Vila Nova ed altre grandi citt\u00e0 nella provincia erano gi\u00e0 sotto controllo governativo e nel dicembre del 1999 l'amministrazione statale fu ristabilita in tutti i capoluoghi municipali. In questo periodo la guerra convenzionale che la provincia aveva conosciuto si trasform\u00f2 in guerriglia, con l'UNITA ancora in controllo delle zone rurali che colpiva a caso installazioni militari o di polizia del Governo, e spesso anche civili.\nL'esodo dei civili verso Huambo e Caala vide un nuovo boom. All'inizio del 2000 vi erano pi\u00f9 di 25\u00a0000 profughi nel villaggio di Caala, e pi\u00f9 di 40\u00a0000 nella citt\u00e0 di Huambo. Come le sanzioni internazionali nei confronti dell'UNITA divennero pi\u00f9 restrittive, cos\u00ec le loro azioni militari a Huambo divennero pi\u00f9 frequenti e distruttive, raggiungendo un picco di violenza alla fine del 2000.\nNell'ottobre del 2001 il governo lanci\u00f2 una nuova offensiva contro l'UNITA dal nord e dal sud della provincia, questa volta con operazioni militari molto rigide, chiamate \"opera\u00e7\u00f5es de limpe\u00e7a\",letteralmente, operazioni di pulizia, che consistevano nel deportare grandi gruppi di popolazione dalle aree rurali concentrandole in pochi, specifici, punti di concentrazione. L'idea alla base di questa strategia era di privare la guerriglia del potenziale supporto che avrebbero ancora potuto trovare nei villaggi che ancora controllavano nella savana, rendendo il loro habitat naturale invivibile. Nel breve periodo questo port\u00f2 all'aumento della pressione verso le risorse disponibili nelle aree sicure della provincia, ed in molti casi alla morte di stenti di gruppi intrappolati dal conflitto o a cui era stato impedito di raggiungere queste zone. Questo fatto rappresenta probabilmente l'apice delle sofferenze patite dalla popolazione civile nella provincia di Huambo per tutta la durata della guerra.\nLa morte di Jonas Savimbi nel febbraio del 2002 e la successiva firma di un nuovo cessate il fuoco riportarono la tranquillit\u00e0 nella provincia e stabilirono le condizioni per l'attuale processo di pace e l'inizio di una nuova era di sviluppo."}
{"id": "634860", "revid": "289247", "url": "https://it.wikipedia.org/wiki?curid=634860", "title": "Aethelhere", "text": ""}
{"id": "634861", "revid": "124185930", "url": "https://it.wikipedia.org/wiki?curid=634861", "title": "Hammam", "text": "\u1e24amm\u0101m () indica in lingua araba, e in molte altre lingue che hanno incamerato parti pi\u00f9 o meno cospicue di lessico arabo, il complesso termale in cui i musulmani effettuano il \"ghu\u1e63l\", o lavacro maggiore, o il \"wu\u1e0d\u016b\u02be\", o lavacro minore, per conseguire la \"\u1e6dah\u0101ra\", o purit\u00e0 rituale, indispensabile per poter poi adempiere all'obbligo canonico della \"\u1e63al\u0101t\" giornaliera\nStruttura.\nLa funzionalit\u00e0 del \"\u1e25amm\u0101m\" per un dovere cogente che ogni musulmano adulto e sano deve assolvere 5 volte nell'arco di un'intera giornata, ha fatto s\u00ec che esso godesse subito di immensa fortuna nel mondo islamico, ma non va dimenticato che esso acquis\u00ec assai presto - come in ambito romano antico e bizantino - una precisa funzione sociale, essendo il \"\u1e25amm\u0101m\" un luogo ideale per incontrarsi, passare piacevolmente il tempo, curando o facendosi curare il proprio corpo, conducendo finanche utilmente in porto affari vantaggiosi.\nLa separazione dei sessi non consentiva l'affluenza comune ai locali termali e si provvide allora a identificare un gruppo di ore in cui le terme fossero accessibili agli uomini e un identico gruppo di ore in cui lo \"\u1e25amm\u0101m\" fosse impiegabile da parte delle donne.\nUn gran numero di addetti trovava stabilmente impiego nelle terme: una parte incaricata delle caldaie dove l'acqua veniva riscaldata per essere immessa, tramite tubazioni, nelle sale, una parte addetta al massaggio dei corpi, una parte incaricata della depilazione (assai diffusa tanto fra le donne quanto fra gli uomini) tramite una pasta depilatoria - la \"n\u016bra\" - di cui non si conosce perfettamente la formula, e una parte infine che si occupava di portare generi di conforto agli utenti che, sovente, si intrattenevano a lungo nei locali per tutto il tempo consentito.\nStoria.\nGli Arabi trovarono gi\u00e0 nella prima met\u00e0 del VII secolo d.C., nella Siria da essi strappata ai Bizantini, gli edifici termali e li mantennero sollecitamente in uso e ne costruirono di nuovi, ma del tutto simili, affascinati dall'acqua che era cos\u00ec scarsamente reperibile nelle regioni semi-aride da cui essi provenivano.\nIl fascino del bagno turco ha origini antichissime: ci basti pensare che troviamo un esplicito riferimento a questa pratica all'interno della raccolta di novelle, di varia provenienza, costituita a partire dal X secolo e nota come \"Le mille e una notte\". La bella Sherazade (Shar\u0101z\u0101d), principessa di grande fantasia, era solita trascorrere le notti raccontando favole e coinvolgenti storie di intrighi passionali al sultano insonne. E sono proprio le sue parole a precisare al re incapace di trovare il sonno che \"Una citt\u00e0 non \u00e8 completa se non ha il suo hammam\"."}
{"id": "634862", "revid": "293377", "url": "https://it.wikipedia.org/wiki?curid=634862", "title": "Fimleikaf\u00e9lag Hafnarfj\u00f6r\u00f0ar", "text": "Il Fimleikaf\u00e9lag Hafnarfjar\u00f0ar, o pi\u00f9 comunemente FH, \u00e8 una societ\u00e0 calcistica islandese con sede nella citt\u00e0 di Hafnarfj\u00f6r\u00f0ur.\nSebbene storicamente non vanti grande tradizione, a partire dagli anni 2000 il club ha mietuto una lunga serie di successi.\nStoria.\nIl club fu fondato il 14 ottobre 1929 e nel 1956 riusc\u00ec ad approdare per la prima volta in \u00darvalsdeild, senza per\u00f2 ottenere grande successo e retrocedendo appena due anni dopo.\nNel 1972 approd\u00f2 in finale di Coppa d'Islanda, partendo dalla \"1. Deild\" (la seconda divisione) e fermandosi di fronte all'\u00cdBV. Nel corso degli anni settanta partecip\u00f2 ad alcuni campionati di prima divisione, ma fu sul finire degli anni ottanta, e precisamente nel 1989, che diede il via al suo primo \"periodo d'oro\", riuscendo a raggiungere, da neopromossa, la qualificazione alla Coppa UEFA.\nNel 1991 perse la sua seconda finale di Coppa d'Islanda contro il Valur e nel 1995, due anni dopo la sua seconda partecipazione alla Coppa UEFA, il FH retrocesse clamorosamente in \"1. Deild\": riusc\u00ec a recuperare l'\u00darvalsdeild solamente nel 2000.\nA partire dal 2004 la squadra esplose: in Coppa UEFA attir\u00f2 su di s\u00e9 l'attenzione di gran parte della Gran Bretagna per aver eliminato dalla competizione gli scozzesi del Dunfermline, mentre in patria domin\u00f2 nettamente il campionato di quell'anno, aggiudicandoselo per la prima volta e riuscendo a migliorarsi ancora nel 2005, quando vinse lo scudetto con ben 16 punti di vantaggio sul Valur, secondo classificato, e conquistando 48 punti su 54 disponibili. Nel 2006 vinse il terzo titolo, nonostante alcuni problemi economici l'avessero costretta a inizio stagione a cambiare allenatore e a cedere diversi giocatori.\nNella stagione 2007 l'FH ottenne la seconda posizione alle spalle del Valur. Nell'ottobre dello stesso anno, l'allenatore \u00d3lafur J\u00f3hannesson lasci\u00f2 il club per andare ad allenare la nazionale: Gu\u00f0j\u00f3nsson, assistente allenatore di J\u00f3hannesson ed ex-capitano della squadra, venne ingaggiato come nuovo allenatore.\nIl 1\u00ba agosto 2008 l'FH venne accoppiato agli inglesi dell'Aston Villa nel secondo turno di qualificazione alla Coppa Uefa (competizione oggi nota come Europa League): il risultato fu una sconfitta in casa per 4-1 e un pareggio per 1-1 al Villa Park, con conseguente eliminazione dal torneo.\nIl 27 settembre 2008 il club vinse per la quarta volta in cinque anni il campionato islandese. A una sola giornata dal termine, il Keflav\u00edk aveva un vantaggio di 2 punti sull'FH e sembrava favorito per il titolo, anche grazie a una migliore differenza reti: nell'ultimo turno, l'FH sconfisse 2-0 in casa il Fylkir, mentre il Keflav\u00edk perse in casa del Fram Reykjav\u00edk per 2-1. Grazie a questi risultati, il capitano dell'FH Dav\u00ed\u00f0 \u00de\u00f3r VI\u00f0arsson pot\u00e9 sollevare ancora una volta la coppa che spetta ai campioni d'Islanda.\nNel 2014 l'FH inizi\u00f2 la stagione con la vittoria della sua sesta Coppa di lega Islandese, nel 4-1 al Brei\u00f0ablik K\u00f3pavogur, l'attaccante Ingimundur N\u00edels \u00d3skarsson si mise in luce con una tripletta.\nNella \u00darvalsdeild 2017 giunge al terzo posto con 35 punti. Questo piazzamento permette al club di prendere parte alle qualificazioni di UEFA Europa League 2018-2019 ma, dopo aver eliminato i finlandesi del Lahti, gli islandesi vengono battuti dall\u2019Hapoel Haifa, nonostante un pareggio all\u2019andata in Israele.\nOrganico.\nRosa.\n\"Aggiornata al 3 luglio 2018.\""}
{"id": "634868", "revid": "48040", "url": "https://it.wikipedia.org/wiki?curid=634868", "title": "Fimleikaf\u00e9lag Hafnarfjar\u00f0ar", "text": ""}
{"id": "634873", "revid": "1566286", "url": "https://it.wikipedia.org/wiki?curid=634873", "title": "Walker Texas Ranger", "text": "Walker Texas Ranger (\"Walker, Texas Ranger\") \u00e8 una serie televisiva statunitense andata in onda sul canale CBS dal 21 aprile 1993 al 19 maggio del 2001. La serie \u00e8 stata creata da Chuck Norris, Albert S. Ruddy, Christopher Canaan e Paul Haggis. La serie, con protagonista il ranger Cordell Walker, interpretato da Chuck Norris, \u00e8 stata trasmessa in pi\u00f9 di 100 stati.\nIn Italia \u00e8 stata mandata in onda da Canale 5 per le prime due stagioni, poi su Italia 1 dal 1996 sino al 2003: dal dicembre 2002 la serie \u00e8 stata replicata su Rete 4, e da vari canali pay TV come Duel TV, FX e AXN.\nTre episodi di durata doppia al consueto delle prime due stagioni, ovvero \"Zona di guerra\", \"Pericolo nell'ombra\" e \"La strada della vendetta\", sono stati trasmessi in prima serata su Rete 4 come dei film per la televisione autonomi, ma gli unici film veri e propri tratti dalla serie sono \"\" (\"Trial by Fire\"), andato in onda negli Stati Uniti nel 2005 e in prima TV in Italia su Italia 1 nel 2007, e \"Riunione Mortale\" del 1994, trasmesso in Italia assieme ai tre episodi di durata doppia. La serie ha anche generato uno spin-off \"Sons of Thunder\" (1999), sempre trasmesso dalla CBS e un reboot \"Walker\", trasmesso su The CW dal 2021.\nLa sigla del telefilm si intitola \"The Eyes of a Ranger\" ed \u00e8 cantata dal protagonista Chuck Norris.\nTrama.\nCordell Walker \u00e8 un ranger di Dallas coadiuvato dal ranger James Trivette (Clarence Gilyard), che \u00e8 anche il suo migliore amico. Inoltre Walker collabora con Alexandra Cahill, un vice procuratore distrettuale, dalla quale \u00e8 attratto e che sposer\u00e0 nel corso degli episodi dell'ottava serie, fino ad avere una figlia, Angela, nel corso dell'ultima puntata della serie.\nI temi di \"Walker Texas Ranger\" sono incentrati su temi come l'amicizia, l'aiuto reciproco, la lotta alla violenza e alla droga. Walker e Trivette utilizzano molto spesso le arti marziali per fermare e/o arrestare i criminali. \u00c8 dato molto risalto alla contrapposizione tra ci\u00f2 che \u00e8 giusto e ci\u00f2 che \u00e8 sbagliato, come sintetizzato nel motto dei Rangers: \"un uomo che sbaglia non pu\u00f2 mai opporsi ad un uomo che \u00e8 nel giusto\". Il ranger Walker e i suoi colleghi hanno il ruolo di funzionari onesti e specchiati, rispettosi della legge e non estremisti.\nViene data grande enfasi alle arti marziali e alla cultura pellerossa, con menzioni al western (alcuni episodi sono ambientati nel XIX secolo, nel far west, con Chuck Norris che impersona il ranger Cooper). Il filo conduttore della trama \u00e8 quasi sempre differente: in alcune puntate ci sono persone bisognose d'aiuto che il ranger Walker prende sotto la sua protezione, in altre criminali o malfattori che vogliono vendicarsi del ranger perch\u00e9 li ha fatti arrestare, in altre omicidi o casi irrisolti che i protagonisti si trovano a dover risolvere, e in altre ancora criminali che vogliono commettere gravi azioni che i ranger devono impedire. La vicenda si complica poi invariabilmente, ma alla fine i ranger e i loro collaboratori neutralizzano i malfattori salvando il malcapitato di turno. L'ultima scena si svolge spesso nel locale di C.D. Parker (ex ranger), dove tutti si ritrovano per festeggiare la cattura dei malviventi.\nLe storie di Cooper.\nHayes Cooper, un cacciatore di taglie del far west divenuto poi un Texas Ranger, \u00e8 l'idolo di Cordell Walker. In varie occasioni Walker si immedesima nel personaggio raccontando o leggendo le sue memorie; Cooper \u00e8 interpretato anch'esso da Chuck Norris e da questi si distingue per i capelli pi\u00f9 lunghi e una giacca di pelle sfrangiata. In queste storie compare solitamente il resto del cast in diversi ruoli, talvolta negativi, come Clarence Gilyard e Noble Willingham che sono aiutanti di un bandito nell'episodio \"Regalo di Natale\". Fa eccezione il doppio episodio \"Banditi a Buckhorn\" in cui Chuck Norris \u00e8 l'unico personaggio del cast usuale a comparire, e Cooper si scontra con il boss Bedoe (Ed Lauter) e il capo-bandito Kilgore (Marshall R. Teague).\nProduzione.\nIdeazione e le prime stagioni.\nLa serie fu prodotta da Cannon Television nel 1993, da Columbia Pictures Television dal 1993 al 1996, da CBS Productions dal 1995 al 2001, ed inoltre da CBS Broadcast International, Top Kick Productions, The Ruddy Greif Company e Norris Brothers Entertainment (dal 1998 al 2001) e girata a Dallas e Fort Worth in Texas dove \u00e8 ambientata, e inoltre a Santa Fe nel New Mexico e a Chicago, nell'Illinois.\nIl protagonista \u00e8 il ranger Cordell Walker interpretato da Chuck Norris, al quale si affiancano il vice-procuratore Alex Cahill, il ranger in pensione C.D. Parker, e il nuovo collega James Trivette, introdotto nei primi due episodi; per interpretare Trivette i produttori scelsero l'attore Clarence Gilyard, che la produzione conosceva bene perch\u00e9 aveva recitato in un'altra serie di successo della NBC e l'ABC, Matlock.\nLa prima stagione di soli quattro episodi debutt\u00f2 sulla CBS il 21 aprile 1993 e dato il buon successo ottenuto, venne prolungata con una seconda stagione in onda dall'autunno successivo e composta invece da 24 episodi; questa seconda serie terminata nel maggio 1994 fu anch'essa un notevole successo, sconfiggendo la serie rivale della NBC \"Law &amp; Order - I due volti della giustizia\".\nSviluppo.\nLa CBS spinse i produttori altre due stagioni della fiction, in onda tra il 1994 e il 1996, in cui furono introdotte parecchie novit\u00e0: anzitutto cambi\u00f2 il tema della sigla iniziale, con l'introduzione a partire dall'episodio 5 del celebre motivo \"The Eyes of a Ranger\" cantata dal protagonista Chuck Norris, rimasta sino all'ultima stagione e divenuta uno dei motivi principali della popolarit\u00e0 della fiction; inoltre vari personaggi pi\u00f9 o meno rilevanti come quello dello zio di Walker scomparvero, e l'evoluzione del rapporto tra Alex e Walker. Furono inoltre introdotti alcuni nemici ricorrenti come Victor LaRue e Caleb Hooks, per garantire una maggiore fidelizzazione del pubblico.\nLa ventata di novit\u00e0 port\u00f2 un costante aumento di ascolti del telefilm, che nel biennio 1995-1997 divenne il pi\u00f9 seguito in onda sulla CBS subito dopo La signora in giallo. Nella stagione successiva, per riconfermare il costante impiego di novit\u00e0 nella serie, i produttori introdussero due nuovi personaggi, Trent Malloy e Carlos Sandoval, che saranno frequentemente presenti anche nelle successive stagioni, collaborando spesso anche con la squadra di Walker. A partire dal 1995 Chuck Norris e il fratello Aaron divennero produttori esecutivi della serie. La fiction tuttavia si attir\u00f2 delle critiche che consideravano Walker una fiction di bassa qualit\u00e0: fu invece elogiata da personalit\u00e0 quali Ken Tucker che ne premiarono l'originalit\u00e0, per aver messo in risalto un corpo speciale come quello dei Texas Rangers sinora sconosciuto alla maggior parte del pubblico.\nIn alcuni episodi della quarta stagione, i protagonisti ironizzano anche sul fatto di somigliare a personaggi famosi; CD viene paragonato a Paul Newman, Alex a Helen Hunt, Jimmy a Denzel Washington e Walker allo stesso Chuck Norris. In questo caso non si fa alcun riferimento al fatto che Walker sia veramente Chuck Norris, anzi i protagonisti per evitare ci\u00f2 ricordano che questi \u00e8 stato sette volte campione del mondo di karate e taekwondo.\nGli anni d'oro.\nTra il 1997 e il 1999 andarono in onda la sesta e la settima stagione, viste da una media di 14,4 milioni di spettatori a sera, portando \"Walker Texas Ranger\" alla posizione n. 15 delle serie pi\u00f9 seguite negli USA. In particolare queste due stagioni furono molto seguite anche per la line narrativa pi\u00f9 drammatica di alcuni episodi, spesso basati su eventi rilevanti di quel periodo, come il proliferare dell'AIDS alla base dell'episodio \"Lucas\" della sesta stagione, o sulla minaccia terroristica.\nLa sesta stagione termina con un cliffhanger in cui Alex rimane ferita in una sparatoria, che viene risolto all'inizio della stagione successiva, durante il quale Walker chiede ad Alex di sposarlo. Anche questa stagione ha un finale aperto, con l'aereo di Walker e Alex che precipita in un lago mentre i due stanno recandosi con un'importante prova per incastrare un criminale, Thomas Openshaw. Alla fine di questa stagione la CBS, in ragione del costante seguito della fiction, decise di produrre uno spin-off con protagonisti Trent e Carlos, trasmesso a partire dal 6 marzo 1999, mentre era ancora in onda la stagione corrente della serie originale. Questo sequel, dal titolo \"Sons of Thunder\", ottenne minor successo e ne furono prodotti sei episodi.\nLe ultime due stagioni e la conclusione.\nDall'ottava stagione, i produttori Lisa Clarkson e Garry A. Brown per rinfrescare il cast decisero di introdurre due nuovi giovani volti, Francis Gage e Sidney Cooke interpretati da Judson Mills e Nia Peeples che andarono ad unirsi al resto della squadra. Questa serie and\u00f2 in onda tra il 1999 e il 2000 e si concluse col matrimonio di Alex e Walker; in questa stagione Noble Willingham recit\u00f2 solo brevi spezzoni, soprattutto nei primi episodi, per poi scomparire verso le ultime puntate.\nUn'ulteriore nona stagione and\u00f2 in onda nell'autunno 2000: in questa serie ci furono molti colpi di scena, come l'introduzione di una saga di 4 episodi intitolata \"Il Presidente\" con protagonisti Chuck Norris e Michael Ironside e l'allargamento del cast, mentre particolare interesse suscit\u00f2 l'episodio numero 200, \"Pioggia di diamanti\", con la scena finale che riprende la morte di Walker, mentre alla fine si scopre che tutto l'episodio \u00e8 stato solo un incubo di Alex.\nIn questa stagione la serie registr\u00f2 un calo di ascolti, passando alla posizione 64\u00ba delle fiction pi\u00f9 viste, ma che rimasero comunque molto alti. Nonostante ci\u00f2 la CBS annunci\u00f2 di voler rinnovare la serie con altre due stagioni, ma Chuck Norris rifiut\u00f2 di continuare a causa della doppia gravidanza di sua moglie Gena O'Kelley, e la serie si concluse il 19 maggio 2001 dopo otto anni e ben 203 episodi realizzati.\nNel 2005 verr\u00e0 realizzato il film per la TV \"\" che ripropose la narrazione della serie a quattro anni dalla conclusione.\nEpisodi.\nLa serie \u00e8 andata in onda sulla CBS dal 21 aprile 1993 al 19 maggio 2001 per un totale di 203 episodi pi\u00f9 un film TV. In Italia la serie \u00e8 andata in onda su Mediaset nel 1996 su Canale 5, e poi dal 1997 sino al 2003 su Italia 1. Dal dicembre 2002 al 2013 il telefilm \u00e8 stato stabilmente replicato su Rete 4 tutti i giorni feriali nell'access prime time. Dal 18 maggio 2015 il telefilm \u00e8 in replica su Iris tutti i giorni feriali.\nCast e personaggi.\nLa star della serie televisiva \u00e8 Chuck Norris che interpreta Cordell Walker, uno dei migliori \"Texas Ranger\" di Dallas. Walker \u00e8 nato in America, cresciuto in una riserva Cherokee (le origini Cherokee di Walker sono un omaggio alle origini Cherokee dell'attore Chuck Norris) da Ray Firewalker (interpretato da Floyd 'Red Crow' Westerman) e ha fatto il Marine nelle forze speciali durante la guerra del Vietnam prima di arruolarsi nei Texas Rangers. Ci\u00f2 viene anche mostrato in un episodio nel quale Walker viene ingaggiato da una donna, uccisa poi da un sospettato durante un'investigazione.\nI suoi compagni di lavoro, oltre che amici, sono James Trivette (interpretato da Clarence Gilyard), un ex giocatore di football americano e esperto di computer; Alex Cahill (interpretata da Sheree J. Wilson) con la quale Walker ha una relazione, che giunge fino al matrimonio. Lei fa il vice-procuratore distrettuale (\"Assistant District Attorney\") presso il tribunale. Amico di Walker \u00e8 anche C.D. Parker (interpretato da Gailard Sartain nella prima stagione e da Noble Willingham, scomparso nel 2004), un Texas Ranger in pensione, gestore di un bar in stile texano nel quale i ranger si trovano spesso alla fine degli episodi per festeggiare la cattura dei malviventi.\nNelle ultime 2 stagioni sono presenti anche altri due Ranger: Sydney Cooke (interpretata da Nia Peeples) e Francis Gage (interpretato da Judson Mills). Tra Sydney e Gage c'\u00e8 molta affinit\u00e0 e complicit\u00e0, tanto che nel corso di alcuni episodi essi sembrano quasi sul punto di dichiararsi, senza per\u00f2 mai arrivare alla dichiarazione vera e propria (questo particolare \u00e8 evidente nell'episodio \"Vita senza suoni\", in cui Gage perde l'udito, per poi riacquistarlo al termine dell'episodio, e dove Sydney gli dichiara i suoi sentimenti dopo l'operazione del partner). Nella nona stagione C.D. Parker viene avvelenato da un uomo spietato, che Walker catturer\u00e0 ed uccider\u00e0 (Emil Lavocat).\nIn alcuni episodi hanno partecipato anche Trent Malloy (espertissimo nelle arti marziali) e Carlos Sandoval (pi\u00f9 robusto e impacciato, ma con un grande cuore e forza di volont\u00e0), due abili investigatori privati.\nTra i nemici principali della serie ci sono tre personaggi ricorrenti: Emil Lavocat, ladro professionista, pu\u00f2 essere considerato il nemico principale di tutta la serie poich\u00e9 appare nel primo e nell'ultimo episodio; Victor LaRue, un criminale con un'ossessione maniacale per Alex e Walker; Caleb Hooks, trafficante di armi che cerca di eliminare Walker in quanto gli ha ucciso il fratello. Nella nona stagione c'\u00e8 inoltre una saga speciale di quattro puntate dove l'antagonista principale \u00e8 un uomo detto il Presidente.\nTra le molte \"guest star\" che hanno partecipato agli episodi della serie vanno ricordati i campioni di wrestling Randy Savage e Frank Shamrock (entrambi affrontati da Walker nell'episodio \"La fossa dei gladiatori\", forse il pi\u00f9 celebre in assoluto di tutti gli episodi), Roddy Piper (nelle vesti del wrestler Cody il crociato nell'episodio \"Cody il crociato\"), Michael Ironside (nelle vesti de \"il Presidente\"), Tobey Maguire (nell'episodio \"Fuga nella boscaglia\") e Hollywood Hulk Hogan. Sono presenti anche altri numerosi volti famosi, come ad esempio la cantante Dionne Warwick, l'attrice statunitense Kyla Pratt, in un episodio espressamente incentrato sulla negativit\u00e0 della violenza praticata fra le varie gang, e il cantante Frank Stallone nell'episodio \"Il club di Frank\".\nNel dicembre 2010 Chuck Norris \u00e8 stato ufficialmente nominato membro onorario della Texas Ranger Division dal governatore del Texas Rick Perry per \u00abaver cos\u00ec ben interpretato i valori che contraddistinguono il comportamento degli appartenenti a questo corpo di supporto alla legge\u00bb. Dello stesso titolo \u00e8 stato insignito anche il fratello Aaron Norris, coproduttore della serie televisiva.\nSigla.\nMentre la prima stagione della serie non aveva una sigla, la seconda inizia con una sigla strumentale (solo musica). Dalla met\u00e0 della terza stagione, dopo un'altra sigla strumentale durata pochi episodi, viene inserita la sigla cantata dallo stesso Chuck Norris, la stessa che rimarr\u00e0 anche per i successivi episodi. La canzone \u00e8 stata scritta da Tirk Wilder.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDoppiaggio.\nL'edizione italiana \u00e8 curata da Elena Sansonetti per Mediaset (dalla terza alla nona stagione). Il doppiaggio \u00e8 stato eseguito da Studioimmagine, sotto la direzione di Roberto Del Giudice e Giovanna Bartolini.\nMessa in onda in Italia.\nProgrammazione.\n\"Walker Texas Ranger\" in Italia \u00e8 stata trasmessa da Mediaset dal 16 gennaio 1996 su Canale 5 con le prime due stagioni accorpate in un'unica serie: and\u00f2 in onda in prime time con due episodi a serata, similmente a come accadeva sulla CBS, mentre alcuni episodi a durata doppia come \"Pericolo nell'ombra\" e \"Riunione mortale\", vennero trasmessi come film TV autonomi, tuttavia la serie non ottenne il successo sperato, venendo superata dalla fiction di Rai 2 \"Il maresciallo Rocca\". Dall'autunno 1997 il telefilm venne quindi spostato su Italia 1 che ne trasmise la terza stagione, con gli episodi \"La strada della vendetta\" e \"La leggenda di Cooper\" accorpati a film TV unici, mentre gli episodi delle successive stagioni vennero trasmessi regolarmente come puntate a s\u00e9 stanti. Il doppiaggio degli episodi accorpati fu diverso da quello liturgico delle puntate normali, per far notare la differenza con la serie originale. Fu inoltre trasmessa secondo l'ordine cronologico degli episodi, e non secondo quello di trasmissione statunitense. Nella nuova collocazione del sabato sera della seconda rete Mediaset la fiction riscosse un buon successo: in particolare nel 1999 riusc\u00ec a battere gli ascolti la serie concorrente di Rai 2 \"Squadra Speciale Cobra 11\". L'ultima stagione fu trasmessa dal 19 novembre 2002 al 6 marzo 2003 sempre al sabato sera, tranne l'ultima puntata che \u00e8 andata in onda di gioved\u00ec.\nEpisodi a durata doppia.\nGli episodi a durata doppia \"Pericolo nell'ombra\" e \"Riunione mortale\" della seconda stagione, e \"La strada della vendetta\" e \"Zona di guerra\" della terza sono stati trasmessi nel 1997 su Italia 1 come film TV autonomi, ugualmente a quanto fatto dalla CBS al loro primo passaggio TV. Tale formula \u00e8 stata utilizzata anche nelle successive repliche su Rete 4; solo a partire dal settembre 2006 tali episodi vennero trasmessi come puntate correnti della serie, per poi essere nuovamente ritrasmessi come film TV accorpati nel maggio 2016 su Rete 4, includendo anche l'episodio \"La leggenda di Cooper\" della terza stagione. Mediaset ha comunque operato un doppiaggio diverso da quello naturale della serie, rimasto anche nelle successive repliche.\nCrossover con \"Pi\u00f9 forte ragazzi\".\nNel 2000 il personaggio di Walker \u00e8 apparso anche nell'episodio della seconda stagione di \"Pi\u00f9 forte ragazzi\" \"Missili sulla citt\u00e0\"; la storia che inizia in quella puntata di \"Pi\u00f9 forte ragazzi\" termina nella puntata \"Pioggia di fuoco\" dell'ottava stagione di \"Walker Texas Ranger\"; nella prima parte Walker si trasferisce a Los Angeles rivelando a Sammo di essere sulle tracce di un noto trafficante d'armi, Cliff Heagleton, che i due arresteranno verso fine puntata, mentre nella seconda parte \u00e8 Sammo a traslocare a Dallas aiutando Walker e la sua squadra a ritrovare Heagleton, evaso dal carcere. L'episodio \u00e8 stato trasmesso in Italia il 21 aprile 2002 su Italia 1, mentre quello di \"Pi\u00f9 forte ragazzi\" \u00e8 stato solo recentemente ritrasmesso su AXN il 12 luglio 2014.\nEdizioni home video.\nIn Italia sono state pubblicate in cofanetti DVD le prime cinque stagioni della serie. Il cofanetto della prima stagione \u00e8 composto dagli episodi della stagione pilota in aggiunta agli episodi della prima stagione regolare (denominata anche \"seconda stagione\"), pertanto le stagioni sono numerate in modo diverso. Il prodotto della Dall'Angelo Pictures \u00e8 distribuito da Sony Pictures Home Entertainment.\nTrasmissione internazionale.\n\"Walker Texas Ranger\" \u00e8 stato trasmesso, sempre col medesimo titolo, in pi\u00f9 di 100 paesi tra cui:\nFilm TV.\n\"Walker Texas Ranger - Riunione Mortale\".\n\"Walker Texas Ranger - Riunione Mortale\" (\"Walker Texas Ranger 3: Deadly Reunion\") \u00e8 un film per la televisione trasmesso nel 1994, avente gli stessi protagonisti della fiction. Il film, della durata di 90 minuti, \u00e8 stato mandato in onda successivamente come episodio a durata doppia nella seconda stagione. Lo stesso \u00e8 accaduto anche in Italia, dove per sottolineare la differenza rispetto agli episodi normali della serie i quattro protagonisti (Walker, Trivette, Alex, C.D.) hanno doppiatori diversi dagli episodi originali.\n\"Walker Texas Ranger: Processo infuocato\".\n\"'Walker, Texas Ranger: Processo infuocato\" (\"Walker, Texas Ranger: Trial by Fire\") \u00e8 un film per la televisione prodotto nel 2005 che porta avanti le vicende di Cordell Walker dopo 4 anni dalla conclusione del telefilm; tutto il cast originale della serie compare nel film, eccetto C.D. Parker (Noble Willingham) scomparso nel 2004, e Sydney Cooke (Nia Peeples). Questo perch\u00e9 i registi hanno pensato di non attenersi completamente alla trama originale della serie televisiva.\nSpin-off.\nNel 1999 la serie ha generato uno spin-off dal titolo \"Sons of Thunder\" con protagonisti James Wlcek e Marco Sanchez che hanno ripreso i ruoli di Trent Malloy e Carlos Sandoval.\nControversie.\nIl telefilm \u00e8 stato spesso al centro di critiche e di accuse di essere \"trash\". Molto criticato \u00e8 stato in particolare l'episodio \"Il processo LaRue\" della quinta stagione, sia da parte dell'opinione pubblica che dal codice TV di tutela dei minori, che l'11 maggio 2004 invi\u00f2 un comunicato di protesta ai vertici Mediaset, chiedendo la soppressione della serie da quella fascia oraria, senza per\u00f2 trovare accoglimento.\nInoltre la critica ha espresso pareri negativi riguardo l'eccessiva brutalit\u00e0 e l'uso di violenza di alcuni episodi, in particolare delle scene d'azione, ritenute spesso al limite del grottesco: \u00e8 stato inoltre contestato alla serie un uso troppo strumentalizzante di minori protagonisti in alcuni episodi, specialmente durante le ultime stagioni. In generale \u00e8 stata percepita in numerose occasioni un'eccessiva dose di sadismo.\nAlle critiche, Chuck Norris ha sempre replicato dicendo che \"la serie si fonda sui valori fondamentali della vita\" affermando che ogni puntata abbia sempre un senso moralistico all'interno.\nReboot.\nIl 24 settembre 2019 \u00e8 circolata la voce secondo cui la CBS stesse progettando un reboot della serie; , poi realizzato; esso vede Jared Padalecki nei panni di Walker e Anna Fricke come produttore. Tra i canali interessati al reboot, oltre alla CBS, ci sono i The CW studios. La serie, intitolata Walker \u00e8 stata acquistata dalla The CW che l'ha trasmessa negli USA a partire da gioved\u00ec 21 gennaio 2021.Tra gli attori insieme a Jared Padalecki ci sono Lindsey Morgan, Keegan Allen, Mitch Pileggi, Molly Hagan, Coby Bell, Jeff Pierre, Violet Brinson, Kale Culley, Genevieve Padalecki, Odette Annable, Chris Labadie, Alex Landi, Gabriela Flores.."}
{"id": "634874", "revid": "289247", "url": "https://it.wikipedia.org/wiki?curid=634874", "title": "Est Anglia", "text": ""}
{"id": "634875", "revid": "124116003", "url": "https://it.wikipedia.org/wiki?curid=634875", "title": "Xch\u00e9 s\u00ec!", "text": "Xch\u00e9 s\u00ec! \u00e8 il quinto album degli Articolo 31, pubblicato nel 1999. Hanno collaborato artisti quali Carmelo Saez Mendoza (\"Guapa Loca\") e Kurtis Blow (\"Perch\u00e9 s\u00ec!\"), oltre a membri di Spaghetti Funk, (Gemelli DiVersi, Space One, Chief, Posi Argento).\nL'album.\nQuesto album si presenta come una critica contro la TV, come si pu\u00f2 capire gi\u00e0 dalla copertina dove J-Ax e Dj Jad prendono d'assalto uno studio televisivo, con un rimando alla prima traccia del disco. L'album mostra un cambio di sonorit\u00e0 rispetto ai precedenti: si comincia a sentire la miscelazione dell'hip hop con il pop e la carenza di campionamenti, a beneficio di una realizzazione a computer delle basi.\n\"Perch\u00e9 s\u00ec\", il brano che d\u00e0 il titolo al disco, vede la collaborazione con il rapper storico Kurtis Blow. La traccia ripercorre la storia degli Articolo 31, dai tempi in cui non erano famosi fino a quello che sono diventati.\nOltre a \"Strada di citt\u00e0 2000\", che riprende la title track del primo album del duo, e \"Senza regole\", che narra dello stile di vita del rapper J-Ax, il disco pesca da sonorit\u00e0 molto diverse come la canzone italiana anni sessanta in (\"Tu mi fai cantare\") e i ritmi latini (\"Guapa Loca\").\nI rappresentanti della Spaghetti Funk compaiono in \"Il mio consiglio\", una sorta di presa in giro ad un Maresciallo la cui voce \u00e8 quella di Sergio Rubini e \"Luna Park mentale\" con Posi Argento. \"Se ti muovi\" \u00e8 l'unico brano dove la base non \u00e8 stata realizzata da Dj Jad ma dal produttore Franco Godi.\nNel disco sono presenti alcuni intermezzi dove Ax, assieme ad altri personaggi famosi e non, prestano la loro voce per creare diversi personaggi che introducono la canzone successiva.\nNel 2012 il disco viene ristampato in CD per la collana \"Tutta Scena\" di Sorrisi e Canzoni, con l'aggiunta di una traccia bonus."}
{"id": "634877", "revid": "37723", "url": "https://it.wikipedia.org/wiki?curid=634877", "title": "Alberto Zoboli", "text": ""}
{"id": "634880", "revid": "5028883", "url": "https://it.wikipedia.org/wiki?curid=634880", "title": "Quod non fecerunt barbari fecerunt Barberini", "text": ""}
{"id": "634881", "revid": "125885283", "url": "https://it.wikipedia.org/wiki?curid=634881", "title": "Linea M5 (metropolitana di Milano)", "text": "La linea M5 \u00e8 una linea della metropolitana di Milano che attraversa la citt\u00e0 da nord est (capolinea Bignami) a ovest (capolinea di San Siro Stadio).\nCostruita come metropolitana leggera e dotata di gallerie e treni a sagoma ridotta rispetto alle preesistenti tre linee metropolitane milanesi, \u00e8 anche chiamata \"linea lilla\" per il colore con cui \u00e8 disegnata nelle mappe e che risulta essere il colore principale utilizzato nella decorazione delle stazioni e dei treni.\nIncrocia la linea M3 nella stazione Zara, la linea M2 nella stazione Garibaldi FS e la linea M1 nella stazione Lotto.\nStoria.\nProgettazione.\nNel 1999 venne formulata per la prima volta l'idea di dotare l'importante asse viario di viale Fulvio Testi di una linea di metropolitana che lo collegasse con viale Zara, dove si sarebbe potuta incrociare la linea M3; il carico di passeggeri stimato era di circa 14\u00a0000 all'ora.\nNel 2003, con il metodo della finanza di progetto, ad aggiudicarsi la concessione del progetto fu il gruppo Metro 5 SpA, costituito dalle societ\u00e0 Astaldi, Ansaldo Sistemi, AnsaldoBreda, Alstom, ATM e Torno. La linea M5 nacque come unione di due progetti di tratte differenti: una da Porta Garibaldi a Bignami, l'altra da Porta Garibaldi allo Stadio San Siro e a Settimo Milanese. Inizialmente questi due progetti erano stati considerati separatamente, tuttavia i progettisti si trovarono a fronteggiare il problema per cui queste due nuove linee avrebbero dovuto incrociare entrambe la linea M2 presso la fermata di Garibaldi FS. Si sarebbe dunque pregiudicata la possibilit\u00e0 per queste due linee di avere successive estensioni oltre tale fermata; si decise pertanto di unire i due progetti. La linea M5, o \"linea lilla\", avrebbe quindi congiunto le due tratte, e la fermata di Garibaldi FS sarebbe stata posta a maggiore profondit\u00e0, sotto quella della linea M2.\nNel novembre 2006 si deliber\u00f2 l'approvazione del progetto e si completarono i finanziamenti.\nLa prima tratta, tra le stazioni di Bignami e Zara, \u00e8 stata inaugurata e aperta al pubblico il 10 febbraio 2013.\nLa seconda tratta, tra le stazioni di Zara e Garibaldi, \u00e8 stata inaugurata il 1\u00ba marzo 2014. A partire dal 29 aprile 2015 \u00e8 stata inaugurata la tratta mancante, ove sono entrate in servizio solo cinque stazioni (Domodossola FN, Lotto Fieramilanocity, Segesta, San Siro Ippodromo e il capolinea occidentale di San Siro Stadio). Portello \u00e8 stata inaugurata il 6 giugno, Cenisio il 20 giugno, Gerusalemme il 26 settembre e Monumentale l'11 ottobre 2015. Il 14 novembre 2015 \u00e8 stata aperta l'ultima fermata, Tre Torri.\nLavori.\nI lavori per la prima tratta iniziarono ufficialmente il 16 luglio 2007. Nel novembre del 2010, i primi due convogli furono calati nel cantiere tra viale Marche e via Keplero. Nel maggio dell'anno seguente inizi\u00f2 la fase di collaudo. Per la seconda tratta, da Garibaldi a San Siro Stadio, i lavori preliminari sono cominciati il 22 novembre 2010, mentre gli scavi nella stazione di San Siro Stadio sono partiti il 19 marzo 2012 con la messa in funzione della fresa meccanica, destinata a congiungersi nella stazione Tre Torri nella prima met\u00e0 del 2013, con la \"talpa\" gemella partita da Monumentale. Il 26 marzo 2013 le talpe partite da San Siro abbatterono il diaframma nel pozzo, e le gallerie della tratta San Siro Stadio - Tre Torri furono completate allo stato rustico.\nCompletamento.\nBench\u00e9 l'amministrazione comunale auspicasse di aprire temporaneamente la prima tratta della linea, da Bignami a Zara, in occasione dell'Incontro Mondiale delle Famiglie tra il 30 maggio e il 3 giugno 2012, cos\u00ec da creare un collegamento senza fermate intermedie con l'aeroporto di Bresso, una commissione ministeriale ritenne non sufficiente il tempo per il collaudo. In un primo momento, l'apertura del tronco Bignami-Zara era comunque prevista per ottobre, ma sub\u00ec poi successivi slittamenti; secondo gli accordi, a partire dal 1\u00ba novembre 2012 il consorzio \"Metr\u00f2 5 S.p.A.\" era tenuto al pagamento al comune di trentaduemila euro di penale per ogni giorno di ritardo sulla consegna.\nIl 20 novembre 2012 arriv\u00f2 il benestare dell'USTIF a iniziare la fase di pre-esercizio per la nuova linea, durata 45 giorni e a cura dell'Atm. L'inaugurazione della tratta Bignami-Zara avvenne il 10 febbraio 2013. Il 1\u00ba marzo 2014 venne attivata la tratta Zara-Garibaldi FS.\nA dicembre 2014 il comune di Milano, tramite la propria pagina ufficiale di Facebook, comunic\u00f2 che il 29 aprile 2015, tre giorni prima dell'inaugurazione dell'Expo tenuto a Rho, sarebbero state aperte le fermate di San Siro Stadio, San Siro Ippodromo, Segesta, Lotto e Domodossola, mentre il completamento della linea era previsto per ottobre 2015.\nCon l'arrivo a San Siro della linea lilla, la rete metropolitana di Milano super\u00f2 i 100\u00a0km d'estensione (in tutto 101), confermandosi la pi\u00f9 estesa in Italia e tra le pi\u00f9 importanti d'Europa.\nIl 22 maggio 2015 il comune ha annunciato l'apertura della stazione Portello per il 6 giugno e della stazione Cenisio per il 20 giugno 2015. Il 26 settembre 2015 \u00e8 stata invece inaugurata la stazione di Gerusalemme e l'11 ottobre 2015 la stazione di Monumentale. Il 14 novembre l'inaugurazione della stazione di Tre Torri ha portato al totale compimento della linea.\nConsorzio e costi.\nLa progettazione, costruzione e gestione \u00e8 a cura della societ\u00e0 Concessionaria \"Metro 5 S.p.A.\", che finanzia il progetto per circa il 40% e a cui spetter\u00e0 la gestione della linea per ventisette anni. \u00c8 una societ\u00e0 privata costituita oggi da:\nDettaglio costi.\nLa tratta Garibaldi-Bignami (treni inclusi), il costo previsto \u00e8 di 557 milioni di euro. L'intervento \u00e8 realizzato in finanza di progetto ed \u00e8 contribuito per il 60% da fondi pubblici (circa 257 milioni di euro dello Stato e 69 milioni di euro del Comune di Milano) e per il 40% da privati (circa 231 milioni di euro da Metro 5 SpA).\nPer il restante tracciato San Siro-Garibaldi \u00e8 previsto un costo pari a 795,85 milioni di euro, di cui 391 a carico dello Stato, 83 del Comune di Milano e 321,85 di Metro 5 S.p.A.\nMetro5 S.p.A. gestir\u00e0 la Linea Metropolitana M5 fino al 2040, mentre l'esercizio \u00e8 affidato ad ATM.\nCaratteristiche tecniche.\nLa linea lilla \u00e8 dotata di alimentazione elettrica a terza rotaia alla tensione di 750 V in corrente continua; \u00e8 la prima linea di Milano con un sistema di guida completamente automatico. Tutte le stazioni hanno le banchine completamente separate dai treni tramite porte di banchina, che si aprono solo quando i treni sono completamente fermi e allineati.\nTutta la linea \u00e8 controllata e comandata da un'unica centrale di controllo, situata presso il deposito/officina del capolinea Bignami, da cui \u00e8 possibile eseguire qualsiasi comando sui treni in movimento e su tutti gli ambienti.\nLa linea \u00e8 collegata al resto della rete da un binario di raccordo che permette di raggiungere la banchina M2. Come gli altri raccordi \u00e8 stato realizzato per portare i treni nel deposito di Precotto, il pi\u00f9 vicino in grado di effettuare riparazioni.\nLe banchine sono lunghe solo 50 metri, contro i 110 delle prime tre linee di Milano, e i treni impiegati sono egualmente pi\u00f9 corti; tuttavia, a dispetto delle ridotte dimensioni, le frequenze dei treni sono molto alte, consentendo di trasportare fino a passeggeri all'ora. Sebbene il completo automatismo permetta una frequenza massima di un treno ogni 90 secondi (75 in casi eccezionali), la frequenza massima attuale si attesta sui 150 secondi. Ci\u00f2 \u00e8 dovuto al numero limitato di treni disponibili, per via dell\u2019assenza di un deposito di linea.\nMateriale rotabile.\nI convogli sono ventuno treni Serie 5500, del tipo \"MAAB\" (Metr\u00f2 Automatico AnsaldoBreda) a quattro casse non separabili e intercomunicanti, della lunghezza di 48 metri e larghezza di 2,65 metri.\nLa capienza \u00e8 di 536 passeggeri, di cui 72 seduti e 2 in carrozzella. La velocit\u00e0 commerciale dichiarata \u00e8 di , per un tempo di percorrenza teorico della linea inferiore ai 26 minuti.\nL'intervallo tra i treni \u00e8 di tre minuti nelle ore di punta dei giorni feriali, che sale a quattro minuti in quelle di morbida e durante le giornate festive. In casi di necessit\u00e0, l'intervallo pu\u00f2 essere ridotto fino a un minimo di 75 secondi.\nI treni corrono a una profondit\u00e0 variabile tra i 12 e i 22 metri; il progetto ha previsto la costruzione di una galleria a canna doppia nella tratta Bignami-Marche e di due gallerie a canna singola nel tratto Marche-Zara.\nStazioni.\nLa linea in esercizio \u00e8 lunga ed \u00e8 composta da diciannove fra stazioni e fermate. Nell'elenco che segue, a fianco a ogni impianto, sono indicati i servizi presenti e gli eventuali interscambi ferroviari.\nDepositi.\nLa linea ha un solo impianto di deposito e officina situato nei pressi del capolinea di Bignami, dove \u00e8 situata anche la centrale di controllo. Ci\u00f2 riduce la frequenza massima dei treni da uno ogni 75 secondi a uno ogni 120 secondi, dato che non \u00e8 possibile ospitare un numero superiore di vetture. Un nuovo deposito, in questo caso in superficie, sar\u00e0 costruito insieme al futuro prolungamento della linea.\nProlungamenti.\nSono stati ipotizzati prolungamenti in entrambe le direzioni della linea: uno verso ovest in direzione di Settimo Milanese, dove verrebbe realizzato un parcheggio di interscambio, e uno verso nord fino a Monza Bettola, dove avverrebbe un altro interscambio con la linea M1 e un deposito, e poi ancora fino dentro a Monza con capolinea presso il polo istituzionale di via Grigna .\nNel settembre 2016 la Regione ha dato il via libera al prolungamento dal capolinea Bignami fino alla citt\u00e0 di Monza e nel maggio 2017 Metropolitane Milanesi lo ha dato alla fattibilit\u00e0 tecnico-economica del prolungamento. Il tracciato approvato prevede la realizzazione di undici nuove stazioni :\nNel 2019 la Giunta regionale ha approvato la richiesta di convenzione tra Regione Lombardia, Comune di Milano e Ministero dei Trasporti per il prolungamento della linea. Il costo sar\u00e0 di di euro, cos\u00ec ripartiti: Stato (900\u00a0mln), Regione Lombardia (283\u00a0mln), Comune di Milano (37\u00a0mln), Comune di Monza (27,5\u00a0mln) Comune di Cinisello Balsamo (13\u00a0mln) e Comune di Sesto San Giovanni (4,5\u00a0mln). "}
{"id": "634882", "revid": "1833487", "url": "https://it.wikipedia.org/wiki?curid=634882", "title": "Personaggio immaginario", "text": "Un personaggio immaginario \u00e8 una persona che appare in un'opera di narrativa (un romanzo, una favola, un fumetto, un cartone animato) o in una qualunque altra opera di intrattenimento (ad esempio un videogioco), e pu\u00f2 essere interpretato da un attore in una rappresentazione teatrale, in un film o in una serie televisiva, da un cantante in un'opera o da un danzatore in un balletto. Pi\u00f9 precisamente, un personaggio immaginario \u00e8 una persona che noi immaginiamo esista nel mondo immaginario di quell'opera.\nDescrizione.\nOltre agli esseri umani, a volte vengono chiamati personaggi anche alieni, animali e creature leggendarie, divinit\u00e0, robot, oppure, occasionalmente, oggetti inanimati e persino piante. I personaggi sono quasi sempre al centro dell'opera, specialmente in romanzi od opere teatrali. \u00c8 infatti difficile immaginare un romanzo o una commedia senza personaggi, anche se alcuni tentativi sono stati fatti. Nella poesia c'\u00e8 quasi sempre una sorta di persona presente, ma spesso solo in forma di narratore o di ascoltatore immaginato.\nIn varie forme di teatro, \"performance\" artistiche e cinema, i personaggi immaginari sono interpretati da attori, ballerini e cantanti, che ne prendono le sembianze e ne adottano sentimenti e pensieri nella finzione scenica. Il lavoro sul personaggio \u00e8 uno dei cardini dell'arte drammatica; in genere un personaggio non risponde alle regole della vita reale, ma piuttosto \u00e8 un insieme di caratteristiche di molte persone (spesso di un'intera generazione) e racchiude nel breve tempo della rappresentazione un tempo molto pi\u00f9 lungo, non di rado l'intera esistenza. Nella compressione di tutti questi fattori sta la forza delle grandi interpretazioni. Nei cartoni animati e negli spettacoli di marionette, ai personaggi viene data voce da doppiatori, sebbene ci siano stati molti esempi, particolarmente, in machinima, dove la voce dei personaggi \u00e8 generata da sintetizzatori vocali.\nIl processo di creazione e descrizione dei personaggi immaginari nella narrativa \u00e8 chiamato \"caratterizzazione\".\nUn personaggio utilizzato in un'opera narrativa non \u00e8 necessariamente immaginario ma pu\u00f2 anche essere un personaggio storico.\nLa figura di personaggio viene soprattutto associata a quei personaggi non interpretati da attori, ma originali e unici in tutti i loro aspetti, quindi soprattutto i personaggi disegnati e animati protagonisti di fumetti, manga e Videogiochi.\nNomi dei personaggi.\nI nomi dei personaggi immaginari sono spesso molto importanti. In certi casi possono contenere giochi di parole o riferimenti a fiabe o leggende. \nLe convenzioni di nomenclatura sono cambiate nel tempo. In molte commedie della Restaurazione inglese, per esempio, ai personaggi venivano dati nomi emblematici che non avevano nessun suono simile a quelli della vita reale: \"Sir Fidget\", \"Mr. Pinchwife\" e \"Mrs. Squeamish\" sono alcuni esempi tipici (tutti da \"The Country Wife\" di William Wycherley). Alcuni testi del XVIII e XIX secolo, in pratica, rappresentano i nomi dei personaggi con l'uso di una singola lettera e un lungo slancio (questa convenzione \u00e8 anche utilizzata per altri nomi propri, come i nomi dei luoghi): questo ha l'effetto di suggerire che l'autore abbia in mente una persona reale ma ne omette il nome completo per questioni di riservatezza. \"I miserabili\" di Victor Hugo usa questa tecnica. Una tecnica simile \u00e8 impiegata nel Novecento anche da Ian Fleming nei suoi romanzi che hanno per protagonista James Bond, dove il nome reale per M, se pronunciato in un dialogo, \u00e8 sempre stato scritto come \"Adm. Sir. M\".\nQuesta tecnica \u00e8 stata adottata anche da Alessandro Manzoni ne \"I Promessi Sposi\" con la giustificazione di volere preservare la fittizia \"privacy\" di alcuni personaggi, in realt\u00e0 mai esistiti.\nUtilizzo inusuale.\nNelle opere postmoderne, vengono frequentemente incorporati personaggi reali all'interno della finzione. Nel cinema, l'apparizione di una persona reale che interpreta s\u00e9 stessa in una trama immaginaria \u00e8 un tipo di cameo. Per esempio, in \"Io e Annie\", il regista Woody Allen appare come il personaggio Marshall McLuhan per risolvere una disputa. Un altro eclatante esempio di questo approccio si trova in \"Essere John Malkovich\", nel quale l'attore John Malkovich interpreta l'attore John Malkovic (anche se l'attore reale e il personaggio hanno un secondo nome differente).\nIn alcune opere sperimentali, l'autore recita come un personaggio che si trova del suo testo. Uno dei pi\u00f9 recenti esempi \u00e8 \"Nebbia\" (\"Niebla\"), di Miguel de Unamuno (1907), nel quale il personaggio principale visita Unamuno nel suo ufficio per discutere il suo destino nel romanzo. Anche Paul Auster impiega questo metodo nel suo romanzo \"Citt\u00e0 di vetro\" (1985), che apre con il personaggio principale che riceve una telefonata per Paul Auster. All'inizio il personaggio principale spiega che chi chiama ha composto un numero sbagliato, ma successivamente decide di far finta di essere Auster e vedere che cosa succede.\nNe \"L'immortalit\u00e0\" di Milan Kundera, l'autore fa riferimento a se stesso in una trama apparentemente separata da quella dei personaggi immaginari dell'opera, ma alla fine del romanzo Kundera incontra i suoi personaggi.\nCon la nascita dello \"star system\" hollywoodiano, molti attori famosi sono cos\u00ec familiari che \u00e8 veramente difficile limitarli ad un'interpretazione di un personaggio in un singolo film. In un certo senso, Bruce Lee \u00e8 sempre Bruce Lee, Woody Allen \u00e8 sempre Woody Allen, e Harrison Ford \u00e8 sempre Harrison Ford; pi\u00f9 spesso recitano, pi\u00f9 frequentemente il pubblico tender\u00e0 a fondere la stella del cinema con il personaggio che interpreta, un principio esplorato in \"Last Action Hero\" con Arnold Schwarzenegger.\nAlcune opere e drammi fanno costantemente riferimento a personaggi che non si sono mai visti. Questo diventa spesso un gioco con il pubblico. Il metodo \u00e8 il punto di forza di una delle pi\u00f9 inusuali e originali commedie del XX secolo, \"Aspettando Godot\" di Samuel Beckett, nel quale il Godot del titolo non arriva mai.\nIcone e archetipi.\nAlcuni personaggi immaginari hanno riferimenti anche al di fuori dell'opera cui appartengono, poich\u00e9 esprimono concisamente degli archetipi o ideali. Ad esempio, sia Puck, dall'opera teatrale di Shakespeare \"Sogno di una notte di mezza estate\", sia Bugs Bunny sono manifestazioni dell'archetipo dell'imbroglione, disattendendo le normali regole di comportamento. Molti riferimenti sono frequenti nella mitologia.\nStaticit\u00e0 e dinamicit\u00e0.\nSe teniamo conto della complessit\u00e0 psicologica di un personaggio all'interno di una storia, e delle sue capacit\u00e0 di evolversi nel corso di essa, potremo distinguere due tipologie fondamentali:\nAlcune chiavi di lettura dei personaggi.\nI lettori variano enormemente nei modi di intendere i personaggi immaginari. Il modo pi\u00f9 estremo di \"leggere\" i personaggi immaginari dovrebbe essere quello di pensarli esattamente come persone vere oppure pensarli come mere creazioni artistiche che hanno a che fare con opere d'ingegno e nulla a che vedere con la vita reale. La maggior parte delle chiavi di lettura cadono in qualcuna delle seguenti.\nPersonaggi come simboli.\nIn alcune letture, certi personaggi immaginari sono percepiti come rappresentanti di una certa caratteristica o astrazione. Pi\u00f9 che essere semplici persone, questi personaggi rappresentano qualcosa di pi\u00f9 grande. Molti personaggi della letteratura occidentale sono visti come simboli di Cristo, per esempio. Altri personaggi sono stati letti come simbolismo dell'avidit\u00e0 capitalistica (come nel \"Grande Gatsby\" di Francis Scott Fitzgerald), della futilit\u00e0 dell'appagamento del Sogno Americano, del romanticismo idealista (\"Don Chisciotte\"). Tre dei personaggi principali de \"Il signore delle mosche\" si pu\u00f2 dire che simboleggino elementi della civilt\u00e0: Ralph rappresenta l'istinto civile; Jack rappresenta l'istinto selvaggio; Piggy rappresenta il lato razionale della natura umana.\nPersonaggi come rappresentazioni.\nUn altro modo di leggere simbolicamente i personaggi \u00e8 intendere ogni personaggio come rappresentazioni di un certo gruppo di persone. Ad esempio, Bigger Thomas in \"Paura\" (\"Native Son\") di Richard Wright \u00e8 spesso visto come rappresentativo dei giovani neri negli anni trenta, condannati ad una vita di povert\u00e0 e sfruttamento. Dagny Taggart e altri personaggi di \"La rivolta di Atlante\" di Ayn Rand sono visti come rappresentazioni della classe sociale statunitense che lavora duro senza guardare in faccia nessuno.\nMolti praticanti del criticismo culturale e del femminismo critico focalizzano le loro analisi su personaggi che rappresentano lo stereotipo culturale. In particolare, considerano i modi in cui gli autori relazionano la loro opera a questi stereotipi quando creano i loro personaggi. Alcuni critici, ad esempio, leggerebbero \"Native Son\" in relazione agli stereotipi del razzismo nei confronti degli afroamericani come violenza sessuale (specialmente contro donne bianche); nel leggere il personaggio di Bigger Thomas, qualcuno si potrebbe chiedere in che modo Richard Wright si \u00e8 \"relazionato\" a questi stereotipi per creare un violento maschio afroamericano e in che modo lo ha combattuto facendo del personaggio protagonista del romanzo un meno che anonimo malvagio.\nSpesso, le chiavi di letture che si focalizzano sugli stereotipi chiedono di concentrare l'attenzione su quelli che sembrerebbero personaggi non importanti. I personaggi minori sono spesso al centro di questo tipo di analisi finch\u00e9 tendono a relazionarsi agli stereotipi pi\u00f9 pesantemente dei personaggi principali.\nPersonaggi come riferimenti storici o biografici.\nAlcuni personaggi immaginari si rifanno in modo palese a importanti figure storiche. Ad esempio: il \"citizen Kane\" dell'omonimo film di Orson Welles (tradotto in Italia Quarto potere) \u00e8 ispirato alla figura del magnate editoriale californiano William Randolph Hearst; il cacciatore di nazisti Yakov Liebermann in \"I ragazzi venuti dal Brasile\" di Ira Levin appare correlato al cacciatore di nazisti Simon Wiesenthal; il politico corrotto Willie Stark in \"Tutti gli uomini del re\" di Robert Penn Warren ricorda il governatore della Louisiana Huey P. Long.\nIn molti casi gli autori basano i loro personaggi su persone che hanno fatto parte della loro vita personale. \"Glenarvon\" di Lady Caroline Lamb narra le vicissitudini delle relazioni amorose con Lord Byron, che \u00e8 solo sottilmente differente dal personaggio reale. I due personaggi principali di \"Tenera \u00e8 la notte\" di Francis Scott Fitzgerald appaiono chiaramente versioni immaginarie dell'autore e della moglie Zelda, donna brillante ma afflitta da problemi mentali.\nPersonaggi come parole.\nAlcuni critici del linguaggio mettono in evidenza che i personaggi non sono niente di pi\u00f9 che usi convenzionali di parole su una pagina: nomi o perfino pronomi ripetuti nel testo. Si riferiscono a personaggi come \"funzioni\" del testo. Alcuni critici si spingono cos\u00ec lontano da suggerire che perfino gli autori non esistano al di fuori dell'opera che hanno costruito.\nPersonaggi come pazienti: lettura psicoanalitica.\nLa critica psiconalitica tratta usualmente i personaggi come persone reali che possiedono una psiche complessa. I critici psicoanalitici si accostano ai personaggi letterari come un analista farebbe con un paziente, ricercando nei loro sogni, nel loro passato e nel loro comportamento per spiegare le loro situazioni immaginarie.\nAlternativamente, alcuni critici psiconalitici leggono i personaggi come specchi per le paure psicologiche e per i desideri dei lettori. Piuttosto che rappresentare psiche realistiche, i personaggi immaginari offrono un modo di esternare i drammi psicologici in forme simbolistiche e spesso iperboliche. Un classico esempio potrebbe essere la lettura dell'Edipo di Freud (e di Amleto, in questo senso) come emblema della fantasia fanciullesca di uccidere il proprio padre per possedere la propria madre.\nQuesta chiave di lettura persiste ancora oggi nella critica cinematografica. Il critico femminista Laura Mulvey \u00e8 considerata una pioniera nel campo. Il suo articolo di rottura del 1975, \"Visual Pleasure and Narrative Cinema\", analizza il ruolo di un maschio che guarda un film come quello di un feticista, utilizzando la psicanalisi \"come un'arma politica, dimostrando il modo in cui l'inconscio della societ\u00e0 patriarcale ha strutturato la forma del film.\".\nPersonaggi a tutto tondo contro personaggi piatti.\nAlcuni critici distinguono tra \"personaggi a tutto tondo\" e \"personaggi piatti\". Il formalismo deriva dalla definizione, per il primo, di numerosi tratti della personalit\u00e0 e dalla tendenza ad essere pi\u00f9 complesso e pi\u00f9 credibile come vita reale, mentre il secondo consiste solo in pochi tratti personali e tende ad essere semplice e meno credibile. Il personaggio piatto viene detto anche \"bidimensionale\", ovvero \"privo di spessore\", nel senso che non vengono sviluppate la sua personalit\u00e0 o il suo pensiero, e lo si rende come una specie di macchietta. Il protagonista (personaggio principale, qualche volta conosciuto come l'\"eroe\" o l'\"eroina\") di un romanzo tradizionale \u00e8 quasi sempre un personaggio a tutto tondo; un personaggio minore, di supporto nella stessa novella potrebbe essere un personaggio piatto. Rossella O'Hara, di \"Via col vento\", \u00e8 un buon esempio di personaggio a tutto tondo, dove la sua serva Prissy \u00e8 esemplificativa di un personaggio piatto. Allo stesso modo, molti antagonisti (personaggi in conflitto con i protagonisti, a volte conosciuti come \"malvagi\") sono personaggi piatti. Un esempio di antagonista che \u00e8 un personaggio piatto in \"Via col vento\" \u00e8 Rhett Butler. La letteratura sperimentale e postmoderna spesso utilizza intenzionalmente personaggi piatti, anche come protagonisti; i \"personaggi a tutto tondo\" non diventano la norma prima della fine del Rinascimento.\nMolti personaggi stereotipati\u00a0\u2013 o \"personaggi tipo\" \u2013 sono stati sviluppati attraverso la storia del dramma. Tra questi personaggi vi sono lo scemo del villaggio, l'artista di strada e il furfante di citt\u00e0. Spesso, questi personaggi sono le basi per \"personaggi piatti\", sebbene elementi di personaggi tipo possano essere presenti anche nei personaggi a tutto tondo. Un'intera tradizione teatrale, la commedia dell'Arte, \u00e8 basata su situazioni improvvisate che ruotano attorno a personaggi stereotipati ben conosciuti."}
{"id": "634884", "revid": "49022", "url": "https://it.wikipedia.org/wiki?curid=634884", "title": "Niall dei nove ostaggi", "text": ""}
{"id": "634885", "revid": "43530", "url": "https://it.wikipedia.org/wiki?curid=634885", "title": "Divinit\u00e0 immaginaria", "text": ""}
{"id": "634886", "revid": "123906865", "url": "https://it.wikipedia.org/wiki?curid=634886", "title": "Natascha Kampusch", "text": " \nFu vittima di rapimento all'et\u00e0 di dieci anni, il 2 marzo 1998. Dopo otto anni di segregazione, riusc\u00ec a liberarsi fuggendo dal proprio rapitore, Wolfgang P\u0159iklopil, il 23 agosto del 2006.\nIl rapimento.\nMentre si recava per la prima volta da sola a scuola, il 2 marzo 1998, all'et\u00e0 di 10 anni, venne rapita da Wolfgang P\u0159iklopil.\nLa Kampusch, dopo la sua liberazione, descrisse cos\u00ec il suo rapimento:\nUna testimone (di 12 anni d'et\u00e0) rifer\u00ec di aver visto la Kampusch trascinata all'interno di un minibus bianco da due uomini e quindi, nelle ore successive e grazie anche a un massiccio impiego di forze di polizia, molti possessori di quel tipo di auto vennero controllati. Tra essi c'era anche il suo effettivo rapitore che, essendo residente a circa mezz'ora da casa della bambina, sarebbe potuto rientrare tra i responsabili. La sua spiegazione fornita agli agenti, ovvero che stava usando il minibus per il trasporto di macerie derivate dalla costruzione della sua casa, soddisfece per\u00f2 gli investigatori.\nLa prigionia.\nLa Kampusch verr\u00e0 tenuta segregata per i seguenti otto anni in una stanza ricavata sotto il garage della abitazione di P\u0159iklopil, nella citt\u00e0 di Strasshof, cittadina della Bassa Austria. Pochissimi metri quadri di spazio e sigillata con una porta di legno e una di cemento, la cui entrata era nascosta dietro un armadio.\nIn quegli otto anni di prigionia forzata, P\u0159iklopil ridusse la ragazza a sua mera propriet\u00e0 personale, spiandola con un sistema di interfoni e di telecamere ed ossessionandola di giorno e di notte per indurla all'obbedienza con privazioni di luce e di cibo, oppure rasandole i capelli a zero o anche obbligandola a stare seminuda o addirittura ammanettandola a s\u00e9 durante quelle notti in cui la conduceva di sopra perch\u00e9 dormissero insieme. La ragazza, che poteva solo passare il tempo leggendo o ascoltando la radio, venne spesso anche picchiata e fatta oggetto di diversi abusi sessuali.\nPer i primi sei mesi della sua prigionia, fino al mese di settembre, P\u0159iklopil non le permise mai di lasciare la sua \"cella\" e, solo in seguito, le fece trascorrere dei piccoli momenti nel resto della casa, riportandola per\u00f2 ogni sera a dormire nel sotterraneo. Solo dopo il suo diciottesimo compleanno, le concesse di uscire di casa, ma minacciandola di ucciderla se avesse fatto alcunch\u00e9 per tentare di fuggire.\nLa fuga.\nDopo quasi 8 anni e mezzo di prigionia, esattamente 3096 giorni, il 23 agosto del 2006 Natascha, approfittando di un momento di distrazione del suo carceriere, riesce a fuggire dal giardino attraverso il cancello aperto. P\u0159iklopil, che inizialmente aveva tentato di rincorrerla, vistosi oramai perduto e ricercato dalla polizia, chiede aiuto a un suo socio d'affari e si fa accompagnare alla vicina stazione ferroviaria a nord di Vienna, dove si suicida buttandosi sotto un treno in corsa.\nEpilogo.\nNella primavera del 2010 la Kampusch ha conseguito il suo diploma; oggi vive in un appartamento a Vienna. La sua fuga dopo la prigionia ebbe un gran seguito mediatico, e in seguito la Kampusch rivel\u00f2 le sue verit\u00e0 in un'intervista rilasciata alla ORF, che non pag\u00f2 nulla al riguardo. La popolarit\u00e0 acquisita dalla ragazza le permise di guadagnare ingenti somme di denaro in cambio di altre presenze sui media, con cui la Kampusch ha creato una fondazione.\nNel 2008, quando, sempre in Austria, venne alla luce il caso Fritzl (in cui un padre segreg\u00f2 sua figlia per un ventennio nella cantina di casa propria, abusando sessualmente di lei), la storia di Natascha fu citata dai media per mettere in luce la somiglianza fra i due casi.\nIl 9 settembre del 2010, \u00e8 uscito il suo primo libro: \"3096 Tage\" (in lingua italiana \"3096 giorni\") in cui racconta la storia della propria prigionia. L'opera ha acquistato molta fama, ne sono state vendute pi\u00f9 di 1.000.000 di copie ed \u00e8 stata tradotta in circa 25 lingue. Dal libro \u00e8 stato tratto un film, \"3096\", diretto da Sherry Hormann e uscito nel 2013 nelle sale cinematografiche in Austria e Germania.\nAlla vicenda della Kampusch \u00e8 chiaramente ispirata la vicenda di fantasia narrata nel primo degli Episodi di R.I.S. - Delitti imperfetti (quinta stagione), serie televisiva crime italiana basata sull'attivit\u00e0 del Reparto investigazioni scientifiche dei Carabinieri, dal titolo \"Il mistero del bosco\". "}
{"id": "634887", "revid": "125278099", "url": "https://it.wikipedia.org/wiki?curid=634887", "title": "Flegetonte", "text": "Il Flegetonte () o Piriflegetonte (, \"Pyriphleg\u00e9th\u014dn\") \u00e8 uno dei fiumi che scorrono nell'Ade, l'oltretomba nella mitologia greca. Il fiume infernale scorre attorno a Erebo che rappresenta la parte pi\u00f9 tenebrosa dell'Ade e confluisce, assieme al Cocito, nell'Acheronte. Il suo nome significa \"fiume del fuoco\".\nIl termine \"Piriflegetonte\" \u00e8 quello pi\u00f9 antico, presente nell\"Odissea\", ove viene menzionato da Circe quando impartisce a Ulisse le istruzioni per evocare Tiresia: egli deve compiere il rituale presso la roccia situata esattamente alla confluenza del Cocito e del Piriflegetonte.\nPlatone nel \"Fedone\" lo descrive come un fiume di fuoco che alimenta una vasta palude ignea. Secondo Platone, nel fiume ardente sono immersi, come supplizio, i parricidi e i matricidi.\nIl Flegetonte viene citato nell\"Eneide\" nell'invocazione compiuta da Enea al momento del suo ingresso negli inferi. L'eroe troiano sta seguendo le istruzioni della Sibilla per raggiungere il Tartaro e rivedere lo spirito del proprio padre Anchise. Il Flegetonte viene successivamente descritto come un fiume impetuoso e fiammeggiante che circonda le alte mura del Tartaro.\nNelle \"Metamorfosi\" di Ovidio, Ascalafo viene asperso con l'acqua del Flegetonte e trasformato in un gufo come punizione per aver condannato, con la sua delazione, Proserpina a rimanere per sempre nel regno dei morti.\nFlegetonte e Cocito sono indicati nella \"Tebaide\" di Stazio come due divinit\u00e0 stillanti, rispettivamente, fuoco e lacrime che aiutano Minosse nel giudizio delle anime.\nIl Flegetonte compare anche nel Canto XII della \"Divina Commedia\" di Dante Alighieri. In esso esso non \u00e8 un fiume di fuoco, bens\u00ec di sangue bollente, dove sono immersi i violenti verso il prossimo (tiranni, omicidi, predoni e ladroni)."}
{"id": "634888", "revid": "1543377", "url": "https://it.wikipedia.org/wiki?curid=634888", "title": "Mario Sossi", "text": " Pubblico ministero nel processo al Gruppo XXII Ottobre, fu sequestrato dalle Brigate Rosse a Genova il 18 aprile 1974 e rilasciato a Milano il 23 maggio seguente.\nBiografia.\nOrigini e formazione.\nNato ad Imperia nel 1932, Sossi venne chiamato alle armi nel 1953 e fino al 1954 prest\u00f2 servizio nel corpo militare degli alpini a cui rester\u00e0 sempre legatissimo. Durante l'universit\u00e0 milit\u00f2 nel FUAN, un'associazione studentesca missina. Laureatosi in giurisprudenza, Sossi entr\u00f2 in magistratura nel 1957 e ader\u00ec all'UMI, l'associazione dei magistrati politicamente pi\u00f9 a destra, da cui comunque si dissocer\u00e0 in seguito per il mancato sostegno dell'associazione, in suo favore, durante il sequestro.\nL'attivit\u00e0 giudiziaria.\nFu sostituto procuratore della procura della Repubblica del tribunale di Genova. Divenne noto all'opinione pubblica per l'inchiesta sugli scioperi negli ospedali psichiatrici di Quarto e Cogoleto, per l'arresto di alcuni edicolanti che avevano esposto al pubblico riviste pornografiche e infine per l'arresto dell'avvocato Giambattista Lazagna, sospettato di aver rubato armi ed esplosivi; quest'ultimo verr\u00e0 prosciolto in istruttoria. Nel 1973 fu pubblico ministero nel processo che port\u00f2 alla condanna dei membri del Gruppo XXII Ottobre. Al momento del rapimento da parte delle Brigate Rosse sosteneva l'accusa contro gruppi terroristici. \nIl sequestro da parte delle \"Brigate Rosse\".\nUn gruppo di venti terroristi, con sette auto e un furgoncino lo sequestr\u00f2 la sera del 18 aprile 1974 al suo rientro a casa in via Forte San Giuliano a Genova, appena sceso dall'autobus della linea 42. Il sequestro fu denominato dai brigatisti come Operazione Girasole.\nSossi fu colpito e caricato su un'Autobianchi A112 guidata da Alberto Franceschini, seguito da Mara Cagol su una Fiat 128. Superato un posto di blocco, per un equivoco, Franceschini spar\u00f2 una raffica di mitra contro l'auto guidata da Mara Cagol, che rimase illesa. Nell'intervista rilasciata a Giovanni Minoli per il programma \"La storia siamo noi\", Sossi ha dichiarato che a seguito della sparatoria, l'auto su cui si trovava, incatenato dentro a un sacco, and\u00f2 a sbattere contro un albero. Fu in quell'occasione che si procur\u00f2 l'ecchimosi che \u00e8 evidente nelle prime foto diffuse dalle BR.\nSossi fu sottoposto a interrogatorio da Alberto Franceschini, coadiuvato da Pietro Bertolazzi. La direzione strategica delle Brigate Rosse si riun\u00ec e vi furono divergenze. A quel punto il rapimento fu gestito da Alberto Franceschini, Mara Cagol e Piero Bertolazzi. Sossi fu sottoposto a un processo, al termine del quale i brigatisti decisero di ucciderlo, qualora non fossero state accolte le richieste (\"Sossi, fascista, sei il primo della lista!\" era uno slogan brigatista). Franceschini afferm\u00f2 poi che Sossi avrebbe potuto essere ucciso come \"extrema ratio\", ma che lui cerc\u00f2 sempre di evitare a ogni costo quella soluzione.\nLe Brigate Rosse chiesero quindi come contropartita per la sua liberazione la liberazione di otto terroristi del Gruppo XXII Ottobre e il loro trasporto in un paese amico, ma i paesi considerati potenziali benevoli ospitanti declinarono tutti l'asilo politico, prima Cuba, poi Algeria e Corea del Nord.\nLa Corte d'assise d'appello di Genova il 20 maggio 1974 diede parere favorevole alla libert\u00e0 provvisoria, ma il Procuratore generale presso la Corte d'appello di Genova Francesco Coco (poi ucciso dalle BR) si rifiut\u00f2 di controfirmare l'ordinanza di scarcerazione degli 8 terroristi, e present\u00f2 ricorso in Cassazione. Sossi venne comunque liberato a Milano il 23 maggio 1974. \nSubito dopo la sua liberazione non cerc\u00f2 di avvisare nessuno, torn\u00f2 solitario a Genova in treno e infine si present\u00f2 alla Guardia di Finanza della sua citt\u00e0. Alcuni mesi dopo Franceschini fu arrestato dai carabinieri insieme con Renato Curcio, mentre Mara Cagol fu uccisa in uno scontro a fuoco un anno dopo.\nDue anni dopo il procuratore Francesco Coco verr\u00e0 assassinato a Genova l'8 giugno 1976, insieme con due uomini della scorta, dalle BR, come \"rappresaglia\". Fu il primo magistrato ucciso dal terrorismo rosso.\nLa liberazione, l'impegno in politica e la morte.\nSossi torn\u00f2 alla procura presso il tribunale. Successivamente, prest\u00f2 servizio anche alla procura generale della Repubblica presso la corte di appello di Genova e in corte di cassazione a Roma come presidente di sezione. Cess\u00f2 dal servizio il 5 luglio 2006 continuando per\u00f2 a fare l'avvocato penalista, fino alla sospensione provvisoria dall'Albo decisa nel 2011 per due anni per una denuncia di calunnia. \nNel 2007 si candid\u00f2 per il consiglio comunale di Genova per Alleanza Nazionale ottenendo il quarto posto (e primo dei non eletti) con 341 voti.\nNel settembre 2008 venne eletto coordinatore di Azione Sociale per la Liguria.\nAlle elezioni europee del 2009 si \u00e8 candidato da indipendente nella lista di Forza Nuova per la circoscrizione nord-occidentale ottenendo 1.016 voti.\nSossi \u00e8 morto il 6 Dicembre del 2019. Era sposato e aveva due figlie.\nNell'arte.\nAlla figura di Mario Sossi \u00e8 stata dedicata, nel 2014, la \"fiction\" televisiva in due puntate \"Il giudice\", andata in onda nell'ambito della miniserie \"Gli anni spezzati\", ripreso dall'unico libro di memorie che il giudice scrisse insieme al giornalista Luciano Garibaldi. Sullo schermo, Sossi viene interpretato da Alessandro Preziosi."}
{"id": "634898", "revid": "79213", "url": "https://it.wikipedia.org/wiki?curid=634898", "title": "Umbria Jazz Festival", "text": ""}
{"id": "634899", "revid": "212348", "url": "https://it.wikipedia.org/wiki?curid=634899", "title": "Altro mondo II", "text": "Altro mondo II \u00e8 un'opera di Maurits Cornelis Escher del 1947 in cui si approfondisce lo studio della prospettiva geometrica.\nDescrizione.\nEgli raffigura l'interno di un edificio a forma di parallelepipedo dove le aperture laterali delle pareti consentono la visione di tre scene differenti, a ciascuna delle quali corrisponde un diverso angolo prospettico. Di fronte viene visualizzata la superficie lunare e davanti ad essa la statua di un uccello e un corno appeso alla volta. La medesima rappresentazione anteriore muta di prospettiva nelle altre aperture dove si denota la visione di altre parti dell'ambiente esterno, come la superficie lunare dall'alto e la visione del cielo. Nel cielo \u00e8 inoltre possibile riscontrare la presenza del pianeta Giove con i quattro satelliti galileiani, una cometa, Saturno, una galassia a spirale ed altri corpi celesti."}
{"id": "634918", "revid": "287204", "url": "https://it.wikipedia.org/wiki?curid=634918", "title": "Boris e Gleb", "text": "La vita.\nLa loro biografia ci \u00e8 narrata dalle due \"Vite di Boris e Gleb\" pervenutaci, la prima opera di Nestor di Pe\u010derska e la seconda di Giacomo il monaco.\nIn esse si narra che Vladimir I, uno degli ultimi santi cattolici della storia della Russia, lasci\u00f2 sul letto di morte il proprio regno diviso tra i suoi dodici figli. Sviatopolk, il primogenito, a cui era toccato in sorte il granducato di Kiev, si rifiut\u00f2 di eseguire la decisione paterna e invi\u00f2 i propri sicari nell'intento di uccidere gli altri fratelli e annettersi conseguentemente i loro possedimenti.\nBoris, principe di Rostov, era il pi\u00f9 istruito dei due, tanto che Nestor di Pecersk ritiene che abbia introdotto Gleb, tramite la propria lettura, alle Sacre Scritture. Apprezzato dai suoi sudditi e dai soldati come lo era stato dal padre, fu inviato dallo stesso a sedare una rivolta tra i Peceneghi, popolazione nomade insediatasi sul litorale del Mar Nero, tra il Don e il Danubio. Avvisato dell'arrivo dei sicari del fratello, fedele al motto biblico \u00abse chiunque di voi dice di amare Dio e poi alza le mani sul proprio fratello allora \u00e8 un bugiardo\u00bb, secondo le sue biografie, licenzi\u00f2 le sue truppe e rimase ad aspettare i propri assassini in compagnia di pochi servi sotto la sua tenda. I sicari, vedendolo sguarnito di ogni difesa, prima uccisero i servi che, fedeli al proprio padrone, si erano frapposti avanti la loro vittima, quindi colpirono Boris e, credendolo morto, lo rinchiusero dentro un sacco abbandonandolo nei pressi di Kiev il 24 luglio 1015. Saputolo ancora in vita, Sviatopolk invi\u00f2 due variaghi a finirlo i quali, una volta trovatolo, trafissero il suo cuore con una spada.\nGleb, governatore della citt\u00e0 di Murom, mor\u00ec il 5 settembre di quello stesso anno, mentre faceva ritorno a Kiev per i funerali del fratello, imbarcato su un battello che risaliva il Dniepr. Secondo gli autori delle loro \"Vite\", messi inviati da Sviatopolk, nei pressi dello scalo di Smolensk, corruppero il cuoco di bordo e lo indussero a tagliare la gola del santo, che, come il fratello, non oppose resistenza.\nLe due opere biografiche sono concordi nel raccontare come entrambi i fratelli fossero stati precedentemente avvertiti delle intenzioni di quest'ultimo dalle sorelle ma che avessero egualmente rifiutato di alzare le armi contro il fratello e sacrificando la propria vita.\nSuccessivamente Jaroslav, fratello dei due, sconfisse Sviatopolk entrando a Kiev con le sue truppe nel 1019. L'anno successivo trasport\u00f2 le spoglie di Boris e Gleb nella cattedrale di San Basilio a Vy\u0161gorod che, cos\u00ec come in seguito molte altre chiese russe, fu riconsacrata a loro nome. Successivamente altre fonti, quali la saga di Eymund, sostennero che il vero mandante degli assassini dei due fosse in realt\u00e0 proprio Jaroslav: questa versione \u00e8 ritenuta pi\u00f9 affidabile dagli storici contemporanei poich\u00e9 da una lettura pi\u00f9 approfondita degli eventi risalta che la morte di Boris e Gleb abbia fatto solo il gioco di quest'ultimo (e non di Sviatopolk) nell'unificazione sotto il suo potere del regno del padre.\nFurono canonizzati dalla chiesa ortodossa nel 1071.\nIl culto.\nBoris e Gleb sono venerati dalla Chiesa ortodossa russa quali campioni della non violenza, poich\u00e9 preferirono morire piuttosto che arrecare danno alle mire del fratello. Sono martiri \"strastot\u00e8rpzi\", ovvero portatori della passione. La loro festa comune si celebra il 2 maggio; singolarmente vengono ricordati nell'anniversario della loro morte, Boris il 24 luglio e Gleb il 5 settembre.\nLa storia della loro canonizzazione \u00e8 complessa per via della particolarit\u00e0 del loro martirio. Se infatti nel 1020, appena cinque anni dopo la loro morte, il metropolita di Kiev Giovanni I, dopo avere ascoltato la loro storia, decise di traslarne i resti in una chiesa, nel 1072, quando avvenne la definitiva \"canonizzazione\"\n e la seconda traslazione delle reliquie, il metropolita Giorgio si diceva ancora non pienamente convinto della loro santit\u00e0. Nei cinquant'anni che passarono tra la morte dei due e la loro definitiva canonizzazione (quella autentica - della Chiesa cattolica) - , infatti, si scontrarono le istanze del popolo e del clero della Rus', da poco cristianizzata, con quelle dei Metropoliti che, nominati dal Patriarca di Bisanzio per reggere le sorti della cristianit\u00e0 in Russia e loro stessi di origine bizantina, non avevano nel proprio bagaglio culturale religioso una concezione di santit\u00e0 che potesse raffrontarsi con quella di Boris e Gleb. Occorre ricordare, infatti, che la Chiesa greca conosceva ai tempi pochissimi santi di condizione laica e che la morte dei due Principi, pi\u00f9 che un martirio per la fede, appariva invece una mera faida dinastica per il titolo di Gran Principe di Kiev, episodi che si sarebbero pi\u00f9 volte verificati nel corso della storia russa. La canonizzazione fu dovuta, molto probabilmente, all'apporto che la morte dei due diede alla conversione della popolazione, fino ad allora per gran parte pagana. \u00c8 d'uopo a tal proposito ricordare come, pur non essendo stati i primi santi russi (basti pensare al padre Vladimir o alla nonna Olga di Kiev) furono i primi a essere canonizzati anche grazie all'estrema devozione che il popolo russo aveva posto nei loro confronti: al verificarsi delle due guarigioni insperate a Vy\u0161gorod, accadute secondo alla tradizione popolare grazie all'intercessione dei due, il cristianesimo, dopo essere stato introdotto, \"di diritto\", da Vladimir, inizi\u00f2 a diffondersi fattivamente all'interno del popolo.\nOltre che tra mercanti e contadini i due santi godettero di una venerazione particolare anche dai nobili e dai principi, dovuta al fatto che con il proprio esempio per primi avevano contribuito a far entrare in uso comune nella Rus' la regola della primogenitura, fino al X secolo non affermatasi. E se da una parte viene affermato tale assunto dall'altra viene stabilito che il primogenito, una volta macchiatosi dell'assassinio dei suoi fratelli, perde ogni diritto successorio.\nEssendo il pi\u00f9 delle volte ricordati parallelamente, cos\u00ec come i santi Cosma e Damiano, i loro nomi finirono alle volte col fondersi: per questo, in Russia, esistono ancora oggi villaggi e monasteri denominati Borisoglebsk.\nIl loro culto, come quello del padre, \u00e8 ammesso anche dalla Chiesa cattolica poich\u00e9 vissero prima dello scisma e furono immuni da eresie: per tale motivo furono canonizzati nel 1724 da Papa Benedetto XIII.\nLeggende devozionali.\nTra le leggende devozionali pi\u00f9 famose legate ai santi c'\u00e8 senza dubbio quella che li vede apparire nel sogno di un monaco russo ordinandogli di svegliare il Principe di Novgorod Aleksandr Nevskij affinch\u00e9 combattesse gli svedesi che stavano minacciando Mosca. La notte prima della battaglia della Neva poi si narra fossero apparsi ai soldati del Principe, annunciando che avrebbero contribuito ad aiutare il loro devoto Aleksandr contro i nemici della patria."}
{"id": "634919", "revid": "599013", "url": "https://it.wikipedia.org/wiki?curid=634919", "title": "System-on-a-chip", "text": "Un system on a chip (o system-on-a-chip, abbreviato SoC, lett. \"sistema su circuito integrato\"), nell'elettronica digitale, \u00e8 un circuito integrato che in un solo chip contiene un intero sistema, o meglio, oltre al processore centrale, integra anche un chipset ed eventualmente altri controller come quello per la memoria RAM, la circuiteria input/output o il sotto sistema video.\nUn singolo chip pu\u00f2 contenere componenti digitali, analogici e circuiti in radiofrequenza in un unico integrato. Questa tipologia di integrati viene utilizzata comunemente nelle applicazioni embedded, date le dimensioni ridotte che essi raggiungono con l'integrazione di tutti i componenti. Una alternativa \u00e8 costituita da system in package (SiP), ovvero un singolo package che racchiude in s\u00e9 diversi circuiti integrati.\nStoria.\nIntel, aveva tentato gi\u00e0 nel 2001 di sviluppare un SoC, grazie al progetto Timna (destinato ai PC economici) ma che venne poi abbandonato per questioni strategiche in favore del primo Pentium M Banias che era sempre un processore tradizionale. Successivamente Intel non ha pi\u00f9 parlato di SoC nelle sue presentazioni alla stampa o al pubblico, continuando a percorrere uno sviluppo hardware tradizionale. Altre compagnie tuttavia presentarono alcuni prodotti SoC e tra queste una delle pi\u00f9 attive negli anni \u00e8 stata VIA che li destinava per\u00f2 soprattutto per il settore embedded.\nNel 2007 Intel \u00e8 tornata a parlare di SoC con il progetto Tolapai, destinato anch'esso proprio al settore embedded, e che integra al suo interno il controller della memoria RAM e la circuiteria di input/output. Tolapai quindi \u00e8 un processore perfettamente integrato con il chipset, e in particolare sia con il Northbridge, sia con il Southbridge. Quasi contemporaneamente venne annunciato anche il prossimo arrivo del primo processore SoC destinato all'impiego nei sistemi ultra portatili UMPC, Lincroft, che sar\u00e0 alla base della futura piattaforma Intel Moorestown prevista inizialmente per il 2009.\nAltri sistemi SoC famosi sono ad esempio Nvidia Tegra, Qualcomm Snapdragon, MediaTek, Samsung Exynos, ST-Ericsson NovaThor, i.MX di Freescale Semiconductor, Apple Ax ed M1 (anni '20 del 2000) e ZiiLABS di ZMS.\nStruttura.\nUn tipico sistema SoC comprende:\nI vari blocchi funzionali sono collegati tramite BUS proprietari o BUS standard come il BUS AMBA progettato da ARM. Una gestione DMA dei trasferimenti tra la memoria e i bus esterni incrementa le prestazioni senza appesantire il processore.\nProgetto.\nUn Soc \u00e8 composto dai blocchi descritti sopra ma anche dal software che controlla i vari componenti e li fa interagire. I programmi sono progettati in modo da creare dei flussi paralleli all'interno del chip in modo da seguire un approccio parallelo. Molti SoC sono sviluppati a partire da blocchi standard che descrivono i componenti hardware e dai driver che gestiscono i blocchi. Di particolare importanza sono i driver che gestiscono l'interfacciamento con i bus standard. I moduli hardware sono uniti in un unico integrato tramite strumenti CAD mentre i singoli driver sono uniti in un unico programma tramite opportuni ambienti di sviluppo.\nIl progetto di un sistema SoC passa per la fase fondamentale dell'emulazione. I moduli del sistema SoC vengono caricati entro un chip FPGA mentre il programma viene memorizzato dalla RAM dell'ambiente di sviluppo. Questo permette di testare e affinare il chip SoC in modo rapido e semplice dato che l'emulatore replica perfettamente il chip SoC ma consente una modifica rapida dell'hardware modificando semplicemente il programma caricato dall'FPGA. Dopo la fase di emulazione il chip SoC segue le fasi classiche di sviluppo di un \"chip custom\".\nIl chip viene sottoposto alla fase di verifica. I linguaggi tipo Verilog e VHDL sono utilizzati per la verifica dell'integrato. Per integrati complessi si utilizzano anche sistemi come SystemVerilog, SystemC e Vera. I difetti e gli errori individuati dalla fase di verifica sono riferiti alla progettazione per le opportune correzioni. Normalmente il 70% del tempo di sviluppo di un chip viene utilizzato durante la fase di verifica.\nRealizzazione.\nI SoC possono essere realizzati con diverse tecnologie, tra le quali:\nI sistemi SoC normalmente sono dispositivi a basso consumo e a basso costo oltre ad avere un'affidabilit\u00e0 maggiore dei sistemi multichip che rimpiazzano. Il numero ridotto di componenti inoltre riducono il costo di montaggio e le dimensioni del prodotto.\nTuttavia come tutti i progetti VLSI gli elevati costi di sviluppo di soluzioni custom incidono in misura notevole sui costi totali e quindi questi integrati in genere finiscono per costare pi\u00f9 di soluzioni basate su integrati generici."}
{"id": "634921", "revid": "842", "url": "https://it.wikipedia.org/wiki?curid=634921", "title": "NOKIA", "text": ""}
{"id": "634922", "revid": "834", "url": "https://it.wikipedia.org/wiki?curid=634922", "title": "SoC", "text": ""}
{"id": "634923", "revid": "88740", "url": "https://it.wikipedia.org/wiki?curid=634923", "title": "Jacopo Foroni", "text": "Biografia.\nAvviato agli studi musicali dal padre Domenico, compositore e maestro di canto, nonch\u00e9 capo della comunit\u00e0 rabbinica di Verona, fu allievo di Alberto Mazzucato al conservatorio di Milano e di Placido Mandanici.\nIl suo primo lavoro teatrale, l'opera semiseria \"Margherita\", fu rappresentata al Teatro Re di Milano, l'8 marzo 1848. Pochi giorni dopo, Foroni prese parte alle Cinque giornate di Milano. Per sfuggire agli austriaci part\u00ec per la Svezia, inviato in \"tourn\u00e9e\", in qualit\u00e0 di direttore d'orchestra, al seguito dell'impresario romano Vincenzo Galli. Qui fece rappresentare con successo l'opera in 3 atti, cinque parti \"Cristina regina di Svezia\" libretto di Giovanni Casanova (19 maggio 1849), scritta in onore di Oscar I di Svezia.\nDal 1849 all'anno della morte diresse il Regio Teatro dell'Opera di Stoccolma, succedendo a Johan Fredrick Berwald. In Svezia divenne presto famoso come uno dei pi\u00f9 talentuosi giovani musicisti e si distinse per essere un vero \"Casanova\", tanto che si hanno notizie di parecchie rocambolesche storie d'amore con signore di spicco alla corte svedese.\nNel 1851 torn\u00f2 provvisoriamente a Milano per rappresentare l'opera \"I Gladiatori\" testo originale Spartaco di Giovanni Peruzzini, censurato dalle autorit\u00e0 austriache (7 ottobre 1851).\nIn Svezia si dedic\u00f2 alla composizione di opere sinfoniche e musiche di scena. Nel 1858 scrisse il suo ultimo lavoro teatrale: l'opera buffa in un atto \"Advokaten Pathelin\" con il libretto di Adolphe de Leuven e Joseph Langl\u00e9, la cui prima esecuzione ebbe luogo il 4 dicembre 1858 pochi mesi dopo la sua improvvisa e prematura scomparsa causata da un'epidemia di colera all'Opera reale svedese. L'opera comica \u00e8 stata messa in scena per oltre cento serate nei Teatri dell'Opera Svedesi. \nScrisse anche tre \"ouverture\" sinfoniche e una cantata sinfonica (1850).\nIn Italia, l'interesse per Jacopo Foroni si accese solo nel 1878, quando l'orchestra della Scala esegu\u00ec al Palazzo del Trocadero di Parigi, in occasione dell'Esposizione Mondiale, le prime due \"ouverture\" per grande orchestra, in Do minore e Mi minore.\nLa sorella Antonietta Foroni Conti (moglie del tenore Domenico Conti) fu soprano e la figlia di lei, Amelia Foroni Conti, soprano."}
{"id": "634924", "revid": "834", "url": "https://it.wikipedia.org/wiki?curid=634924", "title": "Soc", "text": ""}
{"id": "634925", "revid": "767487", "url": "https://it.wikipedia.org/wiki?curid=634925", "title": "Trail of Tears (gruppo musicale)", "text": "I Trail of Tears sono una band Gothic metal formata in Norvegia nel 1994. Per la maggior parte della loro carriera la band us\u00f2 il contrasto tra il soprano e la voce death, ma dalla pubblicazione di \"Free Fall Into Fear\" nel 2004 lo introdussero una voce da tenore insieme alla voce death e alle rare intonazioni del soprano.\nStoria.\nIl nome del gruppo inizialmente era \"Natt\", ma nel 1997 lo cambiarono in \"Trail of Tears\", per rispecchiare l'evoluzione del loro stile e del cambio di alcuni componenti. Il primo demo della band fu \"When Silence Cries...\", pubblicato nel 1997 e contenente 3 tracce. Dopo la pubblicazione il chitarrista Michael Krumins lasci\u00f2 la band e viene sostituito da Runar. Il debutto del demo port\u00f2 il gruppo a firmare un contratto per due album con l'etichetta olandese DSFA Records. Pubblicarono il loro primo album \"Disclosure in Red\" l'anno successivo e partirono per un tour attraverso l'Europa con i Tristania e The Sins of Thy Beloved.\nPubblicarono \"Profoundemonium\" nel 2000, e subito dopo la cantante Helena Iren Michaelsen lasci\u00f2 la band, sostituita da Cathrine Paulsen nel maggio di quell'anno; continuarono a suonare in Europa. Durante l'anno successivo firmarono un contratto con la Napalm Records. Pubblicarono il terzo album \"A New Dimension of Might\" nel 2002 prodotto da Terje Refsnes (produttore di Tristania, Sirenia e Green Carnation).\nNel 2003 Trail of Tears suonarono in Messico. In quel periodo la cantante Catherine Paulsen lasci\u00f2 la band, e al suo posto entr\u00f2 un cantante maschile Kjetil Nordhus (ex-Green Carnation). Questo cambio di formazione provoc\u00f2 un'evoluzione nello stile del gruppo. I segni del cambiamento si sentono nel quarto album della band \"Free Fall Into Fear\", un album pi\u00f9 pesante rispetto ai precedenti. Subito dopo la pubblicazione il gruppo part\u00ec in tour con Therion e Tristania. Nel 2007 fu pubblicato \"Existentia\" in cui ricompare alla voce una donna, la francese Emmanuelle Sengit. Nel 2007 rientr\u00f2 nella band Cathrine Paulsen.\nIl 26 aprile 2013, il gruppo annunci\u00f2 la pubblicazione del loro ultimo album in studio, \"Oscillation\", assieme al loro scioglimento.Nel 2020, si sono riformati con membri vecchi e nuovi, inclusa la precedente cantante dei Sirenia Ailyn."}
{"id": "634926", "revid": "125678184", "url": "https://it.wikipedia.org/wiki?curid=634926", "title": "Base aerea di Sigonella", "text": "L'aeroporto \"Cosimo Di Palma\" di Sigonella \u00e8 un aeroporto militare dell'Aeronautica Militare Italiana. \u00c8 situato in Sicilia, tra il libero consorzio comunale di Siracusa, nella contrada \"Sigonella\" di Lentini, e la citt\u00e0 metropolitana di Catania, con il suo comune capoluogo e i confinanti Belpasso e Motta Sant'Anastasia.\nL'aeroporto di Sigonella \u00e8 sede del 41\u00ba Stormo AntiSom, l'11\u00ba Reparto manutenzione velivoli ed il 61\u00ba Gruppo Volo . \nLa base aerea ospita, inoltre, la \"Naval Air Station Sigonella\" (abbreviata in \"NAS Sigonella\" o \"NASSIG\") della Aviazione di marina statunitense ed \u00e8 utilizzata anche per operazioni della NATO, ed \u00e8 sede del \"Comando \"Alliance Ground Surveillance\"\" (NAGSF). Il sedime ospita anche assetti di Eunavfor Med Irini.\nIl NAS statunitense si trova nella parte ovest della grossa struttura aeroportuale, nella cui parte est ha sede, invece, il 41\u00ba Stormo AntiSom.\nL'aeroporto dispone di due piste parallele e in comune: la 10L/28R (2442 x 30m) e la 10R/28L (2462 x 45m). L'aeroporto \u00e8 gestito dall'Aeronautica Militare italiana ed \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale.\nSi tratta del secondo aeroporto militare pi\u00f9 trafficato d'Europa.\nStoria.\nIl primo campo di volo a Sigonella fu costituito durante la Seconda guerra mondiale dalla Regia Aeronautica, come pista satellite della base aerea di Gerbini.\nLa stazione fu concepita nei primi anni 1950, quando i piani per dare alloggio agli aerei antisommergibile P-2 Neptune della US Navy, che in precedenza si trovavano a Hal Far, nell'isola di Malta, cominciarono a evidenziare la necessit\u00e0 di maggiori spazi.\nQuando divenne evidente la carenza di spazi a Malta, la U.S. Navy chiese l'appoggio della NATO per utilizzare una base in Sicilia. L'Italia concesse il territorio sotto un accordo temporaneo firmato il 25 giugno 1957.\nLa costruzione dell'area amministrativa Stati Uniti d'America della NAF I venne cominciata nel 1958. \nLa base, classificata come \"United States Naval Air Facility (NAF) Sigonella\", venne stabilita il 15 giugno 1959; avendo come ufficiale in capo il capitano Walter J. Frazier. Verso la fine di agosto 1959, l'aeroporto NAF II era disponibile per il volo diurno (sotto le regole del volo a vista) (VFR); e si registrarono 24 voli il 31 agosto.\nUno dei primi edifici di Sigonella era quello che attualmente ospita la sede locale dello American Forces Network. Nel 1958, lo stesso edificio era adibito a luogo di controllo della derattizzazione e del controllo di altri animali e insetti nocivi per la salute umana: all'epoca era ancora diffusa la malaria nella zona, al punto che i dipendenti italiani della base (oggi circa 800), ricevevano un'apposita indennit\u00e0.\nA causa della sua particolare posizione compresa tra i fiumi Dittaino a nord e Gornalunga a sud, la base \u00e8 da sempre soggetta al rischio di inondazioni. La prima inondazione di Sigonella avvenne nel settembre del 1959. Il ponte Dittaino che univa la NAF I e la NAF II si trovava sotto circa due metri d'acqua il 20 settembre dello stesso anno. Tutto il traffico dovette essere deviato attraverso Catania.\nIntanto il 1\u00ba ottobre 1965, con disposizione dello stato maggiore dell'Aeronautica Militare venne ricostituito il 41\u00ba Stormo Antisom, il cui l'87\u00ba Gruppo Antisom venne ubicato a Sigonella, raggiunto nel 1971 anche dall'88\u00ba Gruppo.\nNel 1980 la base NAF venne riclassificata come Naval Air Station dell'U.S. Navy; l'attuazione della \"doppia decisione\" - durante la crisi degli euromissili - comport\u00f2 che fosse dislocata, al suo interno, parte della dotazione dei missili Cruise che erano in via definitiva programmati per la base di Comiso.\nNel 1983 l'aeroporto militare fu battezzato e intitolato al Capitano Pilota M.o.v.m. Cosimo Di Palma.\nCrisi di Sigonella.\nNell'ottobre del 1985, durante la presidenza di Ronald Reagan negli Stati Uniti d'America e il governo di Bettino Craxi in Italia, ebbe luogo una grave crisi politico-militare, riguardante un aereo di linea egiziano con a bordo il terrorista palestinese Abu Abbas e un gruppo di altri quattro terroristi, che avevano sequestrato e poi rilasciato la nave italiana Achille Lauro (dopo aver liberato tutti i passeggeri della nave ad eccezione di Leon Klinghoffer, affetto da paraplegia, di religione ebraica, con passaporto statunitense, che era stato trucidato) e che avevano ottenuto un aereo e un salvacondotto del governo egiziano, garantendogli il trasferimento a Tunisi, dove allora aveva sede l'OLP.\nTuttavia l'aereo di linea venne dirottato da caccia della United States Naval Aviation e costretto ad atterrare nella vicina base aerea di Sigonella.\nAppena atterrato, su ordine del comandante dell'aeroporto, il colonnello pilota Ercolano Annicchiarico, l'aereo egiziano venne circondato da avieri della \"Vigilanza Aeronautica Militare\" (VAM), la sicurezza dell'Aeronautica Militare Italiana e da alcuni carabinieri in servizio nella base. Poco dopo, un forte contingente di soldati americani della Delta Force, appena sbarcati da un velivolo atterrato poco dopo (senza notifica alle autorit\u00e0 italiane), circond\u00f2 a sua volta i militari italiani che presidiavano il velivolo egiziano, esigendo con la minaccia delle armi, su territorio italiano, la consegna immediata dei terroristi alle autorit\u00e0 statunitensi.\nInformato della situazione, Bettino Craxi si oppose, e ordin\u00f2 ai VAM in forza alla base e ai carabinieri presenti nella base e a quelli appena arrivati di rinforzo da Catania di circondare a loro volta le forze speciali statunitensi, esigendo la partenza immediata dell'aereo, che avvenne poco dopo. Ne segu\u00ec una delle pi\u00f9 aspre crisi nelle relazioni Italia-Stati Uniti del dopoguerra.\nI terroristi furono presi in consegna dalle autorit\u00e0 italiane (e vennero rinchiusi in carcere a Siracusa), mentre Abu Abbas fu trasferito a Roma, e successivamente liberato e fatto partire con un volo ad hoc. Abbas fu anni dopo catturato dagli Stati Uniti, in Iraq nel 2003, e mor\u00ec poco dopo, sotto custodia statunitense.\nDeposito logistico Usa nel Mediterraneo.\nNel 2002 al 41\u00ba Stormo Antisom dell'AMI \u00e8 stato aggiunto l'86\u00ba gruppo Antisom.\nIl 1\u00ba aprile 2004, la \"Defense Logistics Agency\" (DLA) USA istitu\u00ec il \"deposito della Difesa\" Sigonella nell'area NAS II, per servire come base di rifornimento per il Mediterraneo. \u00c8 divenuta la pi\u00f9 attrezzata base logistica USA in appoggio alla 6\u00aa Flotta americana nel Mediterraneo. La DLA fornisce anche il carburante e il deposito di propriet\u00e0 della NAS II.\nSigonella ha subito una seconda pesante inondazione per via degli straripamenti del Dittaino e del Gornalunga, dopo quella del 1959, nel dicembre del 2005, quando dovettero essere evacuati 200 effettivi con le loro famiglie dalla vicina area residenziale del villaggio \"I Marinai\". A causa dell'alluvione la base di NAS II rest\u00f2 non operativa per un paio di giorni, il tempo necessario per riattivare le forniture essenziali e sgombrare gran parte del fango dalle strade interne e dalle piste.\n\u00c8 stato poi realizzato un complesso ricettivo di nome \"MWR\", comprendente un centro commerciale (\"NEX\") e varie strutture ricettive tra cui un campo sportivo e un bowling nonch\u00e9 vari ristoranti, il tutto accessibile anche al pubblico civile oltre che a quello militare.\nComposizione base dell'Aeronautica Militare italiana.\nLa base dell'Aeronautica Militare, intitolata al capitano pilota Cosimo Di Palma, Medaglia d'oro al V.M., \u00e8 sede del 41\u00ba Stormo AntiSom \"Athos Ammannato\", con l'88\u00ba Gruppo Volo (con equipaggi misti Aeronautica-Marina Militare) e l'86\u00a0\u00b0C.A.E. (centro addestramento equipaggi) con velivoli ATR P-72A . \u00c8 inoltre sede dell'11\u00ba Reparto manutenzione velivoli, nonch\u00e9 del 304\u00b0 S.T.D.I. e del 61\u00ba Gruppo Volo. Gerarchicamente dipende dal Comando Forze Supporto e Speciali dell\u2019AMI.\nDal 5 novembre al 5 dicembre 2012 l'aeroporto \u00e8 stato aperto anche al traffico civile, in seguito alla momentanea chiusura per lavori del vicino aeroporto di Catania-Fontanarossa.\nDal 31 dicembre 2013, il 41\u00ba Stormo ha subito un'ulteriore trasformazione dando vita al Comando Aeroporto di Sigonella, ma mantenendo sotto la propria dipendenza le Unit\u00e0 Operative della Base Area, Gruppi Volo e Manutenzione.\nNel 2017 \u00e8 stato ricostituito nella base il 61\u00ba Gruppo Volo dell\u2019Aeronautica Militare, dotato di velivoli a pilotaggio remoto MQ1-C (Predator A+), dipendente gerarchicamente dal 32\u00ba Stormo e logisticamente dal comando aeroporto.\nReparti.\nDal 13 maggio 2017 ha sede presso l'aeroporto lo Squadrone eliportato carabinieri cacciatori \"Sicilia\", un'unit\u00e0 speciale dell'Arma dei Carabinieri, creata per la ricerca dei grandi latitanti di Cosa Nostra e per la prevenzione e repressione dei reati in aree rurali e montane.\nComandanti.\nComandanti dell'aeroporto e dello stormo:\nComposizione NAS dell'U.S. Navy.\nLa componente statunitense (la Naval air station dell'U.S. Navy) si compone di due sezioni denominate NAS I, ricadente nel territorio di Motta Sant'Anastasia, e NAS II, ricadente nella zona di confine dei restanti tre comuni, a circa 16\u00a0km a ovest della citt\u00e0 di Catania e a 39\u00a0km a sud del monte Etna.\nDal momento che si trova vicino al centro geografico del mar Mediterraneo, l'aeroporto, soprannominato \"The hub of the Med\", si trova in una posizione strategica per sostenere le operazioni intraprese dalla Sesta Flotta della U.S. Navy, e da altre unit\u00e0 militari degli U.S.A. e della NATO nel Mediterraneo.\nComandante NAS.\nDall'aprile 2019 Il comandante della NAS statunitense \u00e8 il capitano di vascello dell'U.S. Navy Kevin Pickard Jr.\nVelivoli U.S. operanti.\nTra gli aeromobili che volano da questa base insulare vi sono UAV Reaper, aerei da trasporto dell'USAF, aerei da rifornimento in volo e aerei-spia U-2. Pi\u00f9 specificamente navali sono i P-3 Orion e il nuovo Boeing P-8 Poseidon (pattugliamento marittimo e anti-sommergibile) mentre, fino al 2006, erano presenti gli elicotteri navalizzati MH-53E \"Sea Dragon\" appartenentj all'Helicopter Combat Support Squadron 4 \"Black Stallion\" della U.S. Navy; nel 2006, quest'ultimo reparto venne ridispiegato nella base di Norfolk in Virginia e poi sciolto nel 2007. \u00c8 uno dei punti di sosta pi\u00f9 frequentemente adoperati dagli aerei da trasporto militare degli Stati Uniti, nella rotta tra il Continente degli Stati Uniti (CONUS), Sudovest dell'Asia e Oceano Indiano.\nAttualmente ospita:\nAltri reparti Usa operanti.\nNella NAS inoltre operano:\nComplessivamente vi sono stabilmente pi\u00f9 di 4.000 persone tra militari, personale civile e familiari statunitense.\nMUOS e Global Hawk.\nA partire dalla fine della guerra fredda e col presentarsi di nuovi scenari strategici concentrati nel medio-oriente e con differenti tipologie di minacce rispetto al passato, il NAS Sigonella ha conosciuto un cambiamento di missione che ha portato, nel corso degli anni, a un profondo impatto in termini di personale militare presente e mezzi dislocati in loco e utilizzati. In particolare \u00e8 stato chiuso lo squadrone elicotteri HC-4. Nel contempo si \u00e8 andata via via potenziando una serie di missioni operative strategiche che hanno visto e vedranno in Sigonella un punto nevralgico. Tra queste spiccano la missione telecomunicazioni (con la controversa installazione di una stazione (Naval research test facility) del sistema di comunicazioni satellitari MUOS a Niscemi; la cui funzione occorre alla base di Sigonella), la missione Trasporto e Logistica (con l'ammodernamento degli hangar e dei depositi merci), il pattugliamento e la ricognizione a largo raggio con aerei senza pilota (droni) del tipo Global Hawk, per i quali sono stati approntate le strutture di supporto.\nLa \"U.S. Naval Computer and Telecommunication Station Sicily\" controlla, inoltre, la stazione radio base 'Ulmo' di contrada Ulmo, nel comune di Niscemi, dove si trovano 41 antenne per le comunicazioni radio HF, VLF ed ELF a lunga portata.\nLa Joint Tactical Ground Station.\nNel 1987 fu realizzata una stazione per le comunicazioni satellitari denominata \"Navy Communications Area Master Station\".\nNel 2016 sono stati avviati e conclusi i lavori per la realizzazione a Sigonella della Joint Tactical Ground Station (abbreviato JTAGS): si tratta di una stazione con un sistema di ricezione e trasmissione satellitare che \u00e8 in grado di prevedere il lancio di missili balistici con testate nucleari, chimiche, biologiche o convenzionali. JTAGS individua i missili che hanno una gittata compresa tra i 300 e i (missili da teatro). Essa riceve e processa i dati che provengono dalla costellazione satellitare del Defense Support Program. Il suo scopo \u00e8 dare l'allarme, individuare il punto esatto del lancio e permetterne la distruzione, ha spiegato il Pentagono. Per queste sue caratteristiche \u00e8 stata definita come una sorta di \u00abscudo protettivo\u00bb. Tra i suoi altri ambiti, JTAGS opera con il Theater Event System (TES) e con il Comando per le operazioni spaziali USA. La JTAGS \u00e8 affidato al controllo della 1st Space Company (proveniente dalla United States Army Space and Missile Defense Command). Attualmente la Joint Tactical Ground Station ha cinque distaccamenti nel mondo: due a Colorado Springs (sede principale della JTAGS), uno nel Texas, uno in Europa, uno tra la Corea del Sud e il Giappone.\nComando AGS Nato.\nL'aeroporto di Sigonella \u00e8 stato scelto dalla NATO come base operativa principale dell\"'Alliance Ground Surveillance\" (AGS), un sistema di \"intelligence\" per acquisire una capacit\u00e0 di sorveglianza aerea e ricognizione del terreno, attraverso l'uso di droni. Sono state realizzati 14 edifici per alloggi e uffici per 800 militari e gli hangar di rimessaggio-attrezzaggio degli aeromobili senza pilota. Si tratta di cinque droni-spia RQ-4B Global Hawk Block-40 di ultima generazione, prodotti dalla holding statunitense Northrop Grumman, con un raggio d\u2019azione di , sino a metri di altezza e a una velocit\u00e0 di . Il Comando della forza AGS NATO (NAGSF) si \u00e8 insediato il 10 settembre 2018."}
{"id": "634927", "revid": "1305772", "url": "https://it.wikipedia.org/wiki?curid=634927", "title": "Sigonella (disambigua)", "text": ""}
{"id": "634929", "revid": "1702319", "url": "https://it.wikipedia.org/wiki?curid=634929", "title": "Santuario della Brugarola", "text": "Il santuario della Brugarola \u00e8 un santuario mariano intitolato alla Madonna di Oropa.\u00c8 situato in un bosco di castagno a 699 metri s.l.m. nel territorio del comune di Ailoche, in provincia di Biella, sulla strada carrozzabile che conduce all'Alpe di Noveis. \u00c8 costituito, oltre che dalla chiesa, anche da un edificio civile un tempo adibito ad abitazione per gli eremiti.\nAssieme al santuario di Banchette, presso Bioglio, e al santuario di Nostra Signora della Brughiera, a Trivero, fa parte del gruppo di santuari minori del biellese che si snodano lungo gli itinerari escursionistico-devozionali CoEUR e Cammino di San Carlo.\nVenne costruito nel 1722 in onore della Madonna di Oropa con il nome di santuario della Beata Vergine Incoronata (un pilone votivo con l'immagine della \"Madonna nera\" ricorda il suo culto in questa zona fin dall'antichit\u00e0).\nL'accesso al santuario - la cui facciata \u00e8 ricca di stucchi e statue - avviene attraverso una gradinata in pietra. L'altare maggiore \u00e8 dedicato alla Madonna, raffigurata tra sant'Eusebio e san Bernardo; gli altari laterali sono dedicati a san Pietro e a san Francesco.\nIl parco che circonda il santuario include una piccola piazza nella quale nel mese di agosto si svolgono feste popolari."}
{"id": "634932", "revid": "117515604", "url": "https://it.wikipedia.org/wiki?curid=634932", "title": "Pizzo Carbonara", "text": "Il Pizzo Carbonara (1.979\u00a0) \u00e8 la montagna pi\u00f9 alta delle Madonie ed \u00e8 la seconda della Sicilia dopo l'Etna (3.340\u00a0m); \u00e8 posta alla base di un altopiano carsico comprendente il \"Pizzo Antenna\" o \"della Principessa\" (1.977\u00a0m) ed il \"Pizzo Palermo\" (1.964\u00a0m).\nDescrizione.\nPizzo Carbonara si trova nel territorio della citt\u00e0 metropolitana di Palermo, a sud della famosa cittadina turistica di Cefal\u00f9. Si presenta come una serie di creste nude e arrotondate separate da doline e valli dove si sviluppa la faggeta. Le rocce carbonatiche che costituiscono questo rilievo si sono formate in ambiente di scogliera nel Triassico ed \u00e8 facile incontrare sull'altopiano i fossili di corallo, molluschi e spugne calcaree. L'altopiano, con doline e valli e creste arrotondate, \u00e8 delimitato da pareti a strapiombo verso ovest e verso nord. \nEmergenze ambientali del Carbonara sono le morfologie carsiche di superficie, tra cui si annoverano alcune doline a imbuto ove la neve si accumula in inverno e resiste per tutta l'estate a causa delle particolari condizioni microclimatiche (ad esempio il nevaio della Principessa). In questo habitat \u00e8 presente una farfalla endemica: la \"Parnassius apollo ssp. siciliae\".\nNelle giornate senza foschia, lo spettacolo che si pu\u00f2 ammirare dalla vetta \u00e8 straordinario: verso nord si distinguono spesso le Isole Eolie, ad est si vede la Catena dei Nebrodi, i Monti Erei e a volte anche il vulcano Etna (3.340\u00a0m). Verso sud si distingue la vetta del Monte Cammarata (1.578\u00a0m), sui Monti Sicani. Ad ovest \u00e8 possibile riconoscere la Rocca Busambra (1.613\u00a0m), il Monte San Calogero (1.326\u00a0m) e la costa settentrionale fino ai Monti di Palermo.\nIl clima \u00e8 di tipo appenninico, diverso dal clima mediterraneo siciliano. D'estate la temperatura fatica a superare i 20 C\u00b0, mentre la notte scende facilmente verso i 5 C\u00b0. D'inverno raramente si va sopra gli 0 C\u00b0, con temperature minime che oscillano intorno ai -10 C\u00b0.\nMolto forte era il riscontro etno-antropologico in questi luoghi, infatti a questo Massiccio era particolarmente legata la conservazione, trasporto e vendita della neve nei periodi estivi (Neviere e Nevaioli), senza dimenticare la cultura della pastorizia la cui testimonianza \u00e8 ancora visibile dai resti dei Marcati in pietrame ancora presenti in molte parti della zona.\nGeologia.\n\u00c8 geomorfologicamente, tra gli areali del Parco delle Madonie, quello in cui sono contenute le vette pi\u00f9 alte della Sicilia (Etna esclusa). Si ritrovano contenuti fossiliferi degli affioramenti rocciosi in cui spiccano Spugne, Coralli o altri organismi biocostruttori, il paesaggio carsico che si scorge alle quote pi\u00f9 alte, la particolare flora unita alla splendida faggeta, gli spettacolari punti panoramici."}
{"id": "634939", "revid": "767487", "url": "https://it.wikipedia.org/wiki?curid=634939", "title": "Montevina", "text": "Montevina \u00e8 il nome in codice della quinta generazione della piattaforma Centrino sviluppata da Intel per i computer portatili, e arrivata sul mercato con il nome commerciale di Centrino 2. Inizialmente prevista per i primi di giugno 2008, ha poi subito un lieve ritardo ed \u00e8 stata presentata il 14 luglio per sostituire la precedente Santa Rosa, sul mercato dalla met\u00e0 del 2007.\nPer essere pi\u00f9 precisi si potrebbe anche dire che Montevina succede alla piattaforma \"Santa Rosa Refresh\", che \u00e8 il nome che ha preso la piattaforma Santa Rosa a partire da gennaio 2008, quando ne \u00e8 stato aggiornato il solo processore, passando da Merom a Penryn. Quest'ultimo poi \u00e8 alla base anche di Montevina.\nI motivi del nuovo nome commerciale.\nGi\u00e0 al momento del passaggio alla terza generazione della piattaforma Centrino (conosciuta come Napa), Intel si rese conto che per far percepire pi\u00f9 facilmente le innovazioni tecnologiche apportate all'intero sistema, era necessario aggiornare anche il nome commerciale. Dato che la nuova CPU (conosciuta con il nome in codice di Yonah) era di tipo dual core e venne rinominata Core Duo, sembr\u00f2 abbastanza logico riprenderne il nome anche nel marchio dell'intera piattaforma che divent\u00f2 appunto la nuova Centrino Duo. Poco dopo, venne presentato anche il marchio Centrino Pro (poi rinominata in Centrino vPro per uniformit\u00e0 con l'altra piattaforma simile del settore desktop), ad indicare quei particolari sistemi in cui erano state integrate anche alcune particolari tecnologie che possono essere utili in ambito business.\nI due nomi commerciali continuarono ad esistere anche con il lancio della piattaforma successiva, Santa Rosa, ma al momento del passaggio alla quinta generazione, Montevina appunto, Intel si \u00e8 posta lo stesso problema, decidendo cos\u00ec di creare il nuovo marchio Centrino 2, che nella maniera pi\u00f9 efficace e semplice possibile rende ben evidente il salto generazionale della piattaforma.\nLancio ritardato di pi\u00f9 di un mese.\nIl lancio di Montevina era previsto per il 4 giugno 2008 ma nel corso del mese di maggio si \u00e8 appreso che Intel non sarebbe stata in grado di rispettare tale data a causa di 2 differenti motivi, di natura differente, ma concomitanti.\nIl primo problema, di natura pi\u00f9 burocratica, risiedeva nella mancata certificazione da parte della Federal Communications Commission degli Stati Uniti per il controller Wi-Fi 802.11n, a causa di alcuni errori di connessione e regolazione delle antenne nelle fasi di test del wireless, cosa che ha di fatto obbligato Intel a rivedere i settaggi e ripetere le prove per lo standard Wi-Fi.\nIl secondo problema era invece di natura tecnica e riguardava le versioni di chipset comprendenti il sotto-comparto grafico che non avrebbero superato tutti i test di affidabilit\u00e0. Pur avendo ritardato il lancio di circa un mese e mezzo, in realt\u00e0 tale problema non sarebbe ancora stato risolto completamente e di conseguenza all'inizio sono disponibili solamente soluzioni integranti comparti grafici discreti prodotti da ATI o NVidia, mentre le soluzioni con grafica Intel sono previste per agosto.\nOltre a Centrino 2, anche Centrino 2 vPro.\nCos\u00ec come la precedente piattaforma Santa Rosa \u00e8 stata commercializzata non solo sotto il nome di Centrino Duo ma anche con il nuovo Centrino Pro (poi rinominata in Centrino vPro per uniformit\u00e0 con l'altra piattaforma simile del settore desktop) che \u00e8 in sostanza una particolare versione di Centrino Duo con l'aggiunta di alcune tecnologie che possono essere utili in ambito business, anche per Centrino 2, Intel ha coniato una versione \"professionale\" chiamata semplicemente Centrino 2 vPro. Le differenza principali tra Centrino 2 e Centrino 2 vPro sono molto simili a quelle esistenti tra Centrino Duo e Centrino Pro, e tra queste si possono citare la presenza della tecnologia IAMT per l'amministrazione remota del sistema e il supporto BIOS alla tecnologia di virtualizzazione Vanderpool; si tratta, ancora una volta, di 2 caratteristiche mutuate dalla piattaforma desktop vPro.\nI 3 componenti chiave della piattaforma Montevina.\nCos\u00ec come le precedenti 4 generazioni di piattaforma Centrino (Carmel, Sonoma, Napa e Santa Rosa) erano basate su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per la nuova Montevina Intel ha mantenuto gli stessi requisiti, e solo se un sistema integra tutti e 3 i componenti suggeriti dalla casa madre, esso potr\u00e0 fregiarsi del \"logo Centrino 2\", mentre se un produttore decidesse di utilizzare solo la CPU suggerita ma una diversa scheda di rete wireless, esso potr\u00e0 solo portare il logo relativo alla CPU impiegata e non quello dell'intera piattaforma.\nCaratteristiche principali della piattaforma Montevina.\nPochi mesi dopo la presentazione di Santa Rosa (la piattaforma precedente a Montevina) e ad un anno e mezzo circa dalla presentazione del suo processore il Core 2 Duo Merom, a gennaio 2008 Intel ha presentato il suo successore, ovvero il secondo processore mobile ad essere basato sull'architettura Intel Core Microarchitecture, conosciuto come Core 2 Duo Penryn. In questo caso non si tratta di un processore completamente nuovo, dato che l'architettura \u00e8 rimasta la stessa di Merom, ma \u00e8 caratterizzato da diversi affinamenti che lo rendono in grado di \"spremere\" al meglio le potenzialit\u00e0 dell'architettura \"Core\". Al pari di quanto gi\u00e0 avvenuto in passato, il lancio del nuovo processore non ha coinciso immediatamente con il lancio della nuova piattaforma; inizialmente infatti si \u00e8 visto solo un aggiornamento della sola CPU nei sistemi pensati per la piattaforma Centrino Duo Santa Rosa. Per questo motivo la piattaforma di riferimento rimane ancora Santa Rosa, sebbene basata sul nuovo processore, e quindi rinominata formalmente \"Santa Rosa Refresh\". Si tratta in effetti dello stesso approccio che Intel aveva gi\u00e0 utilizzato al momento della presentazione del secondo Pentium M (Dothan) che aveva in un primo tempo semplicemente aggiornato la piattaforma Carmel precedente, e anche al momento della presentazione del Core 2 Duo Merom che aveva a sua volta aggiornato la piattaforma Napa.\nIl 14 luglio 2008 \u00e8 arrivato l'atteso aggiornamento dell'intera piattaforma che prende il nome di Montevina. Di seguito i 3 componenti chiave della piattaforma:\nAltre innovazioni di Montevina rispetto a Santa Rosa.\nLe innovazioni di Montevina rispetto a Santa Rosa, non sono cos\u00ec eclatanti come \u00e8 successo in passato nel passaggio da una generazione all'altra, ma mirano soprattutto ad affinare tutta una serie di aspetti legati ai diversi componenti dell'intera piattaforma.\nSecondo Intel, i nuovi elementi della piattaforma Montevina consentono di ottenere un ingombro complessivo pari al 60% delle piattaforme precedenti, permettendo cos\u00ec numerose possibilit\u00e0 di implementazione che possono spaziare da sistemi notebook tradizionali a particolari soluzioni subnotebook.\nMontevina, inoltre, porta con s\u00e9 anche un'evoluzione della tecnologia Robson (conosciuta anche come Intel Turbo Memory), la 2.0, che vede l'adozione di 2 GB di memoria flash in grado di interfacciarsi alle tecnologie \"ReadyDrive\" e \"ReadyBoost\" del sistema operativo Microsoft Windows Vista.\n\"Hybrid SLI\" anche con chipset Intel.\nAd agosto 2008 Intel ha mostrato la propria tecnologia Intel Switchable Graphics, ovvero la propria incarnazione della tecnologia Hybrid SLI sviluppata da nVidia e che, al pari della soluzione concorrente, consente di passare dalla scheda video discreta a quella integrata del notebook semplicemente utilizzando un interruttore fisico sulla macchina o un comando via software, senza la necessit\u00e0 di riavviare l'intero sistema.\nGli scopi di tale tecnologia sono gli stessi della soluzione nVidia, ovvero consentire l'utilizzo della scheda discreta solo quando ne viene richiesta la potenza, consentendo l'utilizzo del tradizionale comparto video integrato nel chipset durante il normale utilizzo del notebook, andando a migliorare l'efficienza energetica e i consumi dell'intera piattaforma.\nRimangono comunque due grossi limiti nella soluzione Intel rispetto a quella sviluppata da nVidia: innanzitutto, a differenza della soluzione concorrente in cui il passaggio tra le due sezioni video \u00e8 automatico in base al carico di lavoro richiesto in ogni momento al comparto grafico da parte delle applicazioni, nella soluzione Intel esso \u00e8 solo manuale (attraverso i due metodi sopracitati) e inoltre Switchable Graphics non consente il funzionamento simultaneo delle due sezioni video, in modo da migliorare ulteriormente le prestazioni, ma solo un funzionamento alternativo.\nNella propria dimostrazione, Intel ha utilizzato un sistema Sony Vaio basato sulla piattaforma Centrino 2 Montevina con scheda video discreta prodotta da nVidia; durante l'utilizzo di quest'ultima il consumo del sistema era intorno ai 25\u00a0W, mentre utilizzando la scheda integrata, essi variavano tra i 9\u00a0W e i 16\u00a0W. Si tratta di differenze che secondo Intel dovrebbero consentire fino a 1 ora di autonomia in pi\u00f9 rispetto ai sistemi dotati della sola scheda discreta.\nTracce di Montevina in anteprima su iMac.\nA fine aprile 2008 Apple ha aggiornato la propria linea di soluzioni desktop conosciuta come iMac con alcune soluzioni hardware che ricordano molto da vicino le specifiche previste per la piattaforma Montevina che per\u00f2, come detto, sarebbero poi arrivate solo a luglio; nella nuova linea venivano utilizzati processori Core 2 Duo Penryn con BUS a 1066\u00a0MHz, che non erano ancora stati annunciati da Intel. Si \u00e8 poi saputo che non si trattava dei processori attesi con Montevina, ma di specifiche varianti dei Core 2 Duo Penryn gi\u00e0 sul mercato in cui per\u00f2 il BUS era stato portato dagli originali 800\u00a0MHz a 1066\u00a0MHz, per espressa volont\u00e0 di Apple. Il modello di punta funzionava a 3,06\u00a0GHz, ma non era il successivo Core 2 Duo X9100 che consuma solo 44\u00a0W, ma una variante leggermente meno ottimizzata (probabilmente basata anche su uno stepping diverso) dal consumo di 55\u00a0W.\nLa scelta di offrire in esclusiva ad Apple alcuni particolari versioni dei propri processori non \u00e8 inedita per Intel: a inizio 2008 infatti, al momento della presentazione del MacBook Air era stato annunciato che tale sistema era basato su una particolare modifica del progetto Merom (predecessore di Penryn) realizzata con un package ridotto del 60% per venire incontro alle particolari esigenze di \"spazio\" richieste dal nuovo prodotto Apple. Poco dopo, altri produttori (tra i quali Lenovo) mostrarono il proprio interesse per questi nuovi prodotti che consentono di semplificare la realizzazione di sistemi molto compatti come i subnotebook e sulla scia di tale successo Intel ha poi annunciato ufficialmente che i futuri Core 2 Duo Penryn pensati per la piattaforma Montevina saranno disponibili sia in versione con package tradizionale sia con package ridotto, ma in questo caso non si tratter\u00e0 pi\u00f9 di un'esclusiva Apple.\nMontevina = \"Piattaforma Alpha\"?\nNella prima parte del 2006 Intel aveva designato, probabilmente in maniera provvisoria, le piattaforme successive a Santa Rosa con i nomi di Alpha, Baker e Charlie, tutte caratterizzate da consumi e dimensioni sempre pi\u00f9 ridotti. Al momento della presentazione di Montevina, non \u00e8 stato fatto nessun riferimento a questi nomi, ma \u00e8 plausibile che Montevina sia il nuovo nome in codice del progetto precedentemente conosciuto come \"Alpha\".\nLa piattaforma successiva.\nNon \u00e8 ancora chiaro se Centrino 2 sar\u00e0 ancora basata su 2 differenti generazioni di piattaforma oppure no, e quindi al momento non \u00e8 dato sapere se la piattaforma di sesta generazione che seguir\u00e0 a Montevina, che comunque \u00e8 gi\u00e0 stata annunciata attraverso il nome in codice di Calpella (e che potrebbe essere la cosiddetta piattaforma Baker), verr\u00e0 ancora commercializzata con il marchio Centrino 2 oppure vedr\u00e0 la nascita di un altro marchio, verosimilmente \"Centrino 3\". In ogni caso sar\u00e0 basata sul successore del processore Penryn, ovvero la prima CPU mobile basata sulla futura microarchitettura Nehalem."}
{"id": "634940", "revid": "767487", "url": "https://it.wikipedia.org/wiki?curid=634940", "title": "The Thermals", "text": "The Thermals sono stati un gruppo indie rock proveniente da Portland, formatosi nel 2002. Il gruppo era composto da Hutch Harris (voce e chitarra), Kathy Foster (basso) e Westin Glass (batteria).\nAd aprile 2018 la band ha annunciato lo scioglimento.\nBiografia.\nGli inizi e il debutto discografico.\nEntrambi originari di Portland e dopo aver militato insieme nei gruppi Haelah, The Urban Legends e Hutch and Kathy\n, agli inizi del 2002 Hutch Harris e Kathy Foster formarono insieme al chitarrista Ben Barnett e al batterista Jordan Hudson i The Thermals. Nell'autunno dello stesso anno firmarono un contratto con l'etichetta Sub Pop grazie alla segnalazione del cantante dei Death Cab for Cutie, Ben Gibbard.\nNel 2003 Ben Barnett abbandon\u00f2 la formazione poco dopo la pubblicazione del debut album \"More Parts per Million\" a causa del crescente successo dei Kind of Like Spitting, di cui \u00e8 leader, costringendo nuovamente Harris a eseguire le parti di chitarra. Sempre 2003 in un articolo apparso su \"Willamette Week\"'\nL'aumento di notoriet\u00e0 e i problemi di formazione.\nNel 2004 vide la luce il secondo lavoro del gruppo, \"Fuckin A\", pubblicato sempre per la Sub Pop. I Thermals iniziavano a farsi conoscere, tanto che nel 2005 la Hummer (marchio della General Motors nel settore fuoristrada) offr\u00ec 50000 dollari per poter usare la canzone \"It's Trivia\" in una sua pubblicit\u00e0, ma l'offerta venne rifiutata dal gruppo. Nel 2005 anche Jordan Hudson abbandon\u00f2 il gruppo, costringendo Hutch e Kathy a spartirsi le parti di batteria durante le registrazioni del terzo album. \"The Body, The Blood, The Machine\", venne licenziato nel 2006 con la produzione di Brendan Canty, batterista dei Fugazi.In questo stesso anno la canzone \" I Hold The sound\" \u00e8 stata inserita nella colonna sonora del gioco per console NHL 2K7. Sempre nel 2006 la band trov\u00f2 un nuovo batterista aggregando Lorin Coleman di cui \u00e8 stato annunciato l'addio alla band (definito amichevole) nel marzo 2008.\nNel 2007 la canzone \"Here's your Future\" \u00e8 stata inserita al termine della seconda puntata della terza stagione del telefilm \"Weeds\" (durante i titoli di coda), mentre \"A Pillar of Salt\" \u00e8 una traccia demo del lettore multimediale di Microsoft, Zune. Nel 2009 i The Thermals abbandonano la loro storica casa discografica, la Sub Pop, siglando un accordo con l'etichetta indie Kill Rock Stars con cui, nell'Aprile dello stesso anno, pubblicano il loro quarto album in studio \"Now We Can See\". Sempre nel 2009 il primo singolo tratto dall'album, l'omonimo \"Now We Can See\", \u00e8 stato inserito nella colonna sonora dell'ultimo episodio della seconda stagione del telefilm \"Chuck\", come canzone d'apertura della puntata.\nAnni 2010.\nIl gruppo ha pubblicato il suo quinto album, \"Personal Life\", il 13 settembre 2010.\nSempre nello stesso anno la canzone \"A pillar of salt\" viene inserita come traccia nel videogioco Skate 3, uscito nel mese di marzo.\nNel 2013 \u00e8 la volta di \"Desperate Ground\"."}
{"id": "634942", "revid": "4155", "url": "https://it.wikipedia.org/wiki?curid=634942", "title": "Sirio Perugia", "text": ""}
{"id": "634943", "revid": "90227", "url": "https://it.wikipedia.org/wiki?curid=634943", "title": "Talete da Mileto", "text": ""}
{"id": "634944", "revid": "76655", "url": "https://it.wikipedia.org/wiki?curid=634944", "title": "Liberal-Socialismo", "text": ""}
{"id": "634945", "revid": "1745361", "url": "https://it.wikipedia.org/wiki?curid=634945", "title": "Cantiga (chipset)", "text": "Cantiga \u00e8 il chipset che, abbinato al processore mobile Core 2 Duo Penryn e al modulo Wi-Fi Shiloh (hardware) va a costituire la quinta generazione della piattaforma Centrino, conosciuta come Montevina e in particolare inaugura i nuovi nomi commerciali Centrino 2 e Centrino 2 vPro, evoluzioni delle precedenti Centrino Duo e Centrino Pro Santa Rosa a partire da giugno 2008.\nCon il nome in codice Cantiga viene indicata in realt\u00e0 la variante mobile del chipset per desktop della famiglia Eaglelake che \u00e8 stato presentato anch'esso nel corso del 2008.\nDato che la piattaforma Montevina succede alla piattaforma Santa Rosa, Cantiga \u00e8 il successore del chipset Crestline alla base proprio di Santa Rosa.\nCaratteristiche tecniche.\nFino al predecessore di Cantiga, Crestline, il chipset dei sistemi Centrino era una variante di un modello desktop gi\u00e0 presente sul mercato da quasi un anno. Con Cantiga, Intel ha deciso di cambiare strategia e di non basare quindi il suo design sul chipset Bearlake ma sul suo successore Eaglelake. Essendo una variante di tale famiglia specificatamente progettata per l'utilizzo in sistemi portatili, le caratteristiche di Cantiga riprendono in buona parte quelle del \"fratello maggiore\", sebbene in alcuni casi queste siano state leggermente limitate data l'inutilit\u00e0 di integrare alcune caratteristiche avanzate in un sistema portatile. Limitando tale supporto per\u00f2, \u00e8 diventato possibile inserire altre tecnologie specificatamente pensate per l'ambito mobile che contribuiscono a migliorare soprattutto il consumo energetico dell'intera piattaforma.\nA differenza della versione principale per i desktop, che deve fornire supporto ad un elevato numero di CPU, in particolare tutti i modelli basati sull'architettura \"Core\", Cantiga \u00e8 stato progettato specificatamente per supportare al meglio il processore alla base della sua piattaforma, vale a dire il Core 2 Duo Penryn, ovvero il secondo processore in ambito mobile, ad essere basato sull'architettura \"Core\", anzi sulla sua versione \"Enhanced\", lanciata da Intel insieme a tutti i nuovi processori prodotti a 45 nm.\nA differenza del modello principale, la memoria RAM \u00e8 supportata in quantitativo massimo di 4 GB di DDR3 in configurazione dual channel, mentre lo standard \u00e8 quello DDR3-800 o DDR3-1066; rimane comunque possibile utilizzare tradizionale RAM DDR2, in standard DDR2-667 e DDR2-800. Per quanto riguarda il BUS invece, esso aumenta ulteriormente rispetto al predecessore Crestline, arrivando a 1066\u00a0MHz, ma rimane comunque pi\u00f9 basso di quello a 1333\u00a0MHz offerto dalle altre varianti di Eaglelake. L'interfaccia di connessione con la scheda video, invece, \u00e8 rimasta la stessa, ovvero quella PCI Express x16, e rimane libero anche il supporto per altre 6 linee PCI Express che possono venire utilizzate dai produttori di Notebook a propria discrezione. Non \u00e8 tuttavia escluso che possa debuttare in ambito notebook anche lo standard PCI Express 2.0, gi\u00e0 disponibile nelle versioni di fascia pi\u00f9 alta di Bearlake. In ogni caso Cantiga supporta la tecnologia CrossFire di AMD/ATI per l'utilizzo di 2 schede video funzionanti in parallelo.\nNella versione pensata per la nuova piattaforma Centrino 2 vPro, dedicata al settore professionale, \u00e8 disponibile anche il supporto della tecnologia iAMT per la gestione remota.\nAnche per quanto riguarda il Southbridge, sono state introdotte alcune novit\u00e0: rispetto a quanto fatto con il precedente chipset Crestline, Cantiga integra l'ICH9-M (variante mobile dell'ICH9 integrato nel predecessore di Eaglelake, Bearlake; si tratta di una scelta atta probabilmente a contenere il consumo di tali soluzioni) il quale offre fino a 10 porte USB 2.0 ma con prestazioni migliorate. Dal punto di vista dell'interfaccia SATA, il nuovo chipset supporta ancora lo standard SATA 2.5 che prevede fino a 3 porte di tipo SATA-300.\nLo standard audio integrato \u00e8 rimasto l'ormai collaudato \"High Definition Audio\", chiamato da Intel con il nome in codice Azalia. La qualit\u00e0 \u00e8 infatti nettamente migliore rispetto a quella dello standard AC'97 e quindi anche un sistema con audio integrato pu\u00f2 svolgere le funzioni di un impianto home theater. Per quanto riguarda la scheda di rete, il controller Ethernet Gigabit \u00e8 stato integrato direttamente nel chipset.\nLa comunicazione tra Northbridge e Southbridge \u00e8 la cosiddetta Direct Media Interface da ben 2 GB/s, ereditata anch'essa dalle precedenti versioni.\nInfine \u00e8 presente anche il modulo Wi-Fi Shiloh (nelle sue varianti \"Shirley Peak\" e \"Echo Peak\") per il supporto agli standard 802.11 a/b/g/n e, nel secondo caso, WiMax.\nChipset a \"dimensione ridotta\".\nIn seguito alle richieste pervenute prima da Apple e poi anche da altri produttori come Lenovo e Fujitsu, Intel ha sviluppato anche versioni del proprio processore Penryn, dotate di un package ridotto dagli originali 35x35\u00a0mm a ben 22x22\u00a0mm, e ha indicato questa nuova serie di processori mediante il processor number della serie S, a sua volta divisa nelle 3 sottocategorie SPxxx, SLxxx e SUxxx, a seconda del consumo massimo.\nTali versioni sono pensate per l'integrazione nei sistemi subnotebook, ovvero sistemi dalle dimensioni estremamente compatte. Ad accompagnare tali processori \u00e8 arrivata anche una specifica variante del chipset Cantiga, chiamata \"GS45\" che a sua volta vede il proprio package ridotto rispetto alle dimensioni tradizionali; il northbridge e il southbridge hanno dimensioni rispettivamente di 25x27\u00a0mm e 16x16\u00a0mm contro i 34x34\u00a0mm e 31x31\u00a0mm della versione \"GM45\".\nCaratteristiche specificamente sviluppate per l'ambito mobile.\nContinua a venir implementata la nuova tecnologia Virtual Bus Clock (introdotta dal predecessore Crestline), che consente di variare dinamicamente la frequenza e la tensione elettrica del bus in modo da contribuire, insieme alla tecnologia SpeedStep integrata nel processore, a ridurre automaticamente i consumi quando non viene richiesta la piena potenza del sistema. Si tratta proprio di una tecnologia analoga a quella SpeedStep, che per\u00f2 agisce sul BUS della scheda madre invece che sul clock della CPU.\nSottocomparto grafico.\nDal punto di vista del sotto-comparto grafico, Cantiga eredita dalla famiglia Eaglelake, il chip grafico GMA X4500 HD (successore del GMA X3000 integrato nel chipset precedente Crestline) funzionante, a seconda delle versioni, a 533\u00a0MHz e 640\u00a0MHz, capace di supportare le OpenGL 2.0 e, per la prima volta in ambito notebook, le DirectX 10. Gli shader sono aumentati da 8 del predecessore, a 10 e sono ancora di tipo unificato (e non separati in pixel shader e vertex shader) con supporto allo Shader Model 4.0.\nLa memoria utilizzabile dal comparto grafico, condivisa con il resto del sistema, \u00e8 rimasta di 256 MB gestita in maniera dinamica dalla tecnologia Dynamic Video Memory in base alle esigenze. Grazie alla tecnologia Clear Video di Intel \u00e8 possibile anche la riproduzione di video in alta definizione; si tratta di una tecnologia che prevede l'impiego di algoritmi per incrementare la qualit\u00e0 d'immagine, similmente a quanto avviene con le tecnologie PureVideo di NVidia e AVIVO di ATI Technologies. In aggiunta \u00e8 possibile la decodifica in hardware del formato H.264 per avere, grazie anche al supporto HDCP, piena compatibilit\u00e0 con i formati Blu-ray e HD DVD (sebbene quest'ultimo sia stato ormai abbandonato). La risoluzione massima supportata si spinge fino a 2048x1536 pixel ed \u00e8 stato anche reso disponibile il supporto allo standard DisplayPort.\nUna caratteristica che appare molto interessante \u00e8 la cosiddetta \"Switchable Graphic\", una tecnologia che offre la possibilit\u00e0 di alternare l'utilizzo della scheda integrata o di quella discreta a seconda della necessit\u00e0 di potenza di calcolo grafico in un determinato momento. Il passaggio da un chip grafico all'altro pu\u00f2 essere automatico o manuale e non richiede il riavvio del sistema.\nAltre tecnologie per aumentare l'autonomia dei portatili.\nGi\u00e0 nella precedente piattaforma Santa Rosa, e pi\u00f9 precisamente nel suo chipset, Intel ha introdotto ben 4 nuove tecnologie volte a massimizzare il risparmio energetico. Di seguito il dettaglio dei 4 interventi che sono stati implementati anche in Cantiga:\nModelli arrivati sul mercato.\nCantiga viene commercializzato in 3 varianti:\nNasce un concorrente: NVidia MCP79.\nAlla fine di aprile 2008 nVidia ha annunciato di avere allo studio un nuovo chipset chiamato MCP79 che nelle intenzioni dell'azienda dovrebbe far concorrenza a Cantiga.\nA differenza della soluzione Intel, che usa la tradizionale configurazione a northbridge e southbridge separati, MCP79 sar\u00e0 realizzato in un unico chip e tutte le sue varianti (dovrebbero essere fino a 6) saranno dotate del comparto grafico pienamente compatibile con le DirectX 10 e la tecnologia Hybrid SLI. Il fatto di essere realizzato in un unico chip rende tale progetto molto interessante per i produttori di sistemi portatili dalla dimensioni molto compatte, e inoltre il comparto grafico dovrebbe essere nettamente pi\u00f9 potente rispetto a quello integrato in Cantiga, essendo derivato dal progetto GeForce 9400.\nTra le altre caratteristiche si possono citare il supporto per HDMI 1.2, memoria RAM di tipo DDR2 fino a 1066\u00a0MHz e DDR3 fino a 1333\u00a0MHz, hard disk SATA e eSATA (External SATA) a 3 Gbit/s, scheda di rete di tipo Gigabit, High Definition Audio (si tratta dello stesso standard offerto da Intel in licenza) e fino a 20 linee PCI Express 2.0. A questo si aggiunger\u00e0 la tecnologia NVidia DriveCache dalle funzionalit\u00e0 molto simili all'Intel Turbo Memory che fa uso di una memoria flash per migliorare le prestazioni.\nA ottobre 2008 dovrebbero venir presentati ad opera di Apple i primi sistemi basati su tale soluzione, come rinnovamento della propria gamma MacBook.\nTra le 6 varianti dell'MCP79 si possono citare in maniera particolare i seguenti modelli:\nPossibili limitazioni alla diffusione di MCP79.\n\u00c8 da precisare per\u00f2 che la politica di Intel prevede che un sistema possa fregiarsi del marchio \"Centrino\" solo se integra tutti e 3 i componenti suggeriti dalla casa madre (CPU, chipset e scheda Wi-Fi), quindi i prodotti che utilizzeranno il chipset nVidia al posto di Cantiga non potranno esporre il marchio \"Centrino 2\". Si tratta di una limitazione che certamente interessa poco ad Apple che punta tutto sul proprio marchio MacBook piuttosto che su quello Centrino, ma per gli altri produttori potrebbe costituire un pesante deterrente commerciale. Il marchio Centrino infatti \u00e8 diventato ormai quasi sinonimo di computer portatile e non sar\u00e0 facile per i produttori decidere di rinunciare all'esposizione di tale marchio sui propri prodotti, limitandosi al logo della sola CPU.\nOltre ai motivi commerciali sopra descritti ce ne sono anche di tecnici: le funzionalit\u00e0 di gestione e amministrazione remota integrate nelle versioni professionali di Cantiga e destinate ai sistemi marchiati come Centrino 2 vPro, non sono presenti nella soluzione nVidia, e questo potrebbe influire negativamente nella diffusione anche nel settore professionale.\n\"Hybrid SLI\" anche con chipset Intel.\nAd agosto 2008 Intel ha mostrato la propria tecnologia Intel Switchable Graphics, ovvero la propria incarnazione della tecnologia Hybrid SLI sviluppata da nVidia e che, al pari della soluzione concorrente, consente di passare dalla scheda video discreta a quella integrata del notebook semplicemente utilizzando un interruttore fisico sulla macchina o un comando via software, senza la necessit\u00e0 di riavviare l'intero sistema.\nGli scopi di tale tecnologia sono gli stessi della soluzione nVidia, ovvero consentire l'utilizzo della scheda discreta solo quando ne viene richiesta la potenza, consentendo l'utilizzo del tradizionale comparto video integrato nel chipset durante il normale utilizzo del notebook, andando a migliorare l'efficienza energetica e i consumi dell'intera piattaforma.\nRimangono comunque due grossi limiti nella soluzione Intel rispetto a quella sviluppata da nVidia: innanzitutto, a differenza della soluzione concorrente in cui il passaggio tra le 2 sezioni video \u00e8 automatico in base al carico di lavoro richiesto in ogni momento al comparto grafico da parte delle applicazioni, nella soluzione Intel esso \u00e8 solo manuale (attraverso i due metodi sopracitati) e inoltre Switchable Graphics non consente il funzionamento simultaneo delle 2 sezioni video, in modo da migliorare ulteriormente le prestazioni, ma solo un funzionamento alternativo.\nNella propria dimostrazione, Intel ha utilizzato un sistema Sony Vaio basato sulla piattaforma Centrino 2 Montevina con scheda video discreta prodotta da nVidia; durante l'utilizzo di quest'ultima il consumo del sistema era intorno ai 25 W, mentre utilizzando la scheda integrata, essi variavano tra i 9 W e i 16 W. Si tratta di differenze che secondo Intel dovrebbero consentire fino a 1 ora di autonomia in pi\u00f9 rispetto ai sistemi dotati della sola scheda discreta.\nIl successore.\nInformazioni ufficiali riguardo al successore di Cantiga non sono ancora disponibili, ma \u00e8 molto probabile che si tratti di una soluzione in arrivo nel corso del 2009 abbinato al primo esponente della futura architettura Nehalem per formare le future piattaforme Centrino 2 e Centrino 2 vPro Calpella."}
{"id": "634946", "revid": "97651604", "url": "https://it.wikipedia.org/wiki?curid=634946", "title": "Torto (fiume)", "text": "Il torrente Torto \u00e8 un corso d'acqua della Sicilia che sfocia a Termini Imerese nella citt\u00e0 metropolitana di Palermo.\nCaratteristiche.\nIl fiume ha una lunghezza di 64\u00a0km circa, e nasce a 1.010 metri nella zona della Serra Tignino e sbocca, nel Mar Tirreno, nei pressi della citt\u00e0 di Termini Imerese. Ha carattere torrentizio di tipo alluvionale, pertanto la sua portata \u00e8 funzione delle precipitazioni atmosferiche. Durante il periodo estivo \u00e8 quasi sempre in secca visto che ad alimentarlo \u00e8 soltanto la pioggia.\nAttraversa i territori comunali di Castronovo di Sicilia, Lercara Friddi, Alia, Roccapalumba, Caccamo, Sciara e Termini Imerese tutti nella citt\u00e0 metropolitana di Palermo.\nNella sua valle si trovano anche i comuni di Montemaggiore Belsito, Aliminusa, Cerda.\nLa sua vallata, che scava un varco tra le catene montuose, \u00e8 sfruttata in parte per il tracciato della linea ferroviaria Palermo-Catania. Lungo il suo corso insistono le stazioni ferroviarie dei comuni attraversati. La ferrovia si innesta sulla linea Palermo-Messina con una biforcazione nella stazione dal nome quasi omonimo di \"Fiumetorto\".\nA controllo del punto di raccordo tra media e bassa valle del fiume sta lo spuntone arenario di Pietralunga, lambito ad Est dal vallone Trabiata. In questa porzione valliva il paesaggio \u00e8 costituito da colline di media altezza, spicca solo il Monte Roccelito, che con i suoi m 1145 \u00e8 il punto pi\u00f9 emergente del territorio. Dallo scolo delle acque lungo i versanti del Roccelito hanno origine diversi valloni e valloncelli; la sua importanza per il rifornimento idrico della zona \u00e8 provata dalla individuazione di sorgenti. Altre fonti di approvvigionamento idrico in passato furono, inoltre, le \u201cniviere\u201d, buche per raccogliere e conservare la neve. \nLa sua valle fa da confine ideale tra la Sicilia \"greca\" e la Sicilia \"elimia\" e \"punica\".\nToponimo.\nIl toponimo arabo del corso d'acqua, W\u00e2d\u00ee \u2018ab\u00ee Ruqq\u00e2d ,trasmessoci da Idrisi (met\u00e0 XII secolo), che significa \u201cfiume dormiglione\u201d. Il nome arabo, deriva dallo scorrere dell'acqua, che incide sornione il greto, cos\u00ec come l'attuale, Torto, gi\u00e0 in Fazello (XVI secolo), deriva dalla conformazione tortuosa dell'alveo e mutando corso e generando anse fossili."}
{"id": "634947", "revid": "219110", "url": "https://it.wikipedia.org/wiki?curid=634947", "title": "Shiloh (hardware)", "text": "Shiloh \u00e8 il nome in codice della scheda di rete wireless che equipaggia la quinta generazione della piattaforma Intel Centrino e in particolare le nuove Centrino 2 e Centrino 2 vPro, evoluzioni rispettivamente, delle piattaforme Centrino Duo e Centrino Pro, conosciuta con il nome di Montevina; gli altri componenti chiave di tale piattaforma sono il processore Penryn e il chipset Cantiga.\nIn realt\u00e0 Shiloh \u00e8 disponibile in 2 varianti, compatibili con diversi standard wireless; di seguito i nomi e le caratteristiche di questi 2 modelli:\nLe differenze tra le versioni 51xx e 53xx dei precedenti modelli, risiedono nelle prestazioni nell'ambito del protocollo Wi-Fi 802.11n. Secondo Intel i moduli della serie 51xx consentono la ricezione di file ad una velocit\u00e0 di circa 300 Mbit/s, mentre quelli della serie 53xx arrivano addirittura a 450 Mbit/s. Tutto questo si unisce ad una copertura raddoppiata dell'ambiente circostante e ad una efficienza energetica migliore in una misura compresa tra il 25% e il 40%, rispetto al predecessore."}
{"id": "634948", "revid": "729019", "url": "https://it.wikipedia.org/wiki?curid=634948", "title": "Freescale Semiconductor", "text": "Freescale Semiconductor, Inc. \u00e8 una societ\u00e0 statunitense produttrice di semiconduttori. Venne creata dalla Motorola quando nel 2004 questa decise di separarsi dalla propria divisione di semiconduttori. Freescale si concentra nel mercato embedded e nel mercato dei dispositivi per le telecomunicazioni.\nFreescale fa parte delle 20 pi\u00f9 grandi societ\u00e0 del pianeta nel settore dei semiconduttori.\nStoria.\nMotorola annunci\u00f2 la creazione della societ\u00e0 il 6 ottobre 2003. Freescale complet\u00f2 l'IPO il 16 luglio 2004 e attualmente \u00e8 quotata al NYSE con il codice FSL. Freescale era la societ\u00e0 che forniva a Apple Computer i processori PowerPC per i portatili PowerBook e per i computer Mac mini prima della transizione a Intel del 2006.\nNel 2006 la societ\u00e0 ha presentato delle memorie progettate per sostituire o affiancare gli hard disk. Il chip chiamato magnetoresistive random-access memory (MRAM) memorizza le informazioni in formato magnetico invece che con la classica carica elettrica. Freescale ha iniziato la vendita commerciale di moduli da 4 Mbit il 10 luglio 2006 in piccoli volumi da 25 $ il pezzo. Venerd\u00ec 15 settembre 2006 \u00e8 stata acquisita per 17.6 miliardi di dollari dal consorzio Blackstone Group. Il prezzo delle azioni dai 13 $ dell'IPO del 2004 ha raggiunto 39.35 $ nelle contrattazioni dello stesso giorno. L'accordo prevedeva che la societ\u00e0 avrebbe potuto cercare per altri 50 giorni un nuovo compratore, ma la rescissione del contratto sarebbe costata alla Freescale il pagamento di una penale al Blackstone Group.\nIl 7 dicembre 2015, NXP Semiconductors ha completato l'acquisizione di Freescale per circa 11,8 miliardi di dollari, tra valuta e stock. Includendo la assunzione dei debiti di Freescale, il prezzo d'acquisto ammonta a circa 16,7 miliardi di dollari."}
{"id": "634952", "revid": "599013", "url": "https://it.wikipedia.org/wiki?curid=634952", "title": "Geriatria", "text": "La geriatria (dal greco \"\u03b3\u03ad\u03c1\u03c9\u03bd\", \"vecchio, anziano\" e \"\u1f30\u03b1\u03c4\u03c1\u03b5\u03af\u03b1\", \"cura\") \u00e8 una disciplina medica che studia le malattie che si verificano nell'anziano e le loro conseguenze disabilitanti, con l'obiettivo fondamentale di ritardare il declino funzionale e mentale, mantenendo al contempo l'autosufficienza e la miglior qualit\u00e0 di vita possibile.\nLa gerontologia, di cui la geriatria \u00e8 una branca, cerca di identificare i meccanismi biologici dell'invecchiamento e della senescenza, oltre agli aspetti sociali e psicologici che si verificano nella terza et\u00e0, e che sono in grado di influenzare direttamente lo stato di salute e l'insorgenza delle malattie tipiche della persona anziana.\nIl geriatra \u00e8 quel medico che opera avendo ben presenti le nozioni fornite dalla gerontologia; non \u00e8 rara la denominazione di \"medico gerontologo\".\nStoria.\nLa geriatria e la gerontologia sono strettamente legate alla medicina interna; la geriatria si \u00e8 affermata inizialmente negli anni quaranta e cinquanta in Inghilterra e negli Stati Uniti.\nMarjory Warren, chirurgo del Middlesex Hospital, pu\u00f2 ritenersi l'iniziatore della geriatria: evidenzi\u00f2 che gli anziani in ospedale ricevevano insufficiente trattamento, diagnosi sommarie, e necessitavano di interventi riabilitativi e multidisciplinari.\nLionel Cosin, chirurgo, \u00e8 considerato il pioniere dell'ortogeriatria: coni\u00f2 la frase \"bed is bad\" (\"Il letto \u00e8 cattivo\"), e ridusse drasticamente la durata delle degenze per frattura del femore.\nE. Brooke stabil\u00ec che la valutazione a domicilio poteva migliorare la qualit\u00e0 delle cure per gli anziani.\nStoria della geriatria italiana.\nIn Italia l'affermazione della geriatria avvenne a livello universitario negli anni '60: il nostro Servizio Sanitario Nazionale non prest\u00f2 particolare attenzione, al contrario di quello inglese al quale si ispir\u00f2, all'organizzazione delle cure alla persona anziana; le conseguenze sono evidenziate dalla frammentariet\u00e0 delle cure e dalle differenze regionali. Tuttavia, si costituirono Centri Geriatrici Regionali (con il Geriatra come consulente ed esperto), dedicati alla prevenzione e alla cura delle malattie della vecchiaia; si riconobbe cos\u00ec il ruolo specialistico della geriatria.\nNel 1950, su iniziativa di E. Greppi (Universit\u00e0 di Firenze) si costitu\u00ec a Firenze la Societ\u00e0 Italiana di Gerontologia e Geriatria (SIGG); la sua missione era \"promuovere e coordinare gli studi sulla fisiopatologia della vecchiaia, nonch\u00e9 quello di affrontare anche nei suoi aspetti di ordine sociale, il grave e complesso problema della vecchiaia\".\nLa disciplina \"Geriatria e Gerontologia\" si \u00e8 progressivamente affermata a livello accademico e sanitario per affrontare due problemi oggettivi: uno demografico, rappresentato dal progressiva aumento della vita media della popolazione, ed uno epidemiologico, cio\u00e8 l'aumento delle malattie croniche degenerative e della conseguente disabilit\u00e0, pi\u00f9 o meno rilevante.\nDal 1953 viene pubblicato il Giornale di Gerontologia, organo ufficiale della SIGG che nel 2016 inizia le sue pubblicazioni in lingua Inglese modificando il titolo della rivista in Journal of Gerontology and Geriatrics (http://www.jgerontology-geriatrics.com); nel 1955 il Ministero della Pubblica Istruzione concede alla Facolt\u00e0 di Medicina dell'Universit\u00e0 di Firenze l'istituzione di un incarico di insegnamento di Gerontologia e Geriatria, il primo nell'ordinamento degli studi medici in Italia. La Gazzetta Ufficiale n\u00b0 275 del 1961 istituisce la prima Scuola di Specializzazione in Geriatria, che inizier\u00e0 a Firenze la propria attivit\u00e0 nell'anno accademico 1961/1962; nel 1962 viene istituita a Firenze la prima Cattedra in Gerontologia e Geriatria, affidata a Francesco Maria Antonini.\nL'assistenza geriatrica all'interno delle strutture ospedaliere pubbliche fece invece fatica a decollare, anche se gi\u00e0 nel 1963 nella citt\u00e0 di Livorno esisteva un apposito reparto medico ad essa dedicato, guidato da Giampaolo Zucchelli.\nNel 1966 apriva a Monza l'innovativa struttura ospedaliera \u00abVilla Serena\u00bb\" \"che rappresentava uno dei primi esempi in Italia di strutture organizzate per l'assistenza continuata ospedaliera e la riabilitazione pianificata dei malati senili. L'ospedale \u00abVilla Serena\u00bb\" \"era diretto da Elio Baldoni, titolare prima della Cattedra di Gerontologia all'Universit\u00e0 di Pavia e, poi, del medesimo corso pareggiato presso la Statale di Milano.\nPer quanto riguarda l'attivit\u00e0 sanitaria, si rimanda alle voci Servizio Sanitario Nazionale: dopo la nazionalizzazione degli enti ospedalieri (Legge Mariotti del 1968) e la riforma sanitaria del 1978, solo nel 1990 ci si accorse dei problemi sanitari e sociali della crescente popolazione anziana, che sono presi in considerazione nella Legge 135 riguardante la tutela della salute degli anziani; l'attuazione delle direttiva \u00e8 stata lenta e disomogenea fra le diverse Regioni, che sono i gestori diretti dei sistemi sanitari territoriali; anche le Regioni, seppur con posizioni differenziate, non prestarono particolare attenzione agli specifici problemi sanitari e sociali degli anziani.\nSolo nel 1986 viene fondata la \"Societ\u00e0 Italiana dei Geriatri Ospedalieri\" (SIGOs), che si prefigge di identificare compiti e funzioni specifiche della Geriatria ospedaliera, e di qualificarne le attivit\u00e0 promuovendo la lotta all'emarginazione dei pazienti anziani, alla loro disabilit\u00e0 ed alla cronicizzazione delle malattie in occasione dei ricoveri ospedalieri.\nNel 2000 su iniziativa di I.Venerandi (Ospedale degli infermi di Cherasco) si ha la nascita della Federazione Italiana Operatori Geriatrici (FIOG), la quale permette l'accesso a tutti gli operatori del settore alla disciplina geriatrica. Fino ad allora, infatti, i congressi erano rivolti per lo pi\u00f9 alla classe medica. L'alto livello accademico ed il costo di iscrizione impegnativo, impediva spesso la partecipazione di infermieri, assistenti di base e famigliari. Fiog pretendeva e pretende un livello comprensibile delle relazioni ai propri relatori. Non sono mai stati organizzati convegni a pagamento.\nRuolo della geriatria nella \"long term care\".\nIn Italia il 50% delle giornate di degenza \u00e8 per le persone con pi\u00f9 di 65 anni; uno dei principali obiettivi \u00e8 quindi quello di operare in collegamento con la medicina territoriale per realizzare la \"continuit\u00e0 assistenziale\", intesa come medicina coordinata e collaborativa anche in senso verticale fra i diversi tipi di cura (primarie, secondarie e terziarie); il coordinamento si realizza su analoghe metodologie applicate nel processo curativo-assistenziale nei diversi setting (l'ospedale, le residenze per gli anziani e l'assistenza domiciliare); solo in questo modo \u00e8 realizzabile un'efficace \"long-term care\".\nIl processo curativo assistenziale della persona anziana si basa sulla valutazione multidimensionale geriatrica (VMD), che valuta i diversi componenti che concorrono allo stato di salute e di benessere dell'anziano, e cio\u00e8 i versanti biologico, psicologico e sociale. (); la sua utilizzazione prevede la collaborazione interdisciplinare (in particolare di infermiere, assistente sociale, riabilitatore, oltre al geriatra ed al medico di famiglia) nella promozione degli interventi, anche preventivi oltre che curativi, per assicurare la migliore cura-assistenza all'anziano, e tenendo sempre presente l'obiettivo primario rappresentato dalla conservazione della autosufficienza e di una buona qualit\u00e0 di vita. Gi\u00e0 da allora si parlava di \"anziano fragile\", portatore di problemi complessi da gestire in maniera integrata.\nIl Servizio Sanitario Nazionale e la geriatria.\nNel 1994 il Piano Sanitario Nazionale finalmente prendeva iniziative per il crescente numero di anziani. Esso conteneva riferimenti importanti nel Progetto Obiettivo Anziani: \"gli anziani ammalati, compresi quelli colpiti da cronicit\u00e0 e da non autosufficienza, devono essere curati senza limiti di durata nelle sedi pi\u00f9 opportune, ricordando che la valorizzazione del domicilio come luogo primario delle cure costituisce non solo una scelta umanamente significativa, ma soprattutto una modalit\u00e0 terapeutica spesso irrinunciabile\" ; \u00e8 istituita l'Unit\u00e0 di valutazione geriatrica (UVG); si potenziano servizi come il Day Hospital e l'assistenza domiciliare anche integrata - compresa l'ospedalizzazione a domicilio e le prestazioni riabilitative - prevedendo in casi specifici l'assegno di cura per mantenere l'anziano in famiglia; si pone inoltre attenzione alla qualit\u00e0 delle strutture a varia tipologia che accolgono gli anziani con maggior grado di disabilit\u00e0 e con maggior numero di patologie.\nLa \"regionalizzazione\" del Servizio Sanitario Nazionale, che alla sua istituzione poco prevedeva per la popolazione anziana, e la genericit\u00e0 delle indicazioni fornite dal Ministero della Sanit\u00e0 e poi della Salute, hanno provocato un'estrema variabilit\u00e0 dell'attivazione dei servizi geriatrici territoriali, nonostante l'eguale assegnazione di fondi governativi (quota pro capite).\nLa geriatria, nonostante il Piano Obiettivo Anziani, non ha avuto gli sviluppi prevedibili ed auspicati in base ai rilievi epidemiologici e demografici: anche a livello accademico si insegna prevalentemente la geriatria ospedaliera, nonostante la maggior parte degli anziani sono allocati sul territorio.\nLa geriatria ha come obiettivo fondamentale la continuit\u00e0 delle cure e dell'assistenza, che si realizza assicurando uniformit\u00e0 dei trattamenti nei diversi setting curativi, e tenendone presente i relativi costi e le evidenze di efficacia.\nPurtroppo, mancano regole ed indirizzi per standardizzare i processi e le metodologie curative ed assistenziali nelle strutture per anziani, dove sono ospiti circa 200.000 pazienti: essi richiedono come strumento di lavoro la valutazione multidimensionale geriatrica. Ci\u00f2 \u00e8 da attribuire anche al lento trasferimento culturale delle procedure geriatriche, che si verifica gi\u00e0 nei corsi di laurea sanitari e nei corsi di aggiornamento obbligatorio.\nL'esempio della Pediatria, le Scuole di Specializzazione.\nIn Italia sono attive nel 2008 34 scuole di specializzazione in geriatria con 121 posti al primo anno, meno di quelli delle scuole di Pediatria. Si pu\u00f2 pensare che potrebbe essere utile una forte promozione culturale del settore come quella di Marjory Warren.\nLe cure intermedie sono rappresentate da strutture prevalentemente extraospedaliere, come le residenze per gli anziani; l'assistenza e le cure si svolgono ai tre livelli con obiettivi diversi; alla base (cure primarie) si dovrebbero realizzare programmi di prevenzione per l'anziano e per l'identificazione dell'anziano fragile.\nFinalit\u00e0 della geriatria e problemi attuali.\nLa geriatria promuove la \"coordinating care\" che vede il coinvolgimento del paziente e della sua famiglia con l'obiettivo di fornire le cure migliori; la verifica dei risultati diventa un momento fondamentale. Il medico geriatra dovrebbe fornire in modo chiaro un piano di azione da verificare con continuit\u00e0 nel tempo, con l'aiuto di un team qualificato. \nI maggiori problemi attuali rimangono i tempi di attesa, non compatibili con l'efficienza delle continuit\u00e0 delle cure, e la problematica per cui i LEA - \"Livelli Essenziali di Assistenza\" per la persona anziana non sono quelli validi per le persone adulte.\nPer quanto riguarda l'approccio medico, si deve ricordare che l'Evidence Based Medicine (EBM) non \u00e8 sempre trasferibile alla popolazione anziana, costantemente esclusa nei trial clinici controllati che hanno forniti i dettami della EBM; in geriatria si parla sempre di pi\u00f9 di \"Evidence Based Practice\", che per ora si colloca in area diversa nello schema di Stacey che descrive i rapporti fra il consenso procedurale e la certezza - incertezza."}
{"id": "634953", "revid": "842", "url": "https://it.wikipedia.org/wiki?curid=634953", "title": "Freescale", "text": ""}
{"id": "634955", "revid": "4155", "url": "https://it.wikipedia.org/wiki?curid=634955", "title": "Campionato italiano femminile di pallavolo", "text": ""}
{"id": "634971", "revid": "729019", "url": "https://it.wikipedia.org/wiki?curid=634971", "title": "Malattia da decompressione", "text": "La malattia da decompressione (acronimo MDD) \u00e8 una patologia da decompressione derivante dalla formazione di bolle all'interno del circolo ematico o dei tessuti ed \u00e8 provocata dalla mancata eliminazione di gas inerti (azoto). La malattia pu\u00f2 verificarsi in seguito ad un'immersione subacquea, oppure all'esposizione a pressioni elevate o anche in seguito alla rapida perdita di pressione nella cabina di un velivolo.\nIn soggetti predisposti, la malattia da decompressione pu\u00f2 insorgere anche dopo un'immersione effettuata entro la cosiddetta \"curva di sicurezza\" (un rapporto tra profondit\u00e0 e tempi di immersione che non consentono un accumulo eccessivo di azoto nell'organismo) oppure nonostante il rigoroso rispetto delle \"soste di decompressione\" (soste stabilite a determinate quote in base al superamento di determinate profondit\u00e0 e tempi di immersione per smaltire accumuli eccessivi di azoto). Questo accade perch\u00e9 i fattori che possono provocare un eccessivo assorbimento - o un insufficiente smaltimento - dei gas inerti sono diversi e dipendono sia dalle condizioni fisiche del subacqueo e dal suo allenamento, sia dall'ambiente esterno (ad es. stress ed affaticamento del subacqueo in immersione e/o temperatura rigida dell'acqua).\nOgni evento di MDD richiede un trattamento di ricompressione di tipo diverso a seconda della gravit\u00e0 dei sintomi e del tipo di MDD.\nStoria.\nLa malattia da decompressione, agli inizi del Novecento era denominata malattia dei cassoni, questo perch\u00e9 numerosi erano gli incidenti da decompressione a cui andavano incontro gli operai che operavano nella fondazione di moli od altre opere subacquee avvalendosi per l'appunto dei cassoni pneumatici; una sorta di enormi contenitori metallici o in cemento armato di solito a forma di cubo, aperti nel lato inferiore (tipo la campana subacquea), dotati di un cilindro con scala interna denominato \"camino\" che permette l'entrata e l'uscita del personale operativo ed il passaggio dei materiali di costruzione nel cassone stesso e di una \"camera di equilibrio\". Questo viene calato sul fondo (mare, lago, fiume ecc.) e riempito con aria compressa, la quale espellendo l'acqua in esso contenuta, permette agli operai di scendere attraverso il \"camino\" nel cassone e svolgere i vari lavori all'asciutto sul fondo. Si pu\u00f2 quindi facilmente capire come il personale operativo sia soggetto in ugual misura al palombaro o ad un subacqueo con ARA alle stesse leggi fisiche dei gas (Legge di Boyle-Mariotte, Legge di Henry e Legge di Dalton).\nPatogenesi.\nI reali meccanismi di formazione, accrescimento e distribuzione delle microbolle sono ancora allo studio: periodicamente il Divers Alert Network (rete mondiale di medici specializzati in medicina subacqua) compie degli studi in camera iperbarica su subacquei volontari al fine di avere una casistica sempre pi\u00f9 ampia e poter definire meglio i fenomeni alla base della MDD. Ecco perch\u00e9 tutti i subacquei devono avere bene in mente che si trovano lo stesso a rischio di MDD (un rischio minimo, ovviamente, ma presente), anche se si sentono in perfetta salute, praticano un'immersione in curva di sicurezza e rispettano tutte le norme.\nSono necessarie due premesse, prima di poter illustrare il concetto\nInnanzitutto bisogna capire bene i concetti di \"perfusione\" di un organo o di un distretto corporeo e di \"diffusione\" di un gas all'interno dei vari tessuti corporei.\nPer \"\"perfusione\" si intende la quantit\u00e0 di sangue che irrora l'organo: il fegato \u00e8 molto pi\u00f9 perfuso del tessuto adiposo, per fare un esempio.\nPer \"diffusione\"\" si intende la facilit\u00e0 di un gas (nel caso dell'MDD, si parla di azoto) ad essere assorbito (saturazione) e successivamente eliminato (desaturazione) da un distretto.\nSi possono quindi avere tessuti altamente perfusi e in cui l'azoto diffonde molto velocemente (\"tessuti rapidi\", tipo il sangue), o all'estremo opposto tessuti scarsamente perfusi in cui per\u00f2 l'azoto diffonde molto bene (\"tessuti molto lenti\",ad esempio, cartilagini e grasso).\nDurante un'immersione, aumentando la profondit\u00e0 il subacqueo vede aumentare la pressione esterna (circa 1 atm ogni 10 metri di profondit\u00e0). In tal modo aumenta anche la pressione parziale di azoto che sta respirando, in virtu' della legge di Dalton. Aumentando la pressione parziale, ovviamente l'azoto diffonde con gran facilit\u00e0 nei vari tessuti. Il problema sta nel rilascio di azoto durante la risalita dei tessuti lenti. Il sangue si trova sempre in una condizione di sovrasaturazione, dato che deve smaltire l'azoto che i vari tessuti stanno cedendo, ognuno alla sua velocit\u00e0, ed ovviamente \u00e8 pi\u00f9 probabile che si formino delle bolle che aumentino di dimensione. Tuttavia normalmente ci\u00f2 non \u00e8 un problema, in quanto il sangue venoso viene mandato direttamente ai polmoni, e quindi eventuali bolle di azoto si bloccano all'altezza dei capillari polmonari, dove si possono sciogliere con calma (non danneggiano il polmone, dato che il polmone viene \"nutrito\" dall'arteria bronchiale, e non dall'arteria polmonare)\nTuttavia, in presenza di un elevato numero di bolle di cospicua entit\u00e0 o di difetti circolatori (potenzialmente non noti al subacqueo), le bolle sono in grado di passare oltre il filtro dei capillari polmonari e tornare al cuore, andandosi poi a fermare nei capillari dei vari organi, provocando ovviamente danni all'organo interessato.\nA tutti questi fattori bisogna sommare tutti gli altri: -attivit\u00e0 fisica (aumenta la perfusione dei muscoli), - temperatura (aumenta la perfusione periferica e col freddo intenso aumenta la frequenza respiratoria) -idratazione (da studi recenti sembra che un sangue pi\u00f9 fluido tenda a formare meno bolle), -stress (le emozioni possono alterare la perfusione e la frequenza respiratoria)...\nSintomi e forme.\nI sintomi della MDD sono variabili a seconda del tipo di tessuto colpito; talvolta sono talmente lievi da rendere l'individuazione della MDD difficoltosa ad un'analisi superficiale.\nA seconda della gravit\u00e0 dell'evento e allo scopo della corretta individuazione del tipo di intervento di ricompressione da effettuare, si distingue fra una forma pi\u00f9 lieve detta MDD di primo tipo e una forma pi\u00f9 grave detta MDD di secondo tipo.\nMDD di primo tipo (forma lieve).\nI sintomi di una MDD di primo tipo possono essere:\nCURA - Sospensione delle immersioni per un lungo periodo\nMDD di secondo tipo (forma grave).\nI sintomi della forma pi\u00f9 grave di MDD i sintomi sono di tipo:\nPrevenzione e cura.\nL'immersione conservativa da parte dei subacquei dovrebbe essere effettuata utilizzando le tabelle di decompressione rispettando i tempi indicati o, nel caso si utilizzi un computer subacqueo, prestando attenzione a non avvicinarsi mai troppo ai limiti di non-decompressione, soprattutto nel caso l'immersione si sia estesa oltre i 30 metri di profondit\u00e0. Sforzi continuati o improvvisi durante l'immersione, cos\u00ec come dopo l'emersione, situazioni di stress, acqua particolarmente fredda, aumentano il rischio di una MDD.\nPer quanto riguarda la cura, l'unico metodo \u00e8 la somministrazione immediata di ossigeno puro (idealmente bisognerebbe far respirare proprio il 100% di pO2 alla vittima), da continuare fino all'arrivo in ospedale o comunque il pi\u00f9 a lungo possibile e l'uso della camera iperbarica, poich\u00e9 tramite la ricompressione le bolle di gas presenti nei vasi sanguigni si risaturano, e successivamente con l'uso di specifiche tabelle decompressive terapeutiche con successive tappe a pressioni inferiori i gas vengono desaturati. Per la particolare complessit\u00e0 e relativi rischi, di norma bisogna sempre affidarsi ad un centro iperbarico gestito da tecnici e medici anestesisti."}
{"id": "634973", "revid": "33024533", "url": "https://it.wikipedia.org/wiki?curid=634973", "title": "Centrale eolica", "text": ""}
{"id": "634974", "revid": "1592097", "url": "https://it.wikipedia.org/wiki?curid=634974", "title": "Sky sport", "text": ""}
{"id": "634975", "revid": "125629368", "url": "https://it.wikipedia.org/wiki?curid=634975", "title": "Sky Sport", "text": "Sky Sport \u00e8 la testata sportiva di Sky Italia.\nStoria.\nL'offerta tematica di Sky Sport nasce il 31 luglio 2003, in concomitanza con il lancio di Sky Italia, ed era inizialmente composta da quattro canali: Sky Sport 1, Sky Sport 2, Sky Sport 3 e Sky Sport 16:9.\nNell'agosto 2004 viene lanciato un quinto canale, Sky Sport Extra.\nIl 10 luglio 2006 viene lanciata ufficialmente l'offerta in alta definizione, sperimentata in occasione del campionato mondiale di calcio 2006.\nIl 24 agosto 2007 viene lanciato Sky Supercalcio, canale per\u00f2 visibile solamente agli abbonati al pacchetto \"Sky Calcio\". Il 30 agosto 2008 nasce anche Sky Sport 24.\nIl 3 ottobre 2010 viene lanciato Sky Sport 3D, confluito poi in Sky 3D il 6 settembre 2011, assieme a Sky Cinema 3D. Il 24 settembre 2011 viene lanciata la versione HD di Sky Sport 24.\nIl 18 febbraio 2013 nasce Sky Sport F1, canale interamente dedicato alla Formula 1, alla Formula 2 e alla Formula 3. Il 10 marzo 2014 nasce Sky Sport MotoGP, canale interamente dedicato al Motomondiale.\nDal 19 aprile 2018 un canale Sky Sport \u00e8 visibile anche sul digitale terrestre, attraverso Mediaset Premium, ai canali 319 e 374 in SD e 379 in HD. Dal 5 giugno su Sky, sempre via etere, \u00e8 visibile Sky Sport Uno in SD sui canali 370 e 468 e in HD sui canali 380 e 470.\nIl 2 luglio 2018 i canali Sky Sport subiscono una riorganizzazione; i nuovi canali sono: Sky Sport 24, Sky Sport Uno, Sky Sport Football, Sky Sport Arena, Sky Sport Golf, Sky Sport NBA, Sky Sport F1, Sky Sport MotoGP e Sky Sport Serie A. Inoltre, la testata adotta un nuovo logo, simile a quello gi\u00e0 adottato da Sky Sports l'anno precedente. Dalla stessa data, tutti i canali sono visibili anche in Super HD. Dal 12 agosto successivo i canali subiscono alcuni cambi di numerazione: Sky Sport Serie A si sposta dal canale 208 al 202, Sky Sport Football si sposta al 203, Sky Sport Arena si sposta al 204, Sky Sport Golf passa al 205, Sky Sport NBA al 206 e infine Sky Sport F1 e Sky Sport MotoGP tornano alle posizioni 207 e 208. Dallo stesso giorno il canale Sky Sport Football viene reso visibile anche sul pacchetto Sky Calcio.\nIl 23 aprile 2019 i canali Sky dell'offerta sul digitale terrestre, nella numerazione 300, vengono disattivati ed eliminati il 7 maggio seguente, rimanendo visibili dal 455 in poi.\nIl 22 luglio 2019 Sky Sport Golf diventa Sky Sport Collection.\nDopo 17 anni, il 30 giugno 2020 Sky non rinnova l'accordo con la WWE per i diritti di trasmissione, i quali vengono acquisiti da Discovery Italia.\nIl 19 settembre 2020 i canali Sky Sport cambiano logo, uniformandosi alle compagini britannica e tedesca.\nIl 28 giugno 2021 Sky Sport Collection diventa Sky Sport Tennis, in occasione del consueto inizio del torneo di Wimbledon.\nIl 1\u00ba luglio 2021 avviene una riorganizzazione di alcuni canali: Sky Sport Serie A diventa Sky Sport Calcio e debutta Sky Sport Action al 206, mentre Sky Sport NBA si sposta al canale 209.\nIl 20 agosto 2021 nasce Sky Sport 4K, al numero 213 della piattaforma Sky.\nIl 10 gennaio 2022 viene eliminato Sky Sport Calcio HD dal digitale terrestre.\nServizi interattivi.\nSky Sport Active.\nSui decoder Sky Box HD e My Sky HD, premendo il tasto verde, \u00e8 possibile accedere a Sky Sport Active, che permette l'accesso a:\nApp Sky Sport.\nSui decoder Sky Q, premendo il tasto verde, \u00e8 possibile accedere all'applicazione Sky Sport per Sky Q, che permette l'accesso a:\nDiretta Gol.\nSui canali Sky Sport dal 251 al 261, durante le partite in diretta di Serie B, UEFA Champions League, UEFA Europa League e UEFA Europa Conference League \u00e8 disponibile il servizio interattivo Diretta Gol, accessibile premendo il tasto verde del telecomando Sky. Il servizio permette l'accesso ad un mosaico, attraverso il quale \u00e8 possibile vedere in diretta tutti gli incontri in onda in quel momento, agli aggiornamenti delle classifiche di Serie B, alla classifica dei marcatori e a \"Gol Alert\", replay dei gol segnati in diretta sui vari campi."}
{"id": "634979", "revid": "90227", "url": "https://it.wikipedia.org/wiki?curid=634979", "title": "Gonfalone di giustizia", "text": ""}
{"id": "634982", "revid": "26601", "url": "https://it.wikipedia.org/wiki?curid=634982", "title": "Valli Giudicarie", "text": ""}
{"id": "634983", "revid": "26601", "url": "https://it.wikipedia.org/wiki?curid=634983", "title": "Valle di Sole", "text": ""}
{"id": "634984", "revid": "26601", "url": "https://it.wikipedia.org/wiki?curid=634984", "title": "Valle di Non", "text": ""}
{"id": "634985", "revid": "2047062", "url": "https://it.wikipedia.org/wiki?curid=634985", "title": "Canzoni della tradizione classica napoletana (1830-1970)", "text": "Questa lista di canzoni della tradizione classica napoletana elenca i brani musicali legati alla tradizione della canzone napoletana entrata in voga, in ambito prevalentemente urbano, nei primi decenni del XIX secolo, con influssi derivanti dalla produzione melodrammatica (che aveva in Napoli uno dei suoi maggiori centri europei) e delle \"arie da salotto\" coeve.\nQuesto filone \u00e8 ben distinto all'interno della pi\u00f9 vasta produzione del folklore napoletano, che risale ai secoli precedenti ed \u00e8 stato oggetto di riscoperta (e ispirazione di nuovi generi) a partire dagli anni '70 del XX secolo. La stagione della canzone napoletana \"classica\", come pi\u00f9 diffusamente spiegato nella voce canzone napoletana, si considera sostanzialmente esaurita con la chiusura del Festival di Napoli nel 1970, a favore di nuovi generi (tra cui la musica neomelodica e etnica), portatori di influssi diversi e di elementi stilistici innovativi."}
{"id": "634987", "revid": "339392", "url": "https://it.wikipedia.org/wiki?curid=634987", "title": "Amenhemat-Senebef", "text": ""}
{"id": "635011", "revid": "52076", "url": "https://it.wikipedia.org/wiki?curid=635011", "title": "Sobekemsaf I", "text": ""}
{"id": "635016", "revid": "767487", "url": "https://it.wikipedia.org/wiki?curid=635016", "title": "Branch delay slot", "text": "Nell'architettura dei microprocessori la branch delay instruction \u00e8 l'istruzione immediatamente successiva ad una condizione di salto condizionato che viene eseguita indipendentemente dal fatto che il salto vada eseguito oppure no. Nelle classiche architetture pipeline la posizione di questa istruzione \u00e8 definita branch delay slot. La Branch delay slot \u00e8 presente in molte architetture RISC come l'architettura MIPS, SPARC, PA RISC e in diversi DSP come il \u00b5PD77230 e il TMS320C3x.\nL'obiettivo dell'architettura RISC \u00e8 mantenere sempre piena la pipeline in modo da massimizzare il numero di istruzioni eseguite dal processore. Il branch delay slot \u00e8 un effetto indesiderato della pipeline, che non pu\u00f2 sapere se un'istruzione di salto sia eseguita fino a quando l'istruzione di salto non sia stata realmente valutata. La pipeline deve decidere come gestire le istruzioni successive al salto che attraversano la pipeline. Un modello semplice per risolvere il problema dei salti \u00e8 introdurre degli stalli nella pipeline quando si valuta un salto in modo da poter eseguire l'istruzione corretta. Una soluzione migliore ma pi\u00f9 complessa prevede che il processore esegua delle istruzioni non dipendenti dal salto mentre il salto viene valutato. Questa ottimizzazione pu\u00f2 essere realizzata dal compilatore che segnala le istruzioni indipendenti al processore. Un altro effetto indesiderato lo si ha durante l'esecuzione dei debug dato che le istruzioni eseguite dal processore non coincidono con le istruzioni realmente eseguite dalla pipeline.\nIl numero di branch delay slot dipende dalla particolare implementazione della pipeline. Il numero di stadi presenti, la presenza di forwarding e di altre ottimizzazioni del flusso delle pipeline aumentano il numero di branch delay slot.\nCon l'esecuzione della predizione delle diramazioni e dell'esecuzione speculativa molti degli slot presenti nelle pipeline sono utilizzati in modo efficiente riducendo le penalizzazioni dovute alle istruzioni di salto."}
{"id": "635018", "revid": "4155", "url": "https://it.wikipedia.org/wiki?curid=635018", "title": "Campionato italiano maschile di pallavolo", "text": ""}
{"id": "635028", "revid": "339392", "url": "https://it.wikipedia.org/wiki?curid=635028", "title": "Campionato italiano maschile di pallavolo 2007", "text": ""}
{"id": "635033", "revid": "339392", "url": "https://it.wikipedia.org/wiki?curid=635033", "title": "Campionato italiano maschile di pallavolo 2000", "text": ""}
{"id": "635038", "revid": "339392", "url": "https://it.wikipedia.org/wiki?curid=635038", "title": "Campionato italiano maschile di pallavolo 2001", "text": ""}
{"id": "635044", "revid": "339392", "url": "https://it.wikipedia.org/wiki?curid=635044", "title": "Campionato italiano maschile di pallavolo 2002", "text": ""}
{"id": "635045", "revid": "339392", "url": "https://it.wikipedia.org/wiki?curid=635045", "title": "Campionato italiano maschile di pallavolo 2003", "text": ""}
{"id": "635046", "revid": "339392", "url": "https://it.wikipedia.org/wiki?curid=635046", "title": "Ini I", "text": ""}
{"id": "635047", "revid": "1833487", "url": "https://it.wikipedia.org/wiki?curid=635047", "title": "Olio combustibile", "text": "L'olio combustibile appartiene alla categoria dei \"distillati pesanti\" ottenibili dal petrolio, e possiede una densit\u00e0 a 15 \u00b0C intorno a 980 kg/m3. \nPu\u00f2 essere prodotto da cracking (si parla in questo caso di olio FOK - Fuel Oil Cracking) o straight-run, a seconda che sia prodotto da un impianto di cracking o dal topping.\nProduzione.\nLa percentuale di olio combustibile che risulta dalla lavorazione di un litro di petrolio varia a seconda della complessit\u00e0 della raffineria e del tipo di greggio di partenza.\nGli impieghi principali dell'olio combustibile sono tre:\nA livello industriale ci si riferisce ad esso con il termine di \"olio numero 2\", e per differenziarlo dal gasolio per autotrazione viene aggiunto il SY124 o \"Euromarker\" dal 2002 nell'Unione europea.\nTipologie.\nSul mercato internazionale la prima macro suddivisione tra i vari oli combustibili \u00e8 in base al contenuto di zolfo. Vengono distinti gli oli combustibili BTZ (basso tenore di zolfo) con una percentuale al di sotto dell'1% e oli combustibili ATZ (alto tenore di zolfo) con percentuale di zolfo oltre l'1%.\nPotere calorifico inferiore.\nL'olio combustibile produce 41,022 MJ/kg equivalenti a 38.886 BTU per chilogrammo."}
{"id": "635048", "revid": "640277", "url": "https://it.wikipedia.org/wiki?curid=635048", "title": "Merhotepra", "text": ""}
{"id": "635049", "revid": "640277", "url": "https://it.wikipedia.org/wiki?curid=635049", "title": "Mersekhemra", "text": ""}
{"id": "635050", "revid": "339392", "url": "https://it.wikipedia.org/wiki?curid=635050", "title": "Campionato italiano maschile di pallavolo 2004", "text": ""}
{"id": "635051", "revid": "640277", "url": "https://it.wikipedia.org/wiki?curid=635051", "title": "Merkaura", "text": ""}
{"id": "635052", "revid": "1005847", "url": "https://it.wikipedia.org/wiki?curid=635052", "title": "Deputati della III legislatura della Repubblica Italiana", "text": "Questo elenco riporta i nomi dei deputati della III legislatura della Repubblica Italiana dopo le elezioni politiche del 1958."}
{"id": "635053", "revid": "339392", "url": "https://it.wikipedia.org/wiki?curid=635053", "title": "Campionato italiano maschile di pallavolo 2005", "text": ""}
{"id": "635056", "revid": "339392", "url": "https://it.wikipedia.org/wiki?curid=635056", "title": "Campionato italiano maschile di pallavolo 2006", "text": ""}
{"id": "635064", "revid": "339392", "url": "https://it.wikipedia.org/wiki?curid=635064", "title": "Montuhotep V", "text": ""}
{"id": "635070", "revid": "1573940", "url": "https://it.wikipedia.org/wiki?curid=635070", "title": "Nerkara", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento di un frammento di iscrizione, ora conservato al Museo Egizio del Cairo, recante il suo nome inscritto nel cartiglio, simbolo di regalit\u00e0.\nnrw k3 r\u02c1 Nerkara\nIl nome di questo sovrano potrebbe trovarsi nelle righe perse (colonna 7) a causa del frammentariet\u00e0 del Canone Reale.\nSecondo alcuni studiosi potrebbe identificarsi con Djedekheperu altro sovrano della XIII dinastia."}
{"id": "635071", "revid": "1573940", "url": "https://it.wikipedia.org/wiki?curid=635071", "title": "Usermontu", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento, nel tempio funerario di Montuhotep II, di frammenti di stele, ora conservati al British Museum, recanti il suo nome inscritto nel cartiglio, simbolo di regalit\u00e0.\nwsr mnt w - Usermontu, Montu \u00e8 possente\nIl nome di questo sovrano potrebbe trovarsi nelle righe perse (colonna 7). a causa del frammentariet\u00e0 del documento, del Canone Reale."}
{"id": "635072", "revid": "640277", "url": "https://it.wikipedia.org/wiki?curid=635072", "title": "Sekhemra Seusertawy", "text": ""}
{"id": "635074", "revid": "640277", "url": "https://it.wikipedia.org/wiki?curid=635074", "title": "Maara Sobekhotep", "text": ""}
{"id": "635075", "revid": "52076", "url": "https://it.wikipedia.org/wiki?curid=635075", "title": "Ini II", "text": ""}
{"id": "635077", "revid": "1442080", "url": "https://it.wikipedia.org/wiki?curid=635077", "title": "Sekhemra Neferkhau", "text": "Biografia.\nLa conoscenza di questo sovrano, il cui nome non compare in alcuna delle liste reali, deriva dal ritrovamento di una stele, proveniente da Abido ed ora conservata al British Museum e da un graffito nella tomba privata del principe Amenhemat a Beni Hasan.\nIl nome di questo sovrano potrebbe trovarsi nelle righe perse. a causa del frammentariet\u00e0 del documento (colonne 6 e 7), del Canone Reale."}
{"id": "635080", "revid": "52076", "url": "https://it.wikipedia.org/wiki?curid=635080", "title": "Sobekai", "text": ""}
{"id": "635081", "revid": "52076", "url": "https://it.wikipedia.org/wiki?curid=635081", "title": "Kuiiker", "text": ""}
{"id": "635082", "revid": "287204", "url": "https://it.wikipedia.org/wiki?curid=635082", "title": "Sankhptah", "text": "La conoscenza di questo sovrano, il cui nome non compare in alcuna delle liste reali, deriva dal ritrovamento di una stele, datata al primo anno di regno, tra le rovine del tempio funerario di Montuhotep II a Deir el-Bahari.\ns \u1e25\u1e333 n r\u02c1 \u2013 Sehekaenra\ns3 \u02c1n\u1e2b pt\u1e25 \u2013 Sankhptah\nIl nome di questo sovrano potrebbe trovarsi nelle righe perse, a causa del frammentariet\u00e0 del documento (colonne 6 e 7), del Canone Reale."}
{"id": "635093", "revid": "767487", "url": "https://it.wikipedia.org/wiki?curid=635093", "title": "Bilancio consolidato", "text": "Il bilancio consolidato \u00e8 un documento consuntivo di esercizio che vuol rappresentare la situazione economica, patrimoniale e finanziaria di un gruppo di imprese, elaborato dalla societ\u00e0 posta al vertice (capogruppo).\n\u00c8 un documento pubblico, ma non avente forza legale; infatti, sebbene questo strumento riesca a stabilire i risultati economici del gruppo, non \u00e8 ancora possibile utilizzare questo mezzo per poter attribuire gli utili complessivi del gruppo, permettendo dunque di distribuire i dividendi anche a quei soci delle societ\u00e0 del gruppo in perdita.\nCaratteristiche.\nLa normativa italiana stabilisce che si componga obbligatoriamente degli stessi documenti previsti per il bilancio d'esercizio, ossia conto economico, stato patrimoniale, nota integrativa, relazione sulla gestione e degli organi di controllo (collegio sindacale e revisore contabile). Il principio OIC 17 in materia, per\u00f2, stabilisce che a questi documenti si accompagnino un rendiconto finanziario, un prospetto delle variazioni e dei movimenti delle voci di patrimonio netto tra inizio e fine esercizio, un prospetto di raccordo tra patrimonio netto e risultato d'esercizio della capogruppo e del gruppo.\nDal punto di vista contabile il bilancio consolidato si caratterizza per la depurazione delle \"operazioni intercompany\", ossia di quelle operazioni intercorse fra le societ\u00e0 dello stesso gruppo, al fine di rappresentare solo i rapporti tra il gruppo e le economie terze.\nUna specifica disciplina \u00e8 prevista per le societ\u00e0 bancarie poste al vertice di gruppi bancari.\nSoggetti obbligati.\nL'obbligo di redazione del bilancio consolidato viene attribuito mediante l'art.25 del D.lgs. 127 del 9 aprile 1991 alle societ\u00e0 di capitali che controllano altre imprese (di qualsiasi forma giuridica) e alle societ\u00e0 cooperative, mutue assicuratrici ed enti pubblici commerciali che controllano una societ\u00e0 di capitali.\nSettore pubblico italiano.\nA partire dagli esercizi 2016 e 2017, a norma del Decreto legislativo n. 118/2011 (con le modifiche introdotte dal Dlgs n. 126/2014), l'approvazione del bilancio consolidato \u00e8 divenuta cogente anche per gli enti locali italiani elencati all'art. 2, Dlgs 267/2000, con una gradualit\u00e0 che impone l'obbligo di ottemperare, per l'esercizio 2016 (entro il 30 settembre 2017), agli enti con popolazione superiore ai 5000 abitanti, con estensione dell'onere, dal 2018, con riferimento al successivo esercizio 2017, a tutti gli enti, a prescindere dalla popolazione residente. L'instaurazione dell'obbligo risponde all'esigenza di avere una rappresentazione veritiera e corretta della situazione patrimoniale e finanziaria e del risultato economico dell'ente considerato in tutto il complesso delle sue articolazioni organizzative (esercitate anche attraverso partecipazione e controllo di societ\u00e0 ed enti strumentali). Il perimetro di consolidamento coincide con l'area del cosiddetto \"Gruppo amministrazione pubblica\" (GAP). Del GAP fanno parte gli enti e gli organismi strumentali, partecipati o controllati, le societ\u00e0 controllate o partecipate dalla amministrazione pubblica capofila, in cui la nozione di controllo fa riferimento a un ampio ventaglio situazioni giuridiche, \"di diritto\", \"di fatto\", e di natura \"contrattuale\", prescindendo, ad esempio, dall'esistenza di una partecipazione diretta o indiretta al capitale sociale.\nEsonero.\nL'art.27 enuclea due casi di esonero dall'obbligo di redigere il consolidato per:\nArea di consolidamento.\nL'art.26 individua l'area di consolidamento. Il legislatore stabilisce che le societ\u00e0 che vengono comprese nel gruppo sono tutte quelle sulle quali viene esercitato un controllo. Ai fini della disciplina del bilancio consolidato il concetto di controllo \u00e8 pi\u00f9 esteso rispetto a quello tipizzato dal legislatore all'interno del codice civile (art. 2359), considerando le imprese nelle quali:\nCoerentemente con il concetto di controllo dato dal codice civile l'area di consolidamento \u00e8 estesa anche alle societ\u00e0 controllate in via indiretta (ossia tramite societ\u00e0 fiduciarie o interposte persone).\nEsclusione.\nL'art.28 individua 4 casi di esclusione facoltativi \"(vi era un caso obbligatorio per attivit\u00e0 eterogenee, ma \u00e8 stato eliminato)\":"}
{"id": "635096", "revid": "287204", "url": "https://it.wikipedia.org/wiki?curid=635096", "title": "Rolla", "text": ""}
{"id": "635098", "revid": "2705", "url": "https://it.wikipedia.org/wiki?curid=635098", "title": "Sir Agravain", "text": ""}
{"id": "635099", "revid": "767487", "url": "https://it.wikipedia.org/wiki?curid=635099", "title": "Mystic Prophecy", "text": "I Mystic Prophecy sono un gruppo musicale power metal tedesco nato nel 2000 grazie ai membri della band tedesca Valley's Eye, a Dennis Ekdahl della band thrash metal svedese Raise Hell, e al chitarrista greco Gus G.\nStoria.\nA febbraio 2003 la band firma un contratto con l'etichetta discografica Nuclear Blast e \nDopo aver partecipato al tour europeo degli Stratovarius, il batterista Matt C. lascia la band per motivi personali e lavorativi."}
{"id": "635100", "revid": "260676", "url": "https://it.wikipedia.org/wiki?curid=635100", "title": "Orkney", "text": ""}
{"id": "635108", "revid": "78273", "url": "https://it.wikipedia.org/wiki?curid=635108", "title": "Agravain", "text": ""}
{"id": "635109", "revid": "1782831", "url": "https://it.wikipedia.org/wiki?curid=635109", "title": "Agravaine", "text": "Sir Agravain (o Agravaine o, italianizzato, Agravano) \u00e8 nelle leggende arturiane un cavaliere della Tavola Rotonda. Di solito \u00e8 presentato come il figlio secondogenito di re Lot di Lothian e Orkney e sua moglie Morgause, la quale \u00e8 sorellastra di re Art\u00f9 Pendragon per parte di sua madre Igraine; Agravain \u00e8 fratello minore di Gawain (italianizzato, Galvano) e maggiore di Gaheris e Gareth e fratellastro di Mordred per parte di madre, e anche loro sono cavalieri della Tavola Rotonda di re Art\u00f9.\nGeneralmente \u00e8 descritto come un uomo di bell'aspetto e abile nel combattimento e nelle opere pi\u00f9 risalenti in cui appare (ad es. \"Sir Galvano e il Cavaliere Verde\") si fa riferimento anche ad alcune imprese eroiche da lui compiute. Diversamente, a partire dal \"Lancillotto in prosa\", Agravain viene messo in contrasto con i suoi valorosi fratelli Galvano e Gareth per la sua malizia e villania e il suo carattere intrigante, che invece lo avvicina all'infido fratellastro Mordred. Agravain partecipa all'uccisione di Sir Dinadan, di Sir Lamorak (un cavaliere col cui padre i figli di Lot avevano una vecchia faida), e alcuni autori moderni (come T. H. White, nel suo romanzo \"Re in eterno\") gli attribuiscono anche l'assassinio della propria madre Morgause (amante di Sir Lamorak), mentre invece i testi pi\u00f9 antichi indicano come matricida Gaheris, fratello minore di Agravain. Agravain si unisce alle cospirazioni di Mordred, e i due ordiscono un tranello per sorprendere Sir Lancillotto nelle stanze della regina Ginevra, moglie di Art\u00f9, e smascherare la loro tresca amorosa; il piano riesce e Lancillotto, per fuggire da Camelot, ferisce Mordred e uccide i cavalieri che vogliono arrestarlo (fra di essi Agravain, secondo una versione), mentre Ginevra viene condannata al rogo per tradimento, ma Lancillotto fa poi ritorno per trarla in salvo (e in una seconda versione \u00e8 in questa occasione che Agravain rimane ucciso, assieme ai suoi fratelli Gaheris e Gareth)."}
{"id": "635112", "revid": "1748167", "url": "https://it.wikipedia.org/wiki?curid=635112", "title": "Genoa Cricket and Football Club", "text": "Il Genoa Cricket and Football Club, meglio noto come Genoa, \u00e8 una societ\u00e0 calcistica italiana con sede nella citt\u00e0 di Genova.\nFondato nel 1893, \u00e8 il pi\u00f9 longevo tra i club italiani ancora in attivit\u00e0 oltrech\u00e9 uno dei pi\u00f9 blasonati, vantando nel suo albo d'oro 9 scudetti vinti tra il 1898 \u2014 il primo in assoluto nella storia del calcio italiano \u2014 e il 1923-1924: questa serie di successi valse al Genoa la definizione di prima \"grande\" del calcio nazionale, ruolo esercitato fino all'anteguerra, e fece s\u00ec che per i suoi primi sessant'anni s'imponesse come la squadra italiana pi\u00f9 titolata, da sola o in condivisione, prima di essere superata dalla sul finire del secondo dopoguerra. Nel suo palmar\u00e8s figurano anche una Coppa Italia e 6 campionati di Serie B \u2014 un record condiviso con l' \u2014, oltre a due Coppe delle Alpi, una Coppa Anglo-Italiana e una Coppa dell'Amicizia; vanta inoltre cinque partecipazioni alla Coppa dell'Europa Centrale, una alla Coppa Piano Karl Rappan e due alla Coppa UEFA/Europa League, competizione quest'ultima in cui ha raggiunto il suo migliore risultato in ambito confederale con le semifinali dell'edizione 1991-1992.\nNel 2011 il Genoa \u00e8 stato inserito nell'\"International Bureau of Cultural Capitals\" (una sorta di patrimonio sportivo storico dell'umanit\u00e0, in linea con quello dell'UNESCO) sotto richiesta del presidente Xavier Tudela. Nel 2013 inoltre \u00e8 stato ammesso nel \"Club of Pioneers\", associazione che raggruppa i club di calcio pi\u00f9 antichi del mondo che gi\u00e0 comprendeva lo e il .\nIl \"Grifone\", uno dei soprannomi del club assieme a \"Rossobl\u00f9\" e \"Vecchio Balordo\", occupa l'undicesimo posto nella graduatoria della tradizione sportiva italiana secondo i criteri della FIGC.\nStoria.\nIl Genoa fu fondato il 7 settembre 1893. Partecip\u00f2 al primo campionato italiano, durato un solo giorno, l'8 maggio 1898, che vinse. L'anno successivo partecip\u00f2 nuovamente, ottenendo un nuovo successo, e cos\u00ec l'anno seguente. Fu proprio in quell'anno che il Genoa adott\u00f2 i colori rossobl\u00f9. Non riusc\u00ec per\u00f2 a vincere il campionato seguente, venendo sconfitto in finale dal . Nei tre anni successivi, il Genoa fu nuovamente campione d'Italia. Per il settimo alloro per\u00f2 dovette aspettare il primo dopoguerra, quando gli venne assegnato il campionato del 1915, interrotto a causa dell'intervento italiano nella prima guerra mondiale con il Genoa in prima posizione del girone finale della Lega Nord. Al ritorno in campo, il Genoa si qualific\u00f2 secondo nel campionato 1919-1920. 3 anni dopo vinse nuovamente il campionato e l'annata seguente vinse il suo nono e ultimo scudetto contro il di Torre Annunziata.\nAl primo campionato di Serie A il Genoa sfior\u00f2 lo scudetto, classificandosi al secondo posto. Nella stagione 1933-1934 il Genoa retrocedette in Serie B per la prima volta, ma ritorn\u00f2 in A l'anno dopo. Due stagioni dopo vinse la prima Coppa Italia della sua storia (e fino a ora anche l'unica).\nDopo l'interruzione dei campionati per via della seconda guerra mondiale, il Genoa torn\u00f2 a giocare in A, ma senza lo smalto di un tempo: passarono circa 20 anni raggiungendo sempre posti bassi della classifica in A, venendo anche retrocessi in due casi, ottenendo comunque anche due promozioni. Nella stagione 1962-1963 il Genoa vinse la Coppa dell'Amicizia e raggiunse il quindicesimo posto in Serie A. Nel campionato seguente si piazz\u00f2 all'ottavo posto e vinse la Coppa delle Alpi. Meno fortunata fu l'annata seguente, conclusasi con la retrocessione in Serie B. Dopo quattro anni in cadetteria, il Genoa retrocesse addirittura in Serie C. Tuttavia torn\u00f2 immediatamente in cadetteria e, due anni dopo, in massima serie. Pass\u00f2 poi alcuni anni scendendo e risalendo di categoria.\nNella stagione 1981-1982 il Genoa, grazie al pareggio con il per 2-2 all'ultima giornata, si salv\u00f2 dalla retrocessione ai danni del Milan: questo sanc\u00ec il gemellaggio con i partenopei, anche se un'amicizia era gi\u00e0 nata quando il Genoa gioc\u00f2 un'amichevole con la squadra napoletana durante una epidemia di colera che colp\u00ec Napoli. Dopo una retrocessione in seconda serie nel 1984, il Genoa pass\u00f2 i cinque anni seguenti in cadetteria, risalendo in prima serie nel 1989. Due anni dopo, nella stagione 1990-1991, il Genoa raggiunse un ottimo quarto posto: pot\u00e9 cos\u00ec partecipare l'anno seguente alla Coppa UEFA, da cui per\u00f2 fu eliminata dall'Ajax in semifinale. Questo fu l'inizio di una fase calante, culminata nel 1995 con l'ennesima retrocessione in Serie B. Se si esclude la vittoria del Torneo Anglo-Italiano, i dieci anni seguenti furono terribili per i \"rossobl\u00f9\", con alcune retrocessioni sventate, una su tutte quella del 2003, anno in cui il Genoa fu ripescato per un illecito sportivo del Catania. Nella stagione 2004-2005 il Genoa raggiunse il primo posto della Serie B, ma la promozione in massima serie fu annullata a causa di un tentativo di corruzione ai danni del Venezia e i liguri furono cos\u00ec retrocessi in terza serie.\nL'anno dopo, comunque, i \"rossobl\u00f9\" tornarono in B classificandosi secondi alle spalle dello Spezia e nel campionato seguente, reso particolare per la presenza della retrocessa per via di Calciopoli, torn\u00f2 in A assieme a essa e al Napoli. Nella stagione 2008-2009 i \"rossobl\u00f9\" si classificarono con 68 punti al quinto posto, che garantiva l'accesso all'Europa League, tornando nelle competizioni continentali dopo diciotto anni. La stagione seguente il Genoa non super\u00f2 la fase a gironi della seconda competizione europea ma, per la prima volta nella storia, la formazione \"Primavera\" del \"Grifone\" vinse il Campionato Primavera.\nNella stagione 2011-2012, grazie alla vittoria per 2-1 sulla del 26 ottobre 2011, il Genoa super\u00f2 quota 1.000 punti nelle partite casalinghe di Serie A con la formula del girone unico.\nNella stagione 2013-2014, grazie alla vittoria 2-0 sul del 6 gennaio 2014, il Genoa raggiunse le 500 vittorie nella Serie A con la formula del girone unico.. Nella stagione 2014-2015 il Genoa ottenne il sesto posto con 59 punti in classifica, posizione che le avrebbe consentito l'accesso all'Europa League 2015-2016, che non ottenne a causa della mancata acquisizione della licenza UEFA.\nNella stagione 2015-2016, sempre con Gian Piero Gasperini in panchina, la squadra si piazz\u00f2 all'undicesimo posto in classifica, raggiungendo il proprio record di permanenza in Serie A (10 anni consecutivi). Le annate seguenti non furono esaltanti; gli unici alti vi furono con Davide Ballardini, che prese la guida dei rossobl\u00f9 per due volte nel corso dei campionati 2017-2018 e 2020-2021, quando stazionavano in zona retrocessione, e conquist\u00f2 due agevoli salvezze. Il 23 settembre 2021, dopo una gestione lunga diciotto anni, Enrico Preziosi cede la propriet\u00e0 della squadra alla societ\u00e0 statunitense 777 Partners per 150 milioni di euro.\nColori e simboli.\nColori.\nLa maglia del Genoa \u00e8 composta dai colori rosso e blu a quarti; la disposizione dei colori sulla maglia (rispetto a chi la indossa): rosso a destra e blu a sinistra, schienale invertito e manica con facciata di colore opposto, calzoncini blu e calzettoni rosso-blu a strisce orizzontali. Dalla fondazione, avvenuta nel 1893, vengono adottate dapprima casacche di colore bianco e successivamente bianco-blu a righe verticali, mentre dal 1901 il rosso granata e il blu scuro: a proporre la nuova maglia, da qui in avanti quella definitiva, fu il calciatore Paolo Rossi insieme ai soci Giovanni Bocciardo ed Edoardo Pasteur.\nSimboli ufficiali.\nStemma.\nIl simbolo del club \u00e8 il grifone, figura araldica costituita dall'incrocio tra un'aquila e un leone, e presente sullo stemma della citt\u00e0 di Genova quale sostegno. Nello stemma, il grifone compare su sfondo rossobl\u00f9 sormontato dalla croce di San Giorgio.\nPer diversi anni il Genoa non cuc\u00ec sulle maglie dei giocatori alcuno stemma, mentre su documenti e tessere sociali come simbolo utilizzava quello cittadino, composto da due grifoni che reggono lo scudo con dentro la croce di San Giorgio.\nIl simbolo che per primo comparve sulle maglie genoane \u00e8 simile a quello tuttora in uso, ma con il grifone rivolto verso destra. Alcune variazioni significative comparvero a cavallo tra anni Venti e Trenta, durante il regime fascista (in questo periodo il grifone regge il fascio littorio), e negli anni Ottanta, quando venne utilizzata una testa di grifone rossa con corpo blu, versione soprannominata dai tifosi \"il gallinaccio\".\nUn'altra variante del logo \u00e8 utilizzata durante gli anni Novanta: al centro dello scudetto vi \u00e8 sempre il grifone su sfondo blu, ma nella parte superiore appare la scritta \"GENOA\" in giallo su sfondo rosso granata e, nella parte inferiore bianca, la scritta \"1893\" richiamante l'anno di fondazione del club; ai lati dello scudo bordato di rosso granata, compaiono due bandiere rossobl\u00f9, una delle due sormontata da una croce rossa su sfondo bianco, in richiamo alla bandiera cittadina.\nInno.\nL'inno del Genoa \u00e8 \"Un Cantico per il mio Grifone\", composto da Piero Campodonico e Gian Piero Reverberi nella stagione 1972-73, il quale ha vinto il concorso cittadino.\nStrutture.\nStadio.\nDopo la fondazione del club, due industriali scozzesi proprietari di una fabbrica situata nella piazza d'Armi del Campasso mettono a disposizione del Genoa il suo primo campo da gioco che per\u00f2 dopo tre anni sar\u00e0 abbandonato per il Campo Sportivo di Ponte Carrega, il quale \u00e8 situato lungo le rive del torrente Bisagno; qui che viene disputato il primo incontro ufficialmente documentato della storia del calcio in Italia, il 6 gennaio 1898. Nel 1907 il Ponte Carrega viene scelto per ospitare un enorme gasometro, di conseguenza la dirigenza genoana acquista un'area nella zona di San Gottardo: l'inaugurazione avviene l'8 dicembre del 1907. L'impianto di San Gottardo si dimostra inadeguato soprattutto per la limitata capienza delle tribune e per l'eccessiva lontananza dal centro cittadino.\nIl 1\u00ba luglio 1910 il socio Musso Piantelli propone di allestire il campo in un suo terreno di Marassi, accanto alla propria villa, lo stadio viene inaugurato il 22 gennaio 1911 in occasione della partita tra Genoa e . Il 1\u00ba gennaio 1933, durante la festa per il quarantennale del Genoa, lo stadio viene intitolato a Luigi Ferraris, storico capitano della squadra genovese caduto durante la Prima guerra mondiale. In occasione del Mondiale 1990 lo stadio viene totalmente demolito e ricostruito: per consentire al Genoa e alla di continuare a giocare le partite casalinghe, i lavori vengono eseguiti \"per singoli settori\" e durano pi\u00f9 di 2 anni.\nCentro di allenamento.\nIl quartier generale per gli allenamenti \u00e8 il complesso sportivo Pio XII, attualmente intitolato all'ex capitano rossobl\u00f9 Gianluca Signorini, situato presso Villa Rostan, nel quartiere di Pegli; \u00e8 dotato di palestra e centro benessere. Nell\u2019estate del 2019 il centro ha avuto delle ristrutturazioni con un rifacimento della struttura riguardante la palestra e un raddoppio dei campi a 11 che sono passati da 1 a 2.\nSociet\u00e0.\nOrganigramma societario.\nDi seguito l'organigramma societario del Genoa.\nSponsor.\nDi seguito la cronologia di fornitori tecnici del Genoa.\nSettore giovanile.\nIl settore giovanile del Genoa \u00e8 formato da tre squadre maschili partecipanti ai campionati nazionali (Primavera, Allievi Nazionali e Giovanissimi Nazionali), due partecipanti a livello regionale (Allievi B e Giovanissimi B) e una a livello provinciale (Giovanissimi C), oltre a due rappresentative di Esordienti, due di Pulcini e una di \"piccoli amici\".\nLa scuola di calcio pi\u00f9 antica d'Italia \u00e8 quella del Genoa: la societ\u00e0 \u00e8 infatti la prima in Italia ad aver istituito un settore giovanile (22 ottobre 1902) per giocatori di et\u00e0 inferiore ai 16 anni su proposta del socio e calciatore Attilio Salvad\u00e8. Le prime vittorie furono a un torneo per \"giovinetti\" il 7 giugno 1903 ove i genoani sconfissero le selezioni del liceo D'Oria e dell'istituto Genova. Nello stesso giorno la sezione \"Allievi\" sconfisse il Collegio Convitto di Genova per 3 a 0 con la seguente formazione: Crosa, Cevasco, Vigliacca, Ferraris, Castruccio, Cartier, Pellerani, Martins, Salvad\u00e8, Pollak e Storace.\nA partire dalla stagione 2008\u201309 la scuola calcio rossobl\u00f9 \u00e8 inoltre la prima squadra in Italia ad avere uno sponsor autonomo (Barabino &amp; Partners).\nIl Genoa CFC nella cultura di massa.\nIl Genoa, essendo uno dei principali club d'Italia, \u00e8 spesso presente in varie opere della cultura italiana.\nIn ambito cinematografico troviamo \"Figurine\" (1997), il quale segue la storia di Alberto, un bambino di 10 anni che frequenta le scuole elementari e ha la passione per il Genoa e le figurine, \"Genova e il calcio - Le due anime della Superba\" (2010), documentario sulla storia e sulle rivalit\u00e0 tra Genoa e e sul derby della Lanterna, \"InvaX\u00f6n - Alieni in Liguria\" (2004), dove gli alieni sfidano una rappresentativa Genoa-Samp guidata da Attilio Lombardo e Claudio Onofri.\nNello special televisivo di Lupin III, \"Lupin III - La pagina segreta di Marco Polo\", la parte iniziale \u00e8 ambientata a Genova e le guardie di Palazzo San Giorgio stanno guardando il derby, esultando per il gol di un giocatore del Genoa.\nPer quanto concerne le opere letterarie, il Genoa \u00e8 citato nel romanzo \"Fantozzi\" di Paolo Villaggio, quando l'omonimo protagonista racconta le mirabolanti imprese dell'inesistente rossobl\u00f9 Ronzitti. Riferimenti al Genoa e ai suoi giocatori si possono cogliere anche in diverse copertine del fumetto \"Topolino\" (la prima nel 1976),\nIn ambito musicale troviamo invece Luca Canfora, cantautore genovese, il quale ha dedicato le canzoni \"Genoa\" e \"Forza vecchio cuore rossoblu\" alla squadra. Da notare inoltre come il cantante italoamericano Frank Sinatra (tifoso genoano) abbia voluto una cravatta rossobl\u00f9 per il suo funerale. Nel videoclip del brano \"La Chinita\" il cantautore francese di origine spagnola Manu Chao indossa la maglia del Genoa CFC\nNel 2014 il cantautore londinese di origine italiana e genoano Jack Savoretti ha ambientato allo stadio Luigi Ferraris durante la partita Genoa- il video del singolo \"Home\", tratto dall'album \"Written in Scars\".\nAllenatori e presidenti.\nDi seguito l'elenco di allenatori e presidenti del Genoa dall'anno di fondazione a oggi.\nCalciatori.\nHall of Fame.\nIn occasione dei 120\u00b0 della societ\u00e0 sono stati scelti dai tifosi gli 11 giocatori pi\u00f9 rappresentativi della storia del Genoa dopo una votazione con preferenze. Gli 11 \"Hall of Famers 2013\" sono stati presentati sul prato del Ferraris e premiati con le opere del pittore colombiano Federico Romero Bayter a loro dedicate il 29 settembre 2013. I giocatori scelti sono stati:\nStatistiche e record.\nPartecipazione ai campionati.\nDi seguito una tabella raffigurante la partecipazione del Genoa ai 118 campionati di calcio cui si \u00e8 iscritto, tutti nel novero dell'odierno settore professionistico.\nTifoseria.\nStoria.\nNella stagione 2019-2020 la tifoseria genoana cont\u00f2 una presenza media al Luigi Ferraris di spettatori, dato che pose il Genoa all'ottavo posto come media di spettatori allo stadio.\nLa parte pi\u00f9 calda della tifoseria ha sede presso la Gradinata Nord, nella quale vi sono i principali gruppi ultras: \"Via Armenia 5r\" (ex \"Ottavio Barbieri\"), \"I Caruggi\", \"Levante Rossoblu\", \"Brigata Speloncia\", \"Up the Scarves\". Vi sono presenti anche altri gruppi in Gradinata Nord, tra i quali \u201cGAV 2003\u201d (Gruppo Andrea Verrina), \"Gruppo Meroni\", \u201cSetteSettembre\", \"Collettivo Rossoblu\" e da inizio campionato 2017 anche \u201cFiggi d\u00f6 Zena\u201d.\nA partire dal 2006, nel settore 5 della Tribuna dello stadio Luigi Ferraris \u00e8 stato creato il \"Genoa Club For Children\", associazione nata con lo scopo di educare bambini e ragazzi tra i 7 e i 16 anni a un tifo equilibrato: il club ottiene per questo riconoscimenti come l'\"European Football Supporters Award\" e l'Oscar del calcio AIC come miglior tifoso dell'anno 2007.\nGemellaggi e rivalit\u00e0.\nLa tifoseria genoana ha forte amicizia con quelli del e del . Vengono intrattenuti inoltre buoni rapporti con , , , , , , , , ,e all'estero un'amicizia con i tifosi del , l'unica squadra che ha sede nel Principato.\nCon i tifosi del vi era un solido gemellaggio, che venne rotto al termine dell'incontro Torino-Genoa del 24 maggio 2009, vinto dai rossobl\u00f9 (in corsa per la zona Champions) per 3-2, che contribu\u00ec in maniera determinante alla retrocessione dei granata in Serie B. Ci sono stati nel corso degli ultimi anni, segnali distensivi tra le due tifoserie, che ora mantengono un rapporto di amicizia. Anche con i tifosi del vi era un forte gemellaggio durato 37 anni, ma il 10 aprile 2019 questo rapporto viene rotto dagli ultras partenopei.\nAccese rivalit\u00e0 si hanno con i supporter dell'altra squadra genovese, la , che danno vita al derby della Lanterna, considerato uno dei pi\u00f9 sentiti al mondo, con , , , , , , , , , e .\nLa tifoseria genoana \u00e8 in contrasto con quella milanista a seguito dell'assassinio di Vincenzo \"Spagna\" Spagnolo da parte di un ultras rossonero il 29 gennaio 1995, mentre con quella spezzina per fatti risalenti agli anni 1920.\nAltre rivalit\u00e0 sono con le tifoserie di , , , , , , , , , , , , , , , , e all'estero con quella del .\nOrganico.\nRosa 2021-2022.\n\"Rosa e numerazione aggiornate al 31 gennaio 2022.\"\nStaff tecnico.\n\"Aggiornata al 21 gennaio 2022.\"\nAttivit\u00e0 polisportiva.\nCalcio femminile.\nA partire dal 2015, a seguito degli obblighi istituiti dalla FIGC per le squadre partecipanti alla Serie A e alla Serie B maschili, il Genoa ha avviato la propria sezione di calcio femminile.\nFino al 2019 era attivo soltanto il settore giovanile, ma dalla stagione 2019-2020 il Genoa ha costituito una prima squadra femminile che ha iniziato il proprio percorso dal campionato di Eccellenza;; milita attualmente in Serie C.\nCricket.\nNel 2007, su iniziativa di alcuni tifosi genoani, la \"Fondazione Genoa\", con l'aiuto della societ\u00e0 calcistica, ha riformato l'antica sezione di cricket, che ha esordito nel campionato italiano di Serie C nello stesso anno.\nPallacanestro.\nDal 1945 al 1947 la sezione di pallacanestro del Genoa partecip\u00f2 ai campionati italiani femminili e maschili di pallacanestro.\nPallanuoto.\nDal 1911 al 1922 la sezione di pallanuoto del Genoa partecip\u00f2 al campionato italiano di pallanuoto vincendo i primi quattro scudetti italiani nei campionati del 1912, 1913, 1914 e 1919.\neSports.\nNel 2020 il Genoa ha aperto una sezione per gli eSports, che nella stagione 2021 ha vinto la prima edizione della \"eSerie A\"."}
{"id": "635119", "revid": "125816158", "url": "https://it.wikipedia.org/wiki?curid=635119", "title": "Lindt &amp; Spr\u00fcngli", "text": "La Lindt &amp; Spr\u00fcngli \u00e8 un'azienda multinazionale specializzata nel settore della produzione e vendita di prodotti dolciari e nella produzione di cioccolato di lusso. \u00c8 stata fondata nel 1845 da David Spr\u00fcngli-Schwarz e da suo figlio Rudolf Spr\u00fcngli-Ammann.\nLa produzione viene realizzata in Svizzera presso la casa madre di Kilchberg (Zurigo) e nelle altre sedi europee in Italia, in Germania, in Francia e in Austria, e nelle due sedi negli Stati Uniti.\nLa storia.\nSpr\u00fcngli.\nNel 1845 il pasticcere David Spr\u00fcngli apre a Zurigo con il figlio una piccola fabbrica di cioccolato. Nel 1859 Rudolf Spr\u00fcngli inizia a vendere la cioccolata in un nuovo negozio di pasticceria in Paradeplatz con un successo tale che nel 1870 inizia la produzione industriale in una fabbrica vicino alla stazione ferroviaria.\nLindt.\nNel 1879, Rodolphe Lindt, figlio di un farmacista di Berna, acquista alcuni vecchi macchinari per la macinazione dei semi di cacao. Le macchine, recuperate da un mulino fallito, si dimostrano inadeguate e il cioccolato prodotto risulta poco appetibile. Con l'aiuto del fratello farmacista, viene inventato un sistema per rendere il cioccolato pi\u00f9 morbido e vellutato, procedimento che chiamiamo oggi concaggio. Lindt lo chiama \u201c\"chocolat fondant\"\u201d, un cioccolato con la consistenza e gli aromi a cui siamo oggi abituati. La scoperta di quel procedimento avvenne per caso: Rodolphe lasci\u00f2 involontariamente i macchinari accesi per 3 giorni e, al suo ritorno, not\u00f2 la differenza sostanziale che la lavorazione continua apport\u00f2 al prodotto.\nLindt &amp; Spr\u00fcngli.\nNel 1892 Rudolf Spr\u00fcngli si ritira dall'attivit\u00e0, ma i suoi due figli continuano la tradizione: Johan Rudolf si occuper\u00e0 della produzione e David Robert della vendita. Inaugurata nel 1899 una nuova fabbrica a Kilchberg, sul lago di Zurigo (dove tuttora vi \u00e8 la sede), Johan Rudolf vuole anche acquisire i segreti di quel procedimento che rende il cioccolato dei Lindt cos\u00ec famoso. Per un milione e mezzo di franchi d'oro, cifra ragguardevole per quei tempi, acquista la fabbrica di Berna di Rodolphe Lindt e fonda la \"Lindt &amp; Spr\u00fcngli AG\".\nIn Italia.\nDa Bulgheroni a Lindt&amp;Spr\u00fcngli.\nI fratelli Bulgheroni incontrano Robert Spr\u00fcngli in Italia nel 1946. In pieno dopoguerra e in difficolt\u00e0 per il reperimento delle materie prime, decidono di convertire la loro fabbrica di caramelle fondata nel 1909 in fabbrica di cioccolato. Su licenza della Lindt, iniziano la produzione di cioccolato l'anno dopo e continuano ad espandersi fino ad aprire a Induno Olona, nel 1984, un nuovo stabilimento di 34.000 m\u00b2 che impiegava circa 650 addetti, e poi nel 1992 un nuovo magazzino a Cassano Magnago, che \u00e8 stato fino al 2007 il centro logistico dell'azienda di cioccolato.\nNel 1993 la Bulgheroni SpA viene acquisita dall'azienda svizzera e diventa \"Lindt&amp;Spr\u00fcngli SpA\". Nel 1996 Antonio Bulgheroni, figlio di Edoardo e attuale presidente e amministratore delegato di Lindt Italia, entra a far parte del consiglio di amministrazione di Lindt &amp; Spr\u00fcngli AG. Nel 1997 la Lindt acquisisce la Caffarel, che per\u00f2 conserva la sua autonomia e la sua identit\u00e0 di marchio e prodotti.\nL'acquisizione da parte della Lindt consiste nel controllo esclusivo della societ\u00e0 Caffarel con la sottoscrizione del 99,785% del capitale sociale di quest'ultima, le cui azioni erano detenute, direttamente e indirettamente, dai componenti delle famiglie Audiberti e Bachstadt-Malan. Nel 2006 viene acquisito dalla Poretti il magazzino adiacente allo stabilimento di Induno Olona, aumentando cos\u00ec la propria superficie produttiva di altri 18.000 m\u00b2 e nel 2007 viene realizzato il nuovo polo logistico nel comune di Magenta.\nNel 2017 i dipendenti del gruppo impegnati in Italia sono 700.\nDati economici.\nNel 2012, nonostante la recente crisi dei mercati di consumo dell'economia europea, la Lindt &amp; Spr\u00fcngli ha confermato la sua chiusura di bilancio in positivo chiudendo l'anno con un fatturato (CHF=Franchi Svizzeri) 2.67 miliardi (equivalente circa a Euro 2,2 miliardi), in crescita del 7,3% rispetto all'anno precedente, il Margine Operativo Netto (EBIT) anch'esso in crescita del 10.3% pari a CHF 362 milioni, ed un Utile Netto dopo le tasse pari al CHF 272 milioni (anch'esso in crescita del 10% dall'anno precedente). Lindt &amp; Spr\u00fcngli risulta uno dei produttori di cioccolato di fascia medio/alta con una redditivit\u00e0 percentuale annua riguardevole rispetto al settore (stimato mediamente attorno al 10% EBIT Margin)\nNel 2017 ha registrato un fatturato di 4,08 miliardi di (CHF=franchi svizzeri) e un utile di 452,5 milioni."}
{"id": "635121", "revid": "1573940", "url": "https://it.wikipedia.org/wiki?curid=635121", "title": "Regulus ignicapilla", "text": "Il fiorrancino (Regulus ignicapilla ()) \u00e8 un uccello passeriforme della famiglia dei Regulidi.\nEtimologia.\nL'epiteto specifico, \"ignicapilla\", deriva dall'unione delle parole latine \"ignis\" (\"fuoco\") e \"capillus\" (\"capelli\"), col significato di \"dai capelli rossi\", in riferimento alla livrea di questi uccelli: il loro nome comune \u00e8 anch'esso un riferimento alla livrea, rappresentando una macedonia delle parole \"fiore\" e \"arancino\".\nDescrizione.\nDimensioni.\nMisura 9 cm di lunghezza (di cui la met\u00e0 spetta alla coda), per 5-7 g di peso e un'apertura alare di 11 cm: il becco misura 1 cm di lunghezza, il tarso 1,8 cm. Tali misure lo rendono (assieme all'affine regolo) il pi\u00f9 piccolo uccello italiano.\nAspetto.\nSi tratta di uccelli dall'aspetto massiccio e paffuto, muniti di grande testa arrotondata e incassata nel torso, becco corto e sottile, zampe robuste e coda dalla punta forcuta.\nIl piumaggio si presenta di colore verde oliva su dorso, codione e ali (queste ultime con copritrici e remiganti nerastre, le prime orlate di grigio-biancastro), testa e ventre di color grigio cenere, petto e fianchi grigio-biancastri (con petto pi\u00f9 chiaro, soprattutto nei maschi), mentre gola e scapole presentano sfumature aranciate. Sulla faccia \u00e8 presente una banda nera che forma una mascherina fra i lati del becco e l'orecchio, sormontata da un sopracciglio bianco, cos\u00ec come bianca \u00e8 la guancia: la coda \u00e8 anch'essa nera, cos\u00ec come nera \u00e8 una banda che partendo dalla fronte raggiunge la tempia, circondando il vertice, che \u00e8 di un inconfondibile colore arancio.\nIl dimorfismo sessuale \u00e8 presente ma non evidentissimo, con le femmine munite di mascherina facciale e di banda arancio cefalica meno estese. In ambedue i sessi, gli occhi sono di colore bruno scuro, il becco \u00e8 di colore nero e le zampe sono di colore arancio-nerastro.\nBiologia.\nIl fiorrancino \u00e8 un uccelletto diurno e dal metabolismo velocissimo, che lo rende un animale estremamente attivo e alla perenne ricerca di cibo, sondando le fessure della corteccia col becco sottile per snidare le prede. Ciononostante, non \u00e8 molto semplice osservarlo, sebbene non sia eccessivamente timido e si avvicini senza grossi problemi all'uomo, mentre \u00e8 facile udirne il richiamo, forte, pi\u00f9 monotono e meno persistente di quello del regolo, consistente in un'unica nota ripetuta in crescendo.\nQuesti uccelli, durante l'inverno, si riuniscono in stormi misti assieme a varie specie di paridi e silvidi\nAlimentazione.\nSi tratta di uccelli quasi esclusivamente insettivori, che si nutrono soprattutto di piccoli artropodi dall'esoscheletro non eccessivamente rigido, come collemboli, afidi e ragni (nella ragnatela dei quali essi sono stati talvolta trovati imprigionati, probabilmente mentre cercavano di piluccare le prede agonizzanti rimaste impigliate ), nonch\u00e9 di bruchi e larve. Le prede di maggiori dimensioni vengono stordite sbattendole pi\u00f9 volte contro un ramo prima di essere consumate.\nRiproduzione.\nLa stagione riproduttiva va da aprile ad agosto: si tratta di uccelli rigorosamente monogami, i cui maschi corteggiano le femmine cantando con le penne arancioni della testa erette, tenendo il becco diretto verso la potenziale \"partner\" per mostrarle il caratteristico \"pattern\" facciale fino a quando essa non manifesta le sue intenzioni allontanandosi o accovacciandosi per permettergli di accoppiarsi con essa. Durante il periodo degli amori, i maschi divengono territoriali, difendendo aree di circa mezzo ettaro da intrusi conspecifici e talvolta anche da maschi di specie affine, come i regoli.\nIl nido \u00e8 a forma di coppa, presenta margini molto alti e viene costruito dalla sola femmina con ragnatele, muschio e licheni, foderandone l'interno con piumino e pelame: esso viene ubicato sulla punta di un ramo di conifera fra i 2,5 e i 20 m d'altezza, possibilmente nei pressi di un nido di astore in modo tale da tenere lontani eventuali predatori o ladri di uova. Un nido misura in media 8 cm di diametro, 5-7 di altezza e 2 cm di spessore.\nAll'interno del nido, la femmina depone 7-12 uova di colore rosato con lieve pezzatura rossiccia sul polo ottuso, di circa 14 \u00d7 11 mm per 0,7 g di peso, il 5% dei quali \u00e8 rappresentato dal guscio.\nLe uova vengono covate dalla sola femmina per 14-16 giorni, al termine delle quali schiudono \"pulli\" ciechi ed implumi: per il primo periodo di vita essi vengono nutriti dalla sola femmina, la quale utilizza quasi esclusivamente collemboli per i primi cinque giorni di vita, ed in seguito anche afidi e piccoli gusci di chiocciola per integrare l'apporto di calcio. A 8-10 giorni di vita i nidiacei s'involano, pur continuando a venire imbeccati da ambedue i genitori (anche il maschio partecipa alle cure parentali quando i piccoli escono dal nido) ancora per qualche giorno, anche con cibi generalmente evitati dagli esemplari adulti (falene, bruchi, opilionidi, forbicine e millepiedi).\nLa maturit\u00e0 sessuale viene raggiunta attorno all'anno di vita: l'aspettativa di vita del fiorrancino in natura \u00e8 di due anni.\nDistribuzione e habitat.\nIl fiorrancino \u00e8 diffuso in quasi tutta Europa, oltre che in Maghreb e penisola anatolica, spingendosi ad est fino all'Abcasia e risultando residente nel nord della penisola iberica, alle Baleari, in gran parte della Francia (compresa la Corsica), in Belgio, Svizzera, Grecia, Germania occidentale, Paesi Bassi ed Inghilterra meridionali, Crimea e sulle maggiori catene montuose (arco alpino, Appennini, Alpi Dinariche, Carpazi, monti dell'Atlante e monti del Ponto): durante l'estate, i fiorrancini migrano in direttrice nord-est per riprodursi nelle pianure dell'Est Europa, raggiungendo le sponde sud-orientali del mar Baltico, la Bielorussia e l'Ucraina occidentale, mentre durante l'inverno alcune popolazioni montane scendono pi\u00f9 a valle, svernando in Galles, Cornovaglia, Normandia, penisola iberica centrale e meridionale, Pianura Padana, Romania e penisola anatolica. Esemplari in dispersione sono stati registrati in Fennoscandia, Estonia, Cipro, Egitto ed in Libano, ma si tratta di casi isolati. In generale, si pu\u00f2 dire che l'areale di residenza del fiorrancino sia compreso fra le isoterme dei 16 e dei 24 \u00b0C (valori in luglio).\nIn Italia, il fiorrancino \u00e8 residente lungo l'arco alpino ed in tutto il territorio peninsulare, oltre che in Sardegna, mentre in Sicilia, Puglia, Calabria e Pianura Padana questi uccelli sono presenti solo come visitatori invernali. Nell'arcipelago toscano nidifica sicuramente all'Elba e probabilmente a Capraia, Giglio e Gorgona, e sverna a Giannutri e Pianosa.\nIl fiorrancino ha esteso il suo areale nel corso dell'ultimo secolo, venendo osservato e divenendo in seguito residente e riproduttore prima in Regno Unito (seconda met\u00e0 dell'800) Francia settentrionale, Paesi Bassi (1928) e Danimarca (1961).\nL\"'habitat\" ideale di questi uccelli \u00e8 rappresentato dai boschi temperati misti di latifoglie (con preferenza per le aree a prevalenza di quercia da sughero e ontano, faggio o agrifoglio), con presenza di sottobosco a prevalenza di ginepro, edera e rosa canina: nelle aree di macchia mediterranea favorisce invece le pinete. In ambedue i casi, essi tendono a vivere nelle aree di collina sotto i 1300 m di quota, pur essendo osservabili fino a circa 2800 m di quota.\nIl fiorrancino non \u00e8 strettamente dipendente dalla presenza di boschi maturi, colonizzando senza problemi le aree giovani di foresta secondaria e i campi di taglio in ricrescita: inoltre, questi uccelli si dimostrano poco timorosi dell'uomo, spingendosi nelle aree urbanizzate a colonizzare parchi e giardini alberati.\nTassonomia.\nSe ne riconoscono quattro sottospecie:\nAlcuni autori riconoscerebbero anche una quinta sottospecie, \"R. i. laeneni\" del Nordafrica, generalmente considerata un sinonimo di \"R. i. balearicus\".\nIl fiorrancino di Madeira veniva in passato classificato come sottospecie del fiorrancino comune, mentre alcuni autori considererebbero la sottospecie \"teneriffae\" del regolo una sottospecie di fiorrancino."}
{"id": "635122", "revid": "547034", "url": "https://it.wikipedia.org/wiki?curid=635122", "title": "Ichthyaetus melanocephalus", "text": "Il gabbiano corallino (Ichthyaetus melanocephalus ) \u00e8 un uccello caradriforme della famiglia dei Laridi.\nDescrizione.\nLa lunghezza del gabbiano corallino raggiunge, dalla punta del becco alla coda, circa i 35-39 cm, e l'apertura alare 80-103 cm. Il peso si aggira sui 215-340 g. Non difficile da identificare rispetto ad altre specie di gabbiani, il gabbiano corallino si caratterizza per\u00f2 per una somiglianza abbastanza stretta con il gabbiano comune, gi\u00e0 ampiamente diffuso in molte delle aree di presenza del gabbiano corallino. Se ne differenzia per piccoli dettagli, il \u201ccappuccio\u201d di piume sul capo leggermente pi\u00f9 esteso, la punta delle ali bianca e il becco un tantino pi\u00f9 massiccio rispetto a quello della specie \u201csorella\u201d. Piuttosto rotondo e poco snello \u2013 se confrontato ad esempio con l\u2019agile ed esile gabbiano roseo \u2013 il gabbiano corallino in abito nuziale (sia il maschio che la femmina) ha una livrea con colorazione prevalentemente bianca, cappuccio nero esteso fino al collo, dorso e ali grigio tenue, becco e zampe rossi; \u00e8 presente un evidente anello perioculare bianco, interrotto anteriormente e posteriormente all'occhio. Al di fuori del periodo riproduttivo il cappuccio nero scompare; ne rimangono poche tracce, soprattutto dietro l'occhio, e alcune sfumature poco visibili sul capo. I giovani hanno una colorazione bianca (soprattutto inferiormente) con ampie zone marroni, grigie e nere; becco e zampe sono marrone nerastri.\nDistribuzione e habitat.\nGabbiano tipicamente costiero e marino, il gabbiano corallino era originariamente diffuso essenzialmente lungo le coste del Mar Nero e del Mediterraneo orientale (dove ancora si riproduce circa il 90% dell\u2019intera popolazione mondiale). In tempi recenti si \u00e8 assistito ad un ampliamento di areale, sia di nidificazione che di svernamento, prima verso oriente e in seguito verso nord e verso occidente rispetto al suo areale originario, tanto che oggi sono presenti significative popolazioni svernanti nel sud dell\u2019Inghilterra (alcuni esemplari addirittura nidificanti) e nei Paesi Bassi. Questo gabbiano oggi vive quindi in tutta Europa (Islanda esclusa), nel Mar Mediterraneo, nel Nordafrica (Marocco, Egitto etc.) nel Vicino Oriente (Israele, Libano, Siria). Ma anche in Iran, Kazakistan, Mauritania, Turchia e Azerbaigian. \u00c8 di passo nella Penisola Arabica, in Kenya, Sudan, Senegal e Gambia, e anche in Finlandia e Norvegia. In Italia \u00e8 migratore regolare, svernante e molto localizzato come nidificante. I contingenti in transito o svernanti in Italia provengono soprattutto dalle colonie di Romania, Ungheria, Grecia e Ucraina; le maggiori concentrazioni di individui svernanti sono state rilevate nella laguna di Venezia, lungo la costa calabrese del crotonese e in quella siciliana dell\u2019agrigentino.\nQueste le aree di presenza della specie, ma sono effettivamente molto poche le localit\u00e0 in cui il gabbiano corallino costruisce il nido. In Italia \u00e8 presente come nidificante solo dal 1978, quando sono stati avvistati i primi nidi nelle Valli di Comacchio. Successivamente la specie ha colonizzato altre aree adriatiche, come la laguna di Venezia, per un totale di cinque siti attualmente occupati. L\u2019intero Delta del Po, da Cervia a Porto Viro, quindi un\u2019area pi\u00f9 ristretta posta a sud del Gargano. Ai gabbiani corallini oramai \u201cautoctoni\u201d si aggiunge per\u00f2 ogni anno un consistente gruppo di individui migratori, provenienti dall\u2019Est europeo, dove si trovano i siti pi\u00f9 importanti per la specie.\nIn periodo riproduttivo frequenta le coste del mare, le lagune salmastre, le paludi, i laghi, gli acquitrini, i delta e gli estuari fluviali, mentre nella restante parte dell\u2019anno \u00e8 prevalentemente pelagico. Per costruire il nido predilige lagune costiere, specialmente strisce di sabbia solo occasionalmente vegetate e barene. Facile osservarlo anche in inverno, quando agli individui nidificanti si aggiunge un folto raggruppamento di migratori. Estremamente dipendente dalla disponibilit\u00e0 di cibo, il comportamento pelagico del gabbiano corallino non vale a tutte le latitudini: non sono rare, anche in Italia, incursioni nell\u2019entroterra, per raggiungere campagne e aree agricole come, nel meridione, gli oliveti.\nBiologia.\n\u00c8 una specie gregaria durante tutto l'anno, facilmente osservabile soprattutto nelle lagune aperte, dove \u00e8 presente in gruppi numerosi composti anche da varie centinaia, talvolta migliaia, di individui. Lo si pu\u00f2 osservare anche in terraferma associato a gruppi numerosi di gabbiani comuni, anche al seguito di trattori in aratura, ma in tal caso si tratta sempre di pochi individui.\nAlimentazione.\nHa una dieta onnivora; si ciba di pesci catturati autonomamente o scartati dai pescherecci, di crostacei, molluschi, insetti acquatici e loro larve, sostanze organiche rinvenute sull\u2019acqua. Si nutre spesso di carogne o rifiuti prodotti dall\u2019uomo e pu\u00f2 sottrarre le prede ad altri uccelli (cleptoparassitismo).\nRiproduzione.\nLa stagione riproduttiva \u00e8 compresa tra la met\u00e0 di maggio e giugno e nell\u2019anno compie una sola covata. Costruisce il nido a terra sugli isolotti delle lagune, lungo i litorali sabbiosi e sulle barene, utilizzando alghe ed altro materiale vegetale. Nidifica in colonie, se poco numerose anche assieme a sterne ed altri gabbiani. In genere vengono deposte 3 uova. Sia la femmina che il maschio si dedicano alla cova per 23-25 giorni. I pulcini abbandonano il nido pochi giorni dopo la nascita e divengono atti al volo all\u2019et\u00e0 di 35-40 giorni. \nSistematica.\n\"Ichthyaetus melanocephalus\" non ha sottospecie, \u00e8 monotipico."}
{"id": "635125", "revid": "1573940", "url": "https://it.wikipedia.org/wiki?curid=635125", "title": "Ichthyaetus audouinii", "text": "Il gabbiano corso (Ichthyaetus audouinii \u00e8 un uccello marino della famiglia dei Laridi.\nDescrizione.\nSi distingue, da adulto, dal gabbiano reale (\"Larus michahellis\") per il becco rosso corallo con la punta nera e gialla e le zampe scure color verde-oliva. Il corpo \u00e8 di dimensioni pi\u00f9 ridotte e snelle (in media \u00e8 lungo 50\u00a0cm e pesa dai 500 ai 600 gr), ed il volo \u00e8 pi\u00f9 agile. I gabbiani adulti sono di colore bianco, tranne la schiena di colore grigio perla, le punte delle ali e della coda nere. La rima palpebrale \u00e8 rossa.\nDistribuzione e habitat.\nVive sulle coste del mar Mediterraneo, dove le acque sono meno inquinate. Nidifica principalmente in Spagna (Isole Chafarinas e foce dell'Ebro), in Algeria, in Grecia, in Italia (Sardegna, Arcipelago Toscano, Puglia e Campania); piccole colonie si trovano anche in Corsica, Tunisia, Marocco, Croazia (su alcune isole del mar Adriatico tra cui Curzola), in Turchia e a Cipro. In inverno si muove a sud, lungo la costa nordafricana, e oltre in Gambia, Mauritania Gabon e Senegal. Presenze accidentali sono segnalate in Bulgaria, Repubblica Ceca, Germania, Malta, Israele, Giordania, Svizzera, Egitto e Regno Unito.\nLa popolazione nidificante in Italia, stimata in 800-900 coppie, \u00e8 seconda solo a quella spagnola (che costituisce da sola il 90% della popolazione mondiale). La maggior parte dei siti di nidificazione italiani si trovano in Sardegna e nell'Arcipelago Toscano; piccole popolazioni sono segnalate in Puglia, a Gallipoli (Isola di Sant'Andrea) e a Polignano a Mare (\"Isolotto di S. Paolo\" o \"Scoglio dell'Eremita\"), e in Campania, a Castellabate (isola di Punta Licosa) e a capo Palinuro.\nBiologia.\nAlimentazione.\nSi ciba preferibilmente di pesci, per\u00f2 non disdegna piccoli crostacei. La caccia si svolge preferibilmente al tramonto e la preda viene catturata con l'immersione della testa e del collo. Il Gabbiano corso \u00e8 sempre alla ricerca di zone di mare pescose, una volta individuate le quali, attraverso un sistema di comunicazione, vengono informate le altre colonie.\nRiproduzione.\nNidifica in primavera inoltrata, un mese pi\u00f9 tardi del gabbiano reale, su piccole isole lungo le coste rocciose. Le uova, 2 o 3, sono deposte in un nido costruito durante il corteggiamento e caratterizzato da uno scavo nel terreno rivestito da materiale di origine vegetale, si schiudono dopo quasi un mese dalla deposizione, con il maschio che aiuta nella cova la femmina.\nRelazioni con l'uomo.\nNon ama gli ambienti antropizzati, a differenza di molti altri gabbiani.\nConservazione.\nLa \"IUCN red list\" classifica il gabbiano corso come specie prossima alla minaccia (\"Near Threatened\").\nLa maggior parte di siti di nidificazione in Italia \u00e8 protetto ai sensi della legge n. 394/91 sulle aree protette ovvero \u00e8 considerata Zona di Protezione Speciale ai sensi della Direttiva 79/409/CEE, nota come Direttiva Uccelli. In particolare la totalit\u00e0 dei siti toscani ricade all'interno del parco nazionale dell'Arcipelago Toscano, mentre la maggior parte dei siti sardi ricade nel territorio del parco nazionale Arcipelago di La Maddalena, del parco nazionale del Golfo di Orosei e del Gennargentu e del parco nazionale dell'Asinara; mancano misure di protezione specifiche per i siti ubicati nella Sardegna meridionale (Carloforte, Teulada, Pula, Villasimius); altri siti di nidificazione si trovano in Campania all'interno del parco nazionale del Cilento e dell'area marina protetta Santa Maria di Castellabate e in Puglia nel parco naturale regionale Isola di S. Andrea e litorale di Punta Pizzo."}
{"id": "635128", "revid": "1573940", "url": "https://it.wikipedia.org/wiki?curid=635128", "title": "Larus michahellis", "text": "Il gabbiano reale zampegialle (o gabbiano reale mediterraneo) (Larus michahellis ) \u00e8 un uccello caradriiforme appartenente alla famiglia Laridae.\nDescrizione.\nIl gabbiano reale zampegialle \u00e8 un uccello di grosse dimensioni dalla corporatura massiccia; ha una lunghezza di 52\u201358\u00a0cm e un'apertura alare di 120\u2013140\u00a0cm.\nNell'adulto le parti superiori sono grigie e la testa, le parti inferiori e la coda bianca.\nLe punte delle ali sono nere con le estremit\u00e0 bianche.\nPossiede un becco massiccio giallo con una macchia rossa nella mandibola inferiore e zampe gialle con piedi palmati.\nI giovani hanno una colorazione completamente diversa: sono grigio-marroni, hanno le zampe grigie e la colorazione della testa variabile dal bianco striato di grigio a completamente scura.\nSi pu\u00f2 confondere con il gabbiano reale nordico (\"Larus argentatus\"), con il quale convive in alcune zone riproduttive, e con il gabbiano del Caspio (\"Larus cachinnans)\". Il gabbiano zampe gialle tuttavia \u00e8 caratterizzato da una livrea chiara e risulta pi\u00f9 leggero del gabbiano reale nordico.\nBiologia.\nVoce.\nIl gabbiano reale zampegialle pu\u00f2 emettere una grande variet\u00e0 o serie di schiamazzi e stridii, ognuno dei quali trasmette agli altri gabbiani un messaggio diverso. I pulcini emettono invece un pigolio molto acuto facilmente riconoscibile.\nAlimentazione.\nI gabbiani reali zampegialle, come la maggior parte dei laridi, mangiano pesci, ratti, cani e gatti di piccola taglia (fino ai 3 o 4 kg) animali morti e scarti dell'alimentazione umana. Da qualche decennio hanno imparato a trovare cibo nelle discariche urbane, ma prelevano i rifiuti anche dai cassonetti dell'immondizia. Mangiano anche uccelli che possono catturare in volo (come piccioni, storni e rondoni), o prelevano uova e pulcini dai nidi.\nRiproduzione.\nCostruiscono un nido costituito da un ammasso disordinato di vegetali su una superficie piana (solitamente sulle scogliere) dove depongono di norma tre uova, poco pi\u00f9 grandi di un uovo di gallina con una colorazione criptica marrone screziata di nero.\nNegli ultimi anni i gabbiani reali zampegialle, i gabbiani reali nordici e gli zafferani hanno cominciato a nidificare nei centri abitati. \u00c8 questo il motivo del loro successo riproduttivo; in citt\u00e0, infatti, trovano luoghi ideali per nidificare, grandi quantit\u00e0 di cibo e assenza di predatori.\nDistribuzione e habitat.\nIl Gabbiano reale mediterraneo \u00e8 specie endemica diffusa attraverso l'intero bacino, da Gibilterra alla Turchia; alcune coppie si sono recentemente riprodotte anche in Nord Europa; presente anche sulle coste atlantiche del Marocco e con la sottospecie atlantis alle isole Canarie e Azzorre; in Italia nidifica diffusamente sulla costa e all'interno nei suoi habitat variati, comprese le citt\u00e0 in cui sceglie tetti e terrazzi non frequentati. Nella Sila (Appennino calabro) \u00e8 presente una colonia nidificante tra le quote pi\u00f9 elevate d'Italia \nTassonomia.\n\u00c8 stato recentemente diviso dal Gabbiano del Caspio (\"Larus cachinnans\") ed elevato al rango di specie: vengono distinte due sottospecie:"}
{"id": "635130", "revid": "1281443", "url": "https://it.wikipedia.org/wiki?curid=635130", "title": "Chroicocephalus genei", "text": "Il gabbiano roseo (Chroicocephalus genei Breme, 1839) \u00e8 un uccello caradriiforme della famiglia dei Laridi.\nSistematica.\n\"Chroicocephalus genei\" non ha sottospecie, \u00e8 monotipico.\nAspetti morfologici.\nIl suo nome \u00e8 dovuto alla tenue colorazione rosata che il piumaggio assume nella livrea nuziale. Confuso spesso con il gabbiano comune \u00e8 lungo 42\u00a0cm, testa e collo sono bianchi e sono presenti leggere strie grigiastre disposte lateralmente. Il collo \u00e8 pi\u00f9 alto rispetto a quello degli altri gabbiani. La coda \u00e8 lunga e cuneiforme. Il lungo becco \u00e8 grosso ed appuntito, di colore rosso scuro, tendente al nerastro. Le zampe sono rosse. I giovani sono molto simili agli adulti.\nDistribuzione e habitat.\nQuesto gabbiano vive in gran parte dell'Europa ad eccezione della Scandinavia; sulle coste mediterranee della Sardegna e dell'Africa, lungo le coste atlantiche fino alla Guinea e lungo quelle del Mar Rosso fino all'Etiopia; in tutta l'Asia, tranne in Mongolia, Corea, Indocina, Filippine e Indonesia. \u00c8 di passo nel Regno Unito, in Serbia, Montenegro e nell'Europa centrale (Germania, Polonia, Svizzera, etc.), in Kenya, Nigeria e Costa d'Avorio, in Giappone, Nepal, Thailandia e Sri Lanka, in Sudafrica e su Antigua e Barbuda. Frequenta zone costiere, estuari, saline e lagune salmastre.\nCibo ed Alimentazione.\nSi nutre di insetti acquatici, pesci, crostacei e anellidi.\nRiproduzione.\nIl periodo riproduttivo va da maggio a luglio. Il nido \u00e8 costruito in piccole buche nel terreno, rivestite da alghe e piume, nelle quali la femmina depone 2 o 3 uova dal colore bianco-verdastro."}
{"id": "635132", "revid": "1573940", "url": "https://it.wikipedia.org/wiki?curid=635132", "title": "Coracias garrulus", "text": "La ghiandaia marina (Coracias garrulus ) \u00e8 un uccello coraciiforme appartenente alla famiglia dei Coraciidi.\nDescrizione.\nIl petto e il ventre sono di colore azzurro turchese, come pure il capo, mentre il dorso appare tinto di castano chiaro, eccetto il codrione e la parte superiore della coda che sono di colore blu verdastro, con le piume rette centrali brune. Le due piume esterne della coda sono un po' pi\u00f9 lunghe delle restanti e la punta caudale presenta una macchia nera che costituisce il tratto distintivo della specie. In volo le ali sono molto appariscenti, di colore blu, con bordi neri. Sia le zampe che il becco presentano tonalit\u00e0 scure e dalla base del becco parte una frangia nera che attraversa gli occhi, assumendo le sembianze di una mascherina.\nDistribuzione e habitat.\nCon l'arrivo della primavera, le ghiandaie marine abbandonano il loro territorio invernale in Africa e si dirigono verso l'Europa, dove stabiliscono anno dopo anno il loro territorio di riproduzione e nidificazione. Il loro arrivo coincide con l'inizio della primavera, proprio quando i campi coltivati sono al massimo rigoglio e le popolazioni di invertebrati che costituiscono la loro dieta base sono pi\u00f9 abbondanti. \nAttorno alla met\u00e0 dell'estate, le ghiandaie cominciano il loro viaggio di ritorno ai territori africani in cui svernano. Questo viaggio migratorio \u00e8 uno dei pochi momenti in cui si possono osservare stormi di varie decine di individui, tra cui si trovano anche i giovani nati in quell'anno.\nRiproduzione.\nNon appena terminano il viaggio, le ghiandaie entrano in fertilit\u00e0. I maschi cercano di attirare le femmine mediante acrobazie aeree davvero uniche, in cui avanzano facendo ondulare il corpo con un'oscillazione dei fianchi. In questo modo, la luce solare produce scintillii dovuti al riflettersi dei raggi sulle loro magnifiche piume.\nDopo la copulazione e dopo aver scelto il luogo in cui installare il nido, che generalmente \u00e8 costituito da una cavit\u00e0 in un vecchio albero o da un nido di un'altra specie, la femmina depone da 4 a 5 uova. L'incubazione ha inizio ancor prima che la deposizione di tutte le uova sia stata completata e sia la femmina che il compagno fanno a turno nella cova per i circa 19 giorni di attesa prima della schiusa. Appena nati, i pulcini sono privi di piumino. Restano all'interno del nido per circa un mese e al termine di questo periodo hanno il piumaggio gi\u00e0 completamente sviluppato, anche se il cromatismo non \u00e8 tanto spettacolare come quello dei genitori."}
{"id": "635133", "revid": "1186766", "url": "https://it.wikipedia.org/wiki?curid=635133", "title": "Torto", "text": ""}
{"id": "635135", "revid": "6923", "url": "https://it.wikipedia.org/wiki?curid=635135", "title": "Pyrrhocorax graculus", "text": "Il gracchio alpino (Pyrrhocorax graculus ()) \u00e8 un uccello passeriforme della famiglia dei Corvidae.\nEtimologia.\nIl nome scientifico della specie, \"graculus\", deriva dal nome stante a designare in tardo latino gli uccelli neri e gracchianti, come taccole e ghiandaie.\nDescrizione.\nDimensioni.\nMisura 34-38 cm di lunghezza, per 160-277 g di peso e 75-85 cm di apertura alare. A parit\u00e0 d'et\u00e0, i maschi sono leggermente pi\u00f9 grossi e robusti rispetto alle femmine: per la regola di Bergmann, inoltre, le sottospecie asiatiche sono pi\u00f9 grosse rispetto alla nominale.\nAspetto.\nSi tratta di uccelli dall'aspetto massiccio e robusto, dalla piccola testa arrotondata con becco sottile e ricurvo verso il basso, lunghe ali digitate, coda squadrata e forti zampe non molto lunghe: nel complesso, il gracchio alpino \u00e8 molto simile al gracchio corallino, rispetto al quale presenta dimensioni medie lievemente minori, ali pi\u00f9 corte e coda pi\u00f9 lunga in proporzione al corpo e soprattutto becco pi\u00f9 corto e di colore diverso.\nIl piumaggio si presenta di colore uniformemente nero lucido su tutto il corpo.\nI due sessi non presentano dimorfismo sessuale nella colorazione: i giovani differiscono dagli adulti maturi sessualmente per la colorazione nerastra delle zampe.\nIl becco \u00e8 di colore giallo limone, gli occhi sono di colore bruno scuro e le zampe sono di color rosso-arancio.\nBiologia.\nIl gracchio alpino \u00e8 un uccello dalle abitudini di vita essenzialmente diurne e gregarie, che vive in gruppi che possono contare da una dozzina fino a oltre un migliaio di individui, mantenendosi in genere numericamente pi\u00f9 consistenti durante i mesi estivi (quando la disponibilit\u00e0 di cibo \u00e8 maggiore) e frazionandosi durante l'inverno. Si tratta di uccelli molto mobili, che durante il giorno compiono spostamenti anche di decine di chilometri (fino a 20 km di raggio e fino a 1600 m di dislivello) per raggiungere i luoghi di foraggiamento, salvo poi fare ritorno nel tardo pomeriggio verso i posatoi da utilizzare per passare la notte al riparo dai predatori e dalle intemperie, posizionati in genere su pareti scoscese.\nI gracchi alpini non sono uccelli territoriali: alcuni esemplari, tuttavia, sono stati osservati mentre compivano delle picchiate intimidatorie nei confronti della volpe tibetana, comportamento questo considerabile pi\u00f9 come gioco che come effettivamente territoriale. All'interno di uno stormo, tuttavia, vige una gerarchia tanto pi\u00f9 rigida quanto pi\u00f9 il cibo \u00e8 scarso, che vede la dominanza degli uccelli adulti su quelli giovani e sugli immaturi, oltre alla dominanza degli individui di sesso maschile sulle femmine.\nSi tratta ti uccelli molto vocali: essi, infatti, sono soliti tenersi in contatto vocale quasi costante fra loro, mediante una serie di richiami che comprendono l'inconfondibile fischio pigolante che suona come \"kyorr\", molto musicale e unico fra i corvidi, oltre che una serie di versi che vanno da gracchi d'allarme a sommessi pigolii emessi durante l'alimentazione o il \"grooming\".\nAlimentazione.\nIl gracchio alpino \u00e8 un uccello tendenzialmente onnivoro, nel quale la componente carnivoro/insettivora \u00e8 preponderante durante il periodo caldo e quella vegetariana predomina durante i mesi freddi.\nQuesti uccelli cercano il cibo al suolo in gruppi, scandagliando l'erba bassa e il suolo col becco alla ricerca di prede o altro materiale potenzialmente commestibile. Le aree di foraggiamento cambiano durante l'anno, mantenendosi pi\u00f9 in quota durante l'estate (quando gli uccelli in riproduzione evitano le quote inferiori, nonostante il fatto che ivi potrebbero facilmente reperire grandi quantit\u00e0 di cibo lasciate dai turisti) e scendendo gradatamente verso valle con le prime nevicate, raggiungendo i centri abitati in marzo-aprile prima di ritornare sulle cime: nelle aree con presenza di strutture alberghiere in quota, i gracchi (soprattutto i giovani) tendono invece a non scendere mai a valle, reperendo in quei luoghi il cibo necessario.\nDurante la tarda primavera ed i mesi estivi, la dieta del gracchio alpino si compone quasi esclusivamente di piccoli insetti (soprattutto i piccoli coleotteri \"Selatosomus aeneus\" e \"Otiorhynchus morio\", oltre che cavallette, bruchi, lumache e bigattini). In autunno, inverno ed all'inizio della primavera, invece, questo uccello mangia soprattutto bacche (mirtillo ed altri frutti di bosco, ginepro, olivello, uva ursina, bagolaro), cinorrodi di rosa canina, frutta (mele, pere, uva) e talvolta i fiori di zafferano maggiore, questi ultimi forse come fonte di carotenoidi.\nNelle aree turistiche, inoltre, i gracchi alpini (in particolar modo i giovani individui) integrano la propria dieta coi rifiuti lasciati dall'uomo, diventando presenze frequenti lungo i sentieri, nelle aree pic-nic e nelle discariche dei \"resort\".\nSimilmente a quanto osservabile in molti corvidi, anche il gracchio alpino conserva il cibo in \"surplus\" in spaccature della roccia per poi consumarlo durante i periodo di magra, avendo cura di coprirlo con dei sassolini.\nRiproduzione.\nIl gracchio alpino \u00e8 un uccello rigidamente monogamo, nel quale le coppie restano insieme per la vita e mostrano spiccata filopatria, tendendo a nidificare sempre nello stesso sito.\nLa stagione riproduttiva comincia verso i primi di maggio (circa un mese pi\u00f9 tardi in Medio Oriente ed Asia Centrale): nonostante le abitudini gregarie, e nonostante il fatto che in aree particolarmente ricche di cibo sia possibile osservare pi\u00f9 coppie nidificanti nello stesso sito, generalmente le coppie nidificano in solitudine.\nIl nido, piuttosto massiccio, viene costruito da ambedue i genitori con rametti e radici intrecciate a coppa, e foderato internamente con erba e pelame: esso viene generalmente posizionato in una rientranza di una parete rocciosa o in una caverna, oppure in un edificio abbandonato, sebbene soprattutto nei Balcani i gracchi possono nidificare in semplici buche scavate nel terreno.\nAll'interno del nido, la femmina depone 3-5 uova bianco-grigiastre con screziature brune, di circa 33,9 x 24,9 mm: esse vengono covate dalla sola femmina per 14-21 giorni (col maschio che rimane di guardia nei pressi del nido e si occupa inoltre di reperire il cibo per s\u00e9 e per la compagna), al termine dei quali schiudono dei \"pulli\" ricoperti da un denso piumino, che vengono alimentati da ambedue i genitori fino a 29-35 giorni di vita, quando s'involano congiungendosi con lo stormo d'appartenenza dei genitori, dove continueranno a chiedere insistentemente l'imbeccata anche ad altri adulti.\nLa nidificazione in alta montagna del gracchio corallino \u00e8 resa possibile dal fatto che le uova possiedono una quantit\u00e0 di pori minore rispetto a specie affini diffuse a quote inferiori (il che limita gli scambi con l'esterno, soprattutto quelli idrici, ulteriormente ridotti dalla bassa pressione riscontrabile in quota), mentre gli embrioni presentano emoglobina estremamente affine all'ossigeno.\nDistribuzione e habitat.\nIl gracchio alpino \u00e8 diffuso in un ampio areale paleartico, che va dalla Spagna alla Cina centrale.\nIn Europa meridionale, la specie \u00e8 diffusa nella Cordigliera Cantabrica, nei Pirenei, nelle Alpi, nella penisola balcanica, oltre che a Creta ed in Corsica. In Medio Oriente \u00e8 possibile osservare questi uccelli in Turchia e nel Levante, a sud fino al Monte Hermon, oltre che in Caucaso, Kurdistan, monti Elburz e Zagros, spingendosi ad est attraverso l'Asia centrale fino ai monti Altaj e Sajany a nord (attraverso il centro-nord dell'Afghanistan, il Pamir, il Tien Shan, con una popolazione isolata nel nord del Belucistan) e alle propaggini occidentali dell'Arunachal Pradesh attraverso le pendici meridionali dell'Himalaya a sud (dal Kashmir al sud del Tibet, attraverso Nepal, Bhutan e Sikkim). In Nordafrica, il gracchio alpino \u00e8 osservabile nel Rif ed in Alto e Medio Atlante, in Marocco).\nDurante l'ultima era glaciale, i gracchi alpini erano diffusi anche in Francia e alle Canarie, e fino al XVIII secolo anche sui Monti Tatra.\nIn Italia, la specie nidifica su tutto l'arco alpino (pur essendo comune solo in Valle d'Aosta e sulle Alpi Dinariche) e sull'Appennino.\nSi tratta di uccelli stanziali in tutto il loro areale, che tuttavia durante l'inverno (pur mantenendo i posatoi dove passare la notte sempre nello stesso luogo in quota) scendono pi\u00f9 a valle per reperire il cibo: esemplari in dispersione, tuttavia, sono stati osservati fino in Repubblica Ceca, Ungheria e a Cipro, mentre alcuni esemplari provenienti dal Marocco hanno stabilito una colonia riproduttiva nei pressi di Malaga.\nIl gracchio alpino \u00e8 una specie d'alta montagna: questi uccelli popolano i pascoli alpini al di sopra della linea degli alberi, con presenza di falesie rocciose o pietraie dove cercare riparo per la notte e nidificare, fra i 1260 e i 2880 m di quota in Europa, fra i 2880 e i 3900 m di quota in Nordafrica e fra i 3500 e i 5000 m di quota sull'Himalaya. Singole coppie hanno nidificato a 6500 m di quota, mentre non \u00e8 raro osservare gruppetti di esemplari seguire i rocciatori sul Monte Everest fin oltre gli 8000 m.\nTassonomia.\nSe ne riconoscono tre sottospecie:\nA queste si aggiungerebbe una sottospecie estintasi in tempi preistorici, \"Pyrrhocorax graculus vetus\", diffusa in Europa nel Pleistocene.\nLa sottospecie \"forsythi\", invece, non viene riconosciuta da alcuni autori, che la sinonimizzano con \"digitatus\"."}
{"id": "635137", "revid": "1573940", "url": "https://it.wikipedia.org/wiki?curid=635137", "title": "Pyrrhocorax pyrrhocorax", "text": "Il gracchio corallino (Pyrrhocorax pyrrhocorax ()) \u00e8 un uccello passeriforme della famiglia dei Corvidae.\n\u00c8 il simbolo animale di La Palma.\nEtimologia.\nIl nome scientifico della specie, \"pyrrhocorax\", rappresenta un tautonimo, in quanto ripetizione di quello del genere.\nDescrizione.\nDimensioni.\nMisura 38\u201341\u00a0cm di lunghezza, per 207-375 g di peso e un'apertura alare di 73\u201390\u00a0cm: \u00e8 riscontrabile una tendenza all'aumento della taglia in direttrice NW-SE.\nAspetto.\nSi tratta di uccelli dall'aspetto massiccio e robusto, dalla piccola testa arrotondata con becco sottile e ricurvo verso il basso, lunghe ali digitate, coda squadrata e forti zampe non molto lunghe.\nIl piumaggio si presenta di colore nero lucido su tutto il corpo, con presenza di sfumature metalliche verdi (bluastre o vioacee nelle sottospecie dell'Asia Centrale) nell'area del torso, sia dorsalmente che ventralmente.\nCome intuibile dal nome comune e anche dal nome scientifico, nel gracchio corallino il becco e le zampe sono di color rosso corallo.\nNon esiste dimorfismo sessuale evidente, tuttavia vengono usate con buona approssimazione tecniche di sessaggio che prevedono l'analisi delle proporzioni di diametro del becco e lunghezza del tarso.\nBiologia.\nIl gracchio corallino \u00e8 un uccello essenzialmente diurno, che vive in stormi che soprattutto durante l'inverno possono raggiungere dimensioni considerevoli, e passa la maggior parte della propria giornata alla ricerca di cibo al suolo, spostandosi in volo anche per distanze considerevoli (fino a 20\u00a0km al giorno dalle aree di riposo notturno) alla ricerca di territori favorevoli all'alimentazione.\nIl richiamo di questi uccelli \u00e8 pigolante, acuto e chioccolante, molto simile a quelli emessi dalle taccole.\nAlimentazione.\nIl gracchio corallino \u00e8 un uccello essenzialmente insettivoro, la cui dieta si compone, soprattutto durante i mesi primaverili ed estivi, in massima parte di insetti (soprattutto formiche, che per molti mesi all'anno rappresentano l'alimento preponderante nella dieta di questi uccelli), ragni, vermi ed altri invertebrati: meno frequentemente, e soprattutto durante l'inverno, questi uccelli si nutrono inoltre di granaglie (soprattutto orzo, motivo per il quale essi vengono considerati dannosi in Asia Centrale) e bulbi (soprattutto di \"Gagea\").\nQuesti uccelli sono soliti cercare il cibo al suolo, camminando costantemente e piluccando le prede col lungo becco: essi utilizzano tale appendice anche come strumento per sondare i primi 2\u20133\u00a0cm del suolo (arrivando in condizioni particolari fino a 20\u00a0cm) alla ricerca di larve o animali rifugiatisi sotto la superficie.\nLa sottospecie \"centralis\", inoltre, similmente alle bufaghe \u00e8 solita stazionare sul dorso del bestiame e degli animali selvatici alla ricerca di parassiti annidati nella pelliccia.\nSimilmente ad altre specie di corvidi, anche il gracchio corallino tende a conservare il cibo in \"surplus\" nelle fessure della roccia, tenendolo da parte per il periodo invernale dopo averlo coperto con sassolini.\nRiproduzione.\nSi tratta di uccelli monogami, che cominciano a riprodursi verso la fine di aprile, portando avanti una singola covata l'anno: le coppie sono molto fedeli, e rimangono assieme per la vita.\nIl nido, massiccio e a forma di coppa, viene costruito in una caverna o su una falesia rocciosa, in una spaccatura della roccia sufficientemente spaziosa: se il supporto roccioso \u00e8 sufficientemente tenero (arenaria o tufo), i gracchi corallini si scavano da soli una galleria profonda circa un metro dove nidificare. Non di rado, questi uccelli nidificano anche in aree antropizzate, come miniere, edifici abbandonati o (soprattutto in Mongolia) monasteri.\nI gracchi corallini nidificano generalmente in solitudine: nelle aree in cui la quantit\u00e0 di cibo \u00e8 sufficiente, tuttavia, non \u00e8 raro vedere siti di nidifcazione con pi\u00f9 nidi. Questi uccelli, inoltre, tendono a prediligere la presenza nei pressi del proprio nido di coppie nidificanti di grillai, che sono pi\u00f9 territoriali e quindi pi\u00f9 attenti alla presenza di eventuali pericoli nel territorio di cova.\nAmbedue i sessi collaborano alla costruzione del nido, utilizzando all'uopo rametti e fibre vegetali (soprattutto di brugo e ginestrone) e foderando l'interno con piumino e lanugine animale. Al suo interno, la femmina depone 3-5 uova color crema, munite di fitta ed irregolare maculatura di colore che varia dal grigio al bruno: le uova misurano generalmente 39x28 mm, per un peso medio di 15,7 g.\nLa femmina cova le uova da sola (col maschio che nel frattempo rimane di guardia nei pressi del nido, occupandosi inoltre di reperire il cibo per s\u00e9 e per la compagna) per 17-18 giorni, al termine dei quali schiudono \"pulli\" ciechi e ricoperti di rado piumino. Essi vengono accuditi e imbeccati dalla sola madre (che continua a ricevere il cibo dal \"partner\", non allontanandosi dal nido per non far morire i piccoli di freddo) per i primi dieci giorni di vita, dopodich\u00e9 i due genitori si alternano nell'accudirli. In tal modo, essi sono pronti per l'involo a 31-41 giorni dalla schiusa.\nI giovani tendono a rimanere coi genitori fino alla maturit\u00e0 sessuale, che viene raggiunta attorno al terzo anno d'et\u00e0: la speranza di vita del gracchio corallino si aggira attorno ai sette anni di vita, con esemplari in cattivit\u00e0 che hanno raggiunto i 17 anni.\nIl gracchio corallino subisce parassitismo di cova da parte del cuculo dal ciuffo.\nDistribuzione e habitat.\nIl gracchio corallino occupa un areale piuttosto vasto che comprende l'area attorno al Mare d'Irlanda (Irlanda meridionale, occidentale e settentrionale, isola di Man, Galles, Scozia sud-occidentale), la penisola iberica, i Pirenei, la Alpi, gli Appennini, i Balcani, Creta, la penisola anatolica, il Caucaso, il Kurdistan, la Persia, ad est fino alla valle dell'Indo, e da qui verso nord nel Tien Shan e da qui ad est fino alla Manciuria, allo Shandong e verso l'interno a sud fino all'area di confine fra Tibet e Yunnan. Due popolazioni distinte popolano inoltre l'acrocoro etiopico, nei Monti Semien e nelle montagne di Bale, mentre in Nordafrica la specie \u00e8 attestata sui monti dell'Atlante in Marocco e Algeria e a La Palma, nelle Canarie.\nIn Italia, il gracchio corallino \u00e8 diffuso con la sottospecie \"erythrorhamphos\" lungo tutto l'arco alpino, nell'Appennino Centrale, nei Monti Nebrodi e nelle Madonie in Sicilia e sul massiccio del Gennargentu in Sardegna. La specie \u00e8 residente in tutto l'areale occupato.\nL\"'habitat\" di questi uccelli \u00e8 rappresentato dalle aree montuose: questi uccelli sono pi\u00f9 frequenti da vedere fra i 2000 e i 3000 m di quota, con esemplari osservati sopra i 6000 m di quota sull'Himalaya (col record stabilito da una coppia nidificante a 7950 sul Monte Everest). Soprattutto nella porzione occidentale dell'areale, inoltre, il gracchio corallino colonizza le falesie rocciose a picco sul mare.\nLa presenza di questi uccelli \u00e8 legata a quella di prati alpini o di aree di vegetazione bassa legate all'attivit\u00e0 di pascolo o al vento salso.\nSistematica.\nSe ne riconoscono 8 sottospecie:\nA questi si aggiunge una sottospecie estintasi in tempi preistorici, \"Pyrrhocorax pyrrhocorax primigenius\", vissuta in Francia ud-occidentale durante l'ultima era glaciale.\nAlcuni autori riconoscerebbero inoltre delle sottospecie \"pontifex\" dei Monti Elburz, \"subdocilis\" del sud del Turkmenistan (ambedue sinonimizzate con \"docilis\") e \"stresemanni\" dei monti Sajany (sinonimizzata con \"centralis\"), mentre sono ancora da chiarire le posizioni tassonomiche delle popolazioni dell'Heilongjiang occidentale (ascritte a \"brachypus\"), dell'isolata \"baileyi\" (che differisce dalle altre anche nelle vocalizzazioni, e potrebbe rappresentare una specie a s\u00e9 stante, a sua volta con due sottospecie) e delle popolazioni italiane, che mostrano maggiore affinit\u00e0 genetiche con quelle nordafricane che con quelle europee.\nConservazione.\nA livello globale, il gracchio corallino \u00e8 ben diffuso e rappresentato: specie in Europa, tuttavia, la specie ha sofferto durante il XX secolo dell'alterazione dell\"'habitat\" (antropizzazione, diminuzione dei pascoli, disturbo dei siti di cova), diminuendo significativamente i propri numeri.\nSebbene siano comuni solo in Spagna, questi uccelli sembrano numericamente in crescita, con nuove popolazioni che stanno ricolonizzando aree in cui erano scomparse da tempo, come la Cornovaglia e l'isola di Jersey. In Italia, la specie risulta protetta ai sensi dell'art. 157/92.\nIl gracchio corallino nella cultura di massa.\nIl gracchio corallino \u00e8 molto presente nel \"folklore\" locale delle aree in cui vive. Nella mitologia greca questi uccelli erano consacrati a Crono e secondo l'Odissea erano soliti vivere su un'isola segreta assieme a Calipso.\nIn Cornovaglia il gracchio corallino \u00e8 tenuto in grande considerazione, tanto da comparire sullo stemma della contea: per i cornici, Re Art\u00f9 non mor\u00ec nella sua ultima battaglia, bens\u00ec venne trasformato in uno di questi animali (nei quali il becco e le zampe sarebbero rossi perch\u00e9 ancora sporchi di sangue). Pertanto, in Cornovaglia uccidere un gracchio corallino \u00e8 considerato un atto estremamente malaugurante, ed il ritorno di questi uccelli sui territori cornici \u00e8 stato salutato con grande euforia.\nNel resto del mondo anglosassone, invece, questo uccello non ha goduto di altrettanta fortuna e protezione: assieme a molti altri corvidi, questi uccelli vennero fatti bersaglio di persecuzione nel 1542 col \"Vermin Act\" di Enrico VIII (sebbene si ha motivo di credere che col termine \"chough\", utilizzato in inglese per i gracchi, si tendesse ad indicare in passato la taccola), mentre durante il XVIII secolo i gracchi (come testimoniano anche William Camden e Daniel Defoe nei loro scritti) erano considerati pericolosi in quanto, essendo secondo la credenza attratti dai fuochi come le gazze lo sono dagli oggetti luccicanti, potevano divenire dei propagatori di incendi.\nI gracchi vengono nominati da Shakespeare nell'atto 4, scena 6 del suo Re Lear: fin dal XIV secolo, inoltre, tre gracchi campeggiano nello stemma dell'arcivescovo di Canterbury Thomas Beckett. Il motivo di ci\u00f2 non \u00e8 ancora del tutto chiaro: secondo una leggenda uno di questi uccelli vol\u00f2 nella cattedrale durante l'assassinio del santo, mentre secondo un'altra scuola di pensiero il motivo della loro presenza sarebbe legato all'assonanza fra il cognome di Beckett ed uno dei nomi del gracchio corallino in inglese, \"beckit\".\nIl gracchio corallino compare inoltre sui francobolli di Bhutan, Gambia, Isola di Man, Iugoslavia e Turkmenistan, oltre ad essere la \"mascotte\" animale dell'isola di La Palma, nelle Canarie (arcipelago che in base ai resti fossili la specie in passato popolava per intero)."}
{"id": "635139", "revid": "1782831", "url": "https://it.wikipedia.org/wiki?curid=635139", "title": "Sir Aglovale", "text": "Sir Aglovale de Galis nelle leggende arturiane compare come figlio legittimo di re Pellinore e cavaliere della Tavola rotonda, proprio come i fratelli Tor, Lamorak, Dornar e Percival. Sebbene non rivesta un ruolo importante come quello dei fratelli Lamorak e Percival, il suo valore \u00e8 comunque fuori di dubbio. Nel \"Ciclo della Vulgata\" muore accidentalmente per mano di Gawain durante la ricerca del Sacro Graal. Ma nella \"Morte di Art\u00f9\" di Thomas Malory egli fu tra i cavalieri che tentarono di difendere l'esecuzione di Ginevra, morendo per mano di Lancillotto e dei suoi uomini, venuti a salvare la regina. \nNel romanzo olandese \"Morien\", Aglovale visita la terra dei Mori, dove incontra una bella principessa cristiana di colore, da cui ebbe un figlio, appunto Morien. Tornato in patria, pot\u00e9 riabbracciare il figlio solo molti anni dopo: Morien affront\u00f2 infatti una serie di peripezie per cercare il padre."}
{"id": "635140", "revid": "729019", "url": "https://it.wikipedia.org/wiki?curid=635140", "title": "Sylvia undata", "text": "La magnanina (Sylvia undata Boddaert, 1783) \u00e8 un uccello insettivoro appartenente alla famiglia dei Sylviidae.\nSistematica.\nLa Magnanina ha 5 sottospecie\nDistribuzione e habitat.\nLa Magnanina vive in Europa, ed Africa del nord, in Italia nidifica al di sotto della Pianura Padana, in habitat collinari formati da brughiere.\nBiologia.\nNidifica in primavera inoltrata."}
{"id": "635142", "revid": "818367", "url": "https://it.wikipedia.org/wiki?curid=635142", "title": "Sylvia sarda", "text": "La magnanina sarda (\"Sylvia sarda\" Temminck, 1820) \u00e8 un uccello insettivoro appartenente alla famiglia dei Sylviidae.\nSistematica.\nLa Magnanina sarda non ha sottospecie \u00e8 monotipico.\nDistribuzione e habitat.\nLa Magnanina sarda vive in Europa dell'ovest, ed Africa del nord, in Italia nidifica sulla Sardegna, ma anche sulle isole dell'Arcipelago Toscano, in habitat di media montagna formati da brughiere, e spazi aperti con cespugli.\nBiologia.\nNidifica in primavera inoltrata."}
{"id": "635144", "revid": "1573940", "url": "https://it.wikipedia.org/wiki?curid=635144", "title": "Phalacrocorax aristotelis", "text": "Il marangone dal ciuffo (\"Phalacrocorax aristotelis\" ) \u00e8 un uccello della famiglia Phalacrocoracidae, la stessa dei cormorani con cui \u00e8 strettamente imparentato.\nDescrizione.\nSimile al cormorano comune ma di dimensioni minori, con una lunghezza che raggiunge i 75\u00a0cm. Il becco \u00e8 sottile ed allungato. Il corpo si presenta di un colore nero lucido. I giovani hanno il piumaggio ventrale biancastro. Le zampe sono palmate grigio-nerastre. Il ciuffo da cui la specie prende il nome \u00e8 presente solamente in inverno durante il corteggiamento.\nBiologia.\nLa deposizione delle uova pu\u00f2 iniziare gi\u00e0 a met\u00e0 dicembre, sino a maggio. Le uova, generalmente 3, si schiudono dopo circa un mese, ed i giovani si involano dopo quasi 2 mesi di permanenza presso il nido. Trascorsa la stagione riproduttiva si riuniscono in gruppi composti da centinaia e talvolta migliaia di individui alla ricerca di nuovi siti di alimentazione pi\u00f9 favorevoli.\nDistribuzione e habitat.\nIl marangone dal ciuffo \u00e8 diffuso lungo le coste atlantiche dell'Europa, spingendosi a nord sino alla Finlandia e all'Islanda, nonch\u00e9 nel bacino del Mediterraneo e nel Mar Nero.\nSpecie tipicamente marittima che nidifica su piccole isole lungo le coste in zone ripide e irraggiungibili. Si osserva spesso negli scogli dove sosta generalmente con le ali aperte. I luoghi di pesca sono quasi sempre in corrispondenza di golfi e baie riparati, anche se talvolta pu\u00f2 spingersi al largo.\nSistematica.\nIl \"Phalacrocorax aristotelis\" ha 3 sottospecie:\nConservazione.\nLa sottospecie mediterranea \u00e8 considerata a rischio; la principale minaccia \u00e8 rappresentata dalle morti accidentali causate da reti da pesca, nasse e soprattutto ami dei palamiti. \u00c8 sensibile alle trasformazioni ambientali delle coste all'inquinamento delle acque specie da metalli pesanti, alla drastica riduzione delle risorse alimentari. Il disturbo ai siti riproduttivi pu\u00f2 localmente costituire un ulteriore fattore limitante."}
{"id": "635145", "revid": "49022", "url": "https://it.wikipedia.org/wiki?curid=635145", "title": "Aglovale", "text": ""}
{"id": "635147", "revid": "1573940", "url": "https://it.wikipedia.org/wiki?curid=635147", "title": "Microcarbo pygmeus", "text": "Il marangone minore (\"Microcarbo pygmeus\" ()), noto anche come cormorano pigmeo, \u00e8 un uccello della famiglia Phalacrocoracidae.\nDistribuzione e habitat.\n\u00c8 diffuso in Eurasia e in Africa del nord; in Italia ci sono poche coppie che nidificano, nella zona del delta del Po, anche si stanno espandendo anche in altre zone umide italiane."}
{"id": "635149", "revid": "880848", "url": "https://it.wikipedia.org/wiki?curid=635149", "title": "Plegadis falcinellus", "text": "Il mignattaio (Plegadis falcinellus , \u00e8 un uccello della famiglia Threskiornithidae.\nIl nome scientifico deriva dal greco antico \"plegados\" e dal latino \"falcis\", che significano entrambi \"falce\" e si riferisce alla forma distintiva del becco.\nDescrizione.\nUccello di medie dimensioni (altezza 53\u201365\u00a0cm, apertura alare 80\u201395\u00a0cm.), caratterizzato dal lungo becco ricurvo verso il basso e dalle lunghe zampe tipiche dei trampolieri. Il maschio e la femmina sono indistinguibili dalla livrea, che nell'aspetto estivo ha dorso, petto, collo, spalle, parte dell'addome e testa rosso mattone, con riflessi verdi metallici. Le ali e le altre parti sono prevalentemente nerastre, la faccia verdastra con striatura doppia bianca a partire dall'occhio sino al becco. Le zampe presentano colore rosa scuro. La livrea invernale, cos\u00ec come quella degli individui giovani, ha aspetto pi\u00f9 dimesso, essendo prevalentemente sul marrone con picchiolettatura chiara.\nDistribuzione e habitat.\nIl mignattaio \u00e8 visibile in tutti i continenti. In Italia esistono rare nidificazioni nella Pianura padana, in ambienti con presenza di acqua. Una numerosa popolazione \u00e8 osservabile presso la Riserva naturale orientata Biviere di Gela. Dal 1999 \u00e8 tornato a nidificare il bacino del Lago di Chiusi nella bassa Val di Chiana in Toscana. \nBiologia.\nRiproduzione.\nNidifica in primavera inoltrata."}
{"id": "635151", "revid": "1573940", "url": "https://it.wikipedia.org/wiki?curid=635151", "title": "Chlidonias niger", "text": "Il mignattino (Chlidonias niger, ), \u00e8 un uccello della sottofamiglia Sterninae nella famiglia Laridae.\nTassonomia.\nIl mignattino ha 2 sottospecie:\nDistribuzione e habitat.\nIl mignattino \u00e8 visibile in tutti i continenti, in Italia esistono rare nidificazioni all'interno della Pianura padana, in ambienti con presenza di acqua.\nRiproduzione.\nNidifica in primavera inoltrata."}
{"id": "635154", "revid": "1573940", "url": "https://it.wikipedia.org/wiki?curid=635154", "title": "Chlidonias leucopterus", "text": "Il mignattino alibianche (Chlidonias leucopterus, ), \u00e8 un uccello della sottofamiglia Sterninae nella famiglia Laridae.\nTassonomia.\n\"Chlidonis leucopterus\" non ha sottospecie, \u00e8 monotipica.\nDistribuzione e habitat.\nIl Mignattino alibianche \u00e8 visibile in tutti i continenti, in Italia esistono rare nidificazioni all'interno della Pianura padana, in ambienti con presenza di acqua.\nRiproduzione.\nNidifica in primavera inoltrata."}
{"id": "635159", "revid": "1573940", "url": "https://it.wikipedia.org/wiki?curid=635159", "title": "Chlidonias hybrida", "text": "Il mignattino piombato (Chlidonias hybrida, ), \u00e8 un uccello della sottofamiglia Sterninae nella famiglia Laridae.\nTassonomia.\nIl mignattino piombato ha 3 sottospecie:\nDistribuzione e habitat.\nIl mignattino piombato \u00e8 presente in tutti i continenti, in Italia esistono rare nidificazioni sul delta del Po e nelle paludi presso Molinella."}
{"id": "635163", "revid": "123635096", "url": "https://it.wikipedia.org/wiki?curid=635163", "title": "Aythya fuligula", "text": "La moretta o moretta eurasiatica (\"Aythya fuligula\", Linnaeus 1758) \u00e8 un uccello anseriforme appartenente alla famiglia degli Anatidi.\nSistematica.\nSi tratta di una specie monotipica in quanto non presenta sottospecie.\nAspetti morfologici.\nIl \"maschio adulto\" \u00e8 tutto nero ad eccezione dei fianchi bianchi e del becco grigio-azzurro. Ha un ciuffo ben visibile sulla testa, cosa che ha dato a questa specie il nome inglese di \"Tufted Duck\", anatra dal ciuffo.\nLa \"femmina adulta\" \u00e8 bruna con i fianchi pi\u00f9 pallidi e si confonde pi\u00f9 facilmente con altre anatre tuffatrici. In particolare, alcune hanno una zona bianca intorno alla base del becco che ricorda altre specie di moretta, sebbene il bianco non sia mai cos\u00ec carico come in quest'altre anatre.\nL'unica altra anatra confondibile con la moretta \u00e8 il maschio di moretta dal collare nordamerica, che ha comunque una forma della testa diversa, \u00e8 priva di ciuffo e ha i fianchi grigiastri.\nDistribuzione e habitat.\nLa moretta \u00e8 un uccello migratore e nidifica largamente in tutta l'Eurasia temperata e settentrionale. Si pu\u00f2 osservare occasionalmente anche come visitatrice invernale sia sulle coste degli Stati Uniti che su quelle del Canada. Si crede che abbia allargato il suo areale tradizionale in seguito all'aumento della disponibilit\u00e0 di acque dolci dovuta all'estrazione di ghiaia e alla diffusione di cozze d'acqua dolce, il suo cibo preferito. Queste anatre sono migratrici nella maggior parte del loro areale e svernano nelle regioni pi\u00f9 miti dell'Europa meridionale e occidentale, dell'Asia meridionale e, per tutto l'anno, in quasi tutto il Regno Unito. In inverno, sulle acque aperte, possono formare grandi stormi.\nIl loro habitat di nidificazione \u00e8 nei pressi delle paludi e dei laghi con abbondanza di vegetazione per nascondere il nido. Si trovano anche sulle lagune costiere, sulle coste del mare e sugli stagni riparati.\nCibo ed Alimentazione.\nQuesti uccelli si nutrono soprattutto immergendosi, ma possono anche rimanere in superficie. Mangiano molluschi, insetti acquatici e alcune piante e qualche volta si nutrono di notte.\nRiproduzione.\nNidifica in primavera. \nStatus e conservazione.\nLa moretta eurasiatica \u00e8 una delle specie cacciabili secondo l'art. 18 comma 1 della legge n. 157/1992."}
{"id": "635173", "revid": "287204", "url": "https://it.wikipedia.org/wiki?curid=635173", "title": "Fabbriceria", "text": "Con il termine fabbriceria viene inteso un ente che provvede alla conservazione e mantenimento dei beni dei luoghi sacri, come le chiese.\nIl termine \"fabbriceria\" deriva dal latino \"fabrica\" col significato di luogo di lavoro (\"fabbrica\").\nLe fabbricerie sono organizzate in modo diverso a seconda che si occupino di edifici pi\u00f9 o meno importanti dal punto di vista religioso.\nSecondo la normativa italiana, se si tratta di una chiesa cattedrale o di un edificio dichiarato di particolare interesse storico la fabbriceria \u00e8 formata da sette membri, di cui due nominati dal Vescovo territorialmente competente e cinque dal Ministero dell'Interno sentito il Vescovo.\nNegli altri casi la fabbriceria \u00e8 composta da cinque membri fra cui il parroco o rettore del tempio/chiesa e da quattro membri nominati dal prefetto competente territorialmente sentito il Vescovo.\nOrigine dell'istituto.\nSecondo un'antica tradizione dei giuscanonisti fin dal V secolo i papi Simplicio e Gelasio avrebbero disposto l'amministrazione vescovile di tutte le rendite e la loro suddivisione in quattro parti:\nAppunto dalla \"quarta fabric\u00e6\" sarebbe nata la \"fabbriceria\".\nAltre denominazioni.\n\"Fabbricerie\" o \"fabbriche\" nell'Italia settentrionale, \"opere\" in Toscana e Umbria, \"cappelle\" a Napoli, \"maramme\" in Sicilia, eccetera, secondo l'art. 15, 2\u00b0comma della legge n. 848/1929.\nCaratteristiche.\nMolto sovente collegata a una cattedrale, a un duomo o a un monastero veniva costituita una \"fabbriceria\" che serviva prima alla costruzione e poi al mantenimento dell'edificio sacro. Nei secoli, e ancora oggi, questi enti si impegnano a conservare il bene ecclesiastico di cui sono incaricati.\nIn materia, \u00e8 fondamentale il d.p.r. numero 33/1987. Quest'ultimo stabilisce che:\nSe ne deduce che la componente laica, in entrambi casi, prevale su quella ecclesiastica. Il presidente, eletto tra i membri della fabbriceria, svolge le seguenti attribuzioni: predispone il bilancio, esegue le delibere del consiglio ed eroga le spese, adotta i provvedimenti in caso di necessit\u00e0 ed urgenza, tutela i diritti relativi ai beni della Chiesa amministrati dalla fabbriceria. La stessa legge indica le funzioni della fabbriceria, le quali sono essenzialmente:\n\u00c8 prevista una presenza da parte dello Stato che si sostanzia essenzialmente nell'attribuzione al prefetto del potere di formulare osservazioni sul bilancio, sia consuntivo, sia preventivo, sentito il vescovo. Nel caso in cui riscontrino irregolarit\u00e0 o un caso di urgente necessit\u00e0, si pu\u00f2 nominare un commissario prefettizio e disporre ispezioni; in ogni caso, bisogna dare comunicazione al Ministro dell'interno il quale, sentito il Consiglio di Stato, pu\u00f2 sciogliere la fabbriceria e nominare un commissario straordinario. La fabbriceria non pu\u00f2 compiere atti eccedenti l'ordinaria amministrazione senza l'autorizzazione governativa.\nInfine, la legge 222/1985 distingue i casi in cui le fabbricerie sono dotate o meno di un'autonomia personalit\u00e0 giuridica. In particolare:\nElenco di fabbricerie.\nElenco delle principali \"Fabbricerie\" in Italia:\nElenco delle principali \"Opere\" in Italia:\nInoltre:"}
{"id": "635183", "revid": "76824187", "url": "https://it.wikipedia.org/wiki?curid=635183", "title": "Lindt", "text": ""}
{"id": "635186", "revid": "123285022", "url": "https://it.wikipedia.org/wiki?curid=635186", "title": "Aythya nyroca", "text": "La moretta tabaccata o moretta tabacca (\"Aythya nyroca\", Guldenstadt 1770) \u00e8 un uccello anseriforme appartenente alla famiglia degli Anatidi.\nSistematica.\nNon ha sottospecie, \u00e8 monotipico.\nAspetti morfologici.\nIl maschio adulto presenta una colorazione castano carico con il dorso pi\u00f9 scuro e l'occhio bianco. Il sottocoda bianco candido aiuta a distinguere questa specie dalla moretta eurasiatica. La femmina \u00e8 simile al maschio ma ha colori pi\u00f9 spenti e l'occhio \u00e8 castano scuro.\nDistribuzione e habitat.\nIl loro habitat di nidificazione sono le paludi e i laghi con acque profonde un metro o pi\u00f9. Queste anatre nidificano in Europa meridionale e orientale e in Asia meridionale e occidentale. Sono abbastanza migratrici e svernano un po' pi\u00f9 a sud nel Nordafrica.\nCibo ed Alimentazione.\nQuesti uccelli si nutrono soprattutto immergendosi o stando in superficie. Mangiano piante acquatiche, insieme ad alcuni molluschi, insetti acquatici e piccoli pesci. Spesso si nutrono di notte e lo fanno sia immergendosi sott'acqua per met\u00e0 (facendo grandi schizzi) che immergendosi completamente.\nRiproduzione.\nNidifica in primavera inoltrata. \nSpostamenti.\nQuesti sono uccelli gregari, che in inverno formano grandi stormi, spesso misti ad altre anatre tuffatrici, come morette eurasiatiche e moriglioni.\nStatus e conservazione.\n\u00c8 una delle specie protette dall\"'Agreement on the Conservation of African-Eurasian Migratory Waterbirds\" (AEWA).\nIn Italia uno dei siti pi\u00f9 importanti, zona AEWA d'eccellenza (anche se in Italia non ancora identificate e codificate), per lo stazionamento e per la nidificazione di quest'Anatide, era il Pantano Leone di Campobello di Mazara (Sicilia - TP). Il prosciugamento estivo dello stagno, Zona di Protezione Speciale ITA010031 (dovuto alla carente azione reale di tutela della Regione e del Comune), a decorrere dal 2010, ha compromesso la nidificazione e nel corso degli anni ha fatto registrare anche il declino dei soggetti presenti nelle altre \"Zone Umide del Mazarese\" (IBA 162). Zone Umide che nel 2013, assieme al Lago Trasimeno e alla Foce del Simeto, sono state classificate d'importanza internazionale per lo svernamento di Aythya nyroca. Altri siti di rilevanza nazionale sono gli stagni Cuba, Longarini, Bruno, Baronello, Ciaramiraro e Morghella, tutti nelle province di Siracusa e Ragusa. I primi due pantani, fortunatamente, sono protetti dal 2013, essendo stati acquistati e tutelati dalla fondazione onlus tedesca Stiftung Pro Artenvielfalt (Fondazione Pro Biodiversit\u00e0). Sfortunatamente, rimangono aperti all'attivit\u00e0 venatoria, fortemente limitante e impattante per questa specie a rischio, le altre zone umide citate della Sicilia sud-orientale. "}
{"id": "635188", "revid": "1573940", "url": "https://it.wikipedia.org/wiki?curid=635188", "title": "Aythya ferina", "text": "Il moriglione o moriglione eurasiatico (Aythya ferina ()) \u00e8 un uccello anseriforme appartenente alla famiglia degli Anatidi.\nDescrizione.\nIl moriglione \u00e8 una tipica anatra tuffatrice di 42\u201349\u00a0cm di lunghezza per un peso di circa 700-1200 grammi. Il maschio \u00e8 facilmente riconoscibile per testa e collo bruno-rossicci, petto nero, il dorso e i fianchi grigio chiaro. Groppone, sopraccoda e sottocoda sono neri, il becco \u00e8 nero con una striscia azzurro pallido.\nLa banda alare grigia e l'assenza di bianco sulle ali sono utili per distinguerlo dal fistione turco, quest'ultimo ha il becco rosso e bianco sull'ala. Abito eclissale simile alla femmina ma pi\u00f9 grigio superiormente e con sfumature rossastre.\nLa femmina \u00e8 di un bruno uniforme tendente al grigiastro superiormente con una indistinta macchia pallida intorno al becco e al mento e anello bluastro sul becco, banda alare sempre grigia.\nDistribuzione e habitat.\nHa un ampio areale che comprende Europa, Asia e Africa del nord; in Italia ci sono scarse nidificazioni sparse un po' ovunque ma sempre ad altitudini basse, e dove ci sia acqua.\nBiologia.\nIl moriglione predilige i grandi spazi aperti, in particolare gli specchi di acqua dolce relativamente profondi e con scarsa vegetazione. Ha un notevole istinto gregario, potendo riunirsi in branchi numerosi non solo con individui della sua specie ma anche di altri uccelli acquatici, come le morette e le folaghe. Come gran parte degli anatidi, \u00e8 del resto tollerante alla presenza di altre specie di uccelli.\nAlimentazione.\n\u00c8 una specie onnivora che si nutre principalmente di semi, radici e foglie di piante acquatiche, ma anche di insetti e larve, molluschi, crostacei e anfibi."}
{"id": "635193", "revid": "80648", "url": "https://it.wikipedia.org/wiki?curid=635193", "title": "Picoides leucotos", "text": ""}
{"id": "635195", "revid": "339392", "url": "https://it.wikipedia.org/wiki?curid=635195", "title": "Picoides medius", "text": ""}
{"id": "635198", "revid": "21880", "url": "https://it.wikipedia.org/wiki?curid=635198", "title": "Picoides minor", "text": ""}
{"id": "635203", "revid": "1543377", "url": "https://it.wikipedia.org/wiki?curid=635203", "title": "Crex crex", "text": "Il re di quaglie o gallinella terrestre (Crex crex ()), unica specie del genere Crex , \u00e8 un uccello della famiglia dei Rallidi originario dell'Eurasia centrale e occidentale.\nTassonomia.\nI Rallidi sono una famiglia di uccelli che comprende quasi 150 specie. Sebbene le loro origini risalgano a tempi remotissimi, il maggior numero di specie e le forme pi\u00f9 primitive sono diffuse nel Vecchio Mondo e gli studiosi ritengono quindi che la famiglia abbia avuto origine qui. La tassonomia dei piccoli Rallidi \u00e8 piuttosto complicata, ma possiamo affermare con certezza che il parente pi\u00f9 stretto del re di quaglie \u00e8 il re di quaglie africano, attualmente classificato nel genere monotipico \"Crecopsis\".\nIl re di quaglie \u00e8 stato descritto per la prima volta da Linneo nel suo \"Systema Naturae\" del 1758, con il nome \"Rallus crex\", ma venne in seguito trasferito nel genere \"Crex\", creato dal naturalista e ornitologo tedesco Johann Matth\u00e4us Bechstein nel 1803, e battezzato \"Crex pratensis\". Il nome specifico \"crex\", comunque, godeva del diritto di priorit\u00e0 rispetto al \"pratensis\" di Bechstein, quindi la specie venne denominata \"Crex crex\", nome con la quale \u00e8 nota ancora oggi. Il nome scientifico, \"Crex crex\", derivato dal greco antico \"\u03ba\u03c1\u03b5\u03be\", \u00e8 onomatopeico e si riferisce al ripetitivo richiamo stridente dell'animale. In inglese la specie \u00e8 nota come \"Corn Crake\" (\"Corncrake\" in passato), che vuol dire \u00abrallo del grano\u00bb, per la sua abitudine di nidificare nei campi di fieno o cereali, piuttosto che nelle paludi, come fa la maggior parte dei Rallidi.\nDescrizione.\nIl re di quaglie \u00e8 un rallide di medie dimensioni: misura 27\u201330\u00a0cm di lunghezza e ha un'apertura alare di 42\u201353\u00a0cm. I maschi pesano in media 165 g e le femmine 145 g. Il maschio adulto presenta la sommit\u00e0 del capo e tutte le regioni superiori di colore marrone-nero, striate di camoscio o grigio. Le copritrici sono di un caratteristico colore castano, con alcune strisce bianche. La faccia, il collo e il petto sono grigio-blu, a eccezione di una striscia marrone chiaro estesa dalla base del becco fin sopra all'occhio, l'addome \u00e8 bianco, e i fianchi e il sottocoda sono segnati da strisce bianche e castane. Il forte becco \u00e8 color carne, l'iride \u00e8 marrone chiaro, e le zampe e i piedi grigio chiaro. Rispetto al maschio, la femmina presenta regioni superiori dai toni pi\u00f9 caldi e una striscia sopraoculare pi\u00f9 sottile e meno vistosa. Al di fuori della stagione degli amori, le regioni superiori di entrambi i sessi divengono pi\u00f9 scure e quelle inferiori meno grigie. I giovani hanno un aspetto simile a quello degli adulti, ma hanno le regioni superiori di una tonalit\u00e0 pi\u00f9 giallastra, mentre il grigio di quelle inferiori \u00e8 rimpiazzato da un marrone-camoscio. I pulcini sono ricoperti da un piumino nero, come quelli di tutti gli altri Rallidi. Non vengono riconosciute sottospecie e tutte le popolazioni mostrano una grande variazione individuale nella colorazione; man mano che ci si dirige verso i confini orientali dell'areale, gli uccelli assumono gradualmente una colorazione pi\u00f9 chiara e grigia. Dopo la nidificazione gli adulti effettuano una muta completa, che termina generalmente agli ultimi di agosto o ai primi di settembre, prima della migrazione verso l'Africa sud-orientale. In Africa, prima del ritorno, gli uccelli sono sottoposti a una muta parziale pre-nidificatoria, che coinvolge soprattutto il piumaggio di testa, corpo e coda. Gli esemplari giovani effettuano una muta delle penne di testa e corpo circa cinque settimane dopo la schiusa.\nNei terreni di svernamento il re di quaglie condivide l'areale con il rallo africano, ma si differenzia da esso per le dimensioni maggiori, la colorazione pi\u00f9 chiara delle regioni superiori, la colorazione tenn\u00e9 delle ali e la diversa colorazione delle regioni inferiori. In volo, ha ali pi\u00f9 lunghe e meno arrotondate e battiti d'ala pi\u00f9 deboli del re di quaglie africano, e mostra il margine bianco sulla superficie interna dell'ala. Sia nell'areale di nidificazione che in quello di svernamento, \u00e8 facile distinguerlo dagli altri Rallidi, dal momento che le specie simpatriche sono pi\u00f9 piccole, presentano disegni bianchi sulle regioni superiori, hanno una colorazione differente sulle regioni inferiori e il becco pi\u00f9 breve. In volo il re di quaglie pu\u00f2 ricordare un galliforme, ma il disegno castano sulle ali e le zampe tenute penzoloni lo rendono inconfondibile.\nRichiamo.\nNei terreni di nidificazione, il richiamo di avviso del maschio del re di quaglie \u00e8 un profondo, gracchiante e ripetitivo \"krek krek\", emesso generalmente da un basso posatoio con la testa e il collo tenuti quasi verticali e il becco aperto. Questo richiamo pu\u00f2 essere udito da 1,5\u00a0km di distanza, e serve a ribadire il possesso di un determinato territorio, ad attrarre le femmine e a lanciare sfide ai maschi invasori. Dal momento che vi sono leggere differenze nelle vocalizzazioni emesse, \u00e8 possibile riconoscere ciascun maschio dal proprio richiamo. Agli inizi della stagione di nidificazione, il richiamo viene emesso quasi continuamente di notte, ma anche durante il giorno. Pu\u00f2 essere ripetuto per pi\u00f9 di 20.000 volte a notte, con un picco registrato tra mezzanotte e le tre. Tale richiamo si \u00e8 sviluppato per rendere pi\u00f9 manifesta la posizione del maschio, dal momento che la specie vive nel fitto della vegetazione. La frequenza dei richiami si riduce dopo poche settimane, ma pu\u00f2 di nuovo intensificarsi verso il termine del periodo della deposizione delle uova, prima di cessare del tutto con la fine della stagione riproduttiva. Per attirare i maschi di questa specie, si pu\u00f2 imitare meccanicamente il loro richiamo strofinando un pezzo di legno con un bastone nodoso o una carta di credito su un pettine o una cerniera lampo. Il maschio produce anche una sorta di ringhio, emesso con il becco chiuso durante le manifestazioni aggressive.\nLa femmina del re di quaglie pu\u00f2 emettere un richiamo simile a quello del maschio, ma in pi\u00f9 produce un caratteristico latrato, dal ritmo simile al richiamo principale, ma meno stridulo. Produce anche una specie di cinguettio e un pigolio, \"oo-oo-oo\", per chiamare i pulcini. Questi ultimi emettono un flebile \"peeick-peeick\" di contatto, e un pigolio impiegato per richiedere il cibo. A causa della difficolt\u00e0 nell'avvistare la specie, le popolazioni vengono censite conteggiando i richiami dei maschi emessi tra le 23:00 e le 03:00; questi uccelli non si spostano molto durante la notte, mentre di giorno possono vagabondare anche per 600 m: i ricercatori, quindi, potrebbero conteggiare per due volte lo stesso esemplare. Il conteggio dei maschi, tuttavia, porta a sottostimare la vera entit\u00e0 di una popolazione di quasi il 30%, e tale discrepanza pu\u00f2 anche essere maggiore, dal momento che in una determinata notte solo l'80% dei maschi presenti in una certa area pu\u00f2 cantare. In Africa il re di quaglie \u00e8 sempre silenzioso.\nDistribuzione e habitat.\nL'areale di nidificazione del re di quaglie si estende dalla Gran Bretagna e dall'Irlanda, attraverso l'Europa, fino alla Siberia centrale. Attualmente scomparso da gran parte del suo areale storico, in passato questo uccello occupava tutte le zone a esso favorevoli tra i 41 e i 62\u00b0 nord di latitudine. Una popolazione abbastanza numerosa \u00e8 presente anche in Cina occidentale, ma la specie nidifica solo raramente nelle regioni settentrionali della Spagna e in Turchia. Le vecchie testimonianze secondo le quali la specie nidificherebbe anche in Sudafrica sono errate, e derivano dall'errore di identificazione di alcune uova conservate in una collezione museale, che, sebbene portino la dicitura \u00abre di quaglie\u00bb, appartengono in realt\u00e0 al re di quaglie africano.\nIl re di quaglie sverna perlopi\u00f9 in Africa, in un'area che dalla Repubblica Democratica del Congo e dalle regioni centrali della Tanzania giunge fino al Sudafrica orientale. A nord di quest'area, viene avvistato soprattutto come specie migratrice, ma raramente sverna anche nel Nordafrica e a ovest e a nord della tipica zona di svernamento dell'Africa sud-orientale. La maggior parte della popolazione sudafricana, costituita da circa 2000 esemplari, risiede nel KwaZulu-Natal e in quella che in passato era la Provincia del Transvaal, ma le stime riguardanti le altre regioni africane sono incerte. Nel XIX secolo, quando la specie era molto pi\u00f9 numerosa, un gran numero di re di quaglie veniva avvistato nell'Europa occidentale, soprattutto in Gran Bretagna e in Irlanda, tra dicembre e febbraio.\nQuesto rallo migra verso l'Africa attraverso due rotte principali: una occidentale, attraverso Marocco e Algeria, e una orientale, pi\u00f9 importante, attraverso l'Egitto. Di passo, \u00e8 stato avvistato in quasi tutti i Paesi situati tra l'areale di nidificazione e quello di svernamento, compresa gran parte dell'Africa occidentale e quelle zone dell'Asia meridionale poste tra l'estremit\u00e0 orientale dell'areale di nidificazione e l'Africa. Talvolta esemplari nomadi sono stati segnalati in Sri Lanka, Vietnam, Australia, Seychelles, Bermuda, Canada, Stati Uniti, Groenlandia, Islanda, F\u00e6r \u00d8er, Azzorre, Madeira e isole Canarie.\nIl re di quaglie \u00e8 soprattutto una specie di pianura, ma nidifica fino a quote di 1400 m, sulle Alpi, 2700 m, in Cina, e 3000 m, in Russia. Come habitat di nidificazione in Eurasia, la specie prediligeva in passato i prati lungo il corso dei fiumi, con erbe alte e folte, come carici e iris. Ora si incontra generalmente nelle fredde praterie umide impiegate per la produzione di fieno, soprattutto dove viene praticata un'agricoltura di tipo tradizionale, con una raccolta di fieno non troppo eccessiva e un limitato impiego di fertilizzanti. Vive anche nelle zone erbose prive di alberi delle regioni montuose, della taiga, delle regioni costiere o dove queste ultime sono state create dagli incendi. Si pu\u00f2 incontrare anche ai margini delle zone umide, ma non si spinge mai nelle paludi vere e proprie, cos\u00ec come nelle aree aperte dove la vegetazione supera i 50\u00a0cm di altezza o \u00e8 troppo fitta da impedire di camminarci attraverso. Le boscaglie o le siepi possono essere utilizzate come luoghi di richiamo. Le distese erbose dove l'erba non viene recisa dagli uomini o dagli animali da pascolo divengono troppo intricate per essere utilizzate per la nidificazione, ma talvolta il re di quaglie nidifica anche in campi di cereali, piselli, colza, trifoglio o patate. Dopo la nidificazione, gli adulti si spostano verso zone dove la vegetazione \u00e8 pi\u00f9 alta, come canneti o distese di iris e ortiche, per effettuare la muta, per poi tornare ai campi di fieno e foraggio per covare una seconda volta. In Cina, la specie nidifica anche nei campi di lino. Sebbene i maschi vengano spesso visti cantare in campi di fieno troppo sfruttati o in distese cerealicole, in tali aree si registra un basso successo riproduttivo, ed \u00e8 pi\u00f9 probabile che la nidificazione avvenga ai margini dei campi o nelle zone vicine lasciate a maggese.\nQuando sverna in Africa, il re di quaglie occupa praterie e savane aride, ove la vegetazione misura 30\u2013200\u00a0cm di altezza, comprese le aree colpite stagionalmente dagli incendi e, pi\u00f9 raramente, le distese di carici o i canneti. Si incontra anche in campi incolti e abbandonati, nelle zone di erba incolta degli aeroporti e ai margini dei campi coltivati. In Sudafrica \u00e8 presente fino ad almeno 1750 m di quota. Sebbene talvolta condivida l'areale con il re di quaglie africano, quest'ultimo predilige generalmente praterie pi\u00f9 umide di quelle abitate dal re di quaglie, nonch\u00e9 quelle dove la vegetazione \u00e8 meno alta. Durante la migrazione, il re di quaglie si pu\u00f2 incontrare anche in campi di grano e attorno ai campi da golf.\nBiologia.\nIl re di quaglie \u00e8 un uccello difficile da avvistare nei suoi siti di nidificazione: generalmente rimane nascosto tra la vegetazione, ma talvolta pu\u00f2 spingersi su terreni aperti. Occasionalmente, alcuni esemplari possono divenire molto fiduciosi; per cinque estati consecutive, un esemplare sull'isola scozzese di Tiree si introdusse in una cucina per nutrirsi degli avanzi, e, nel 1999, un altro re di quaglie che svernava su un'altra isola scozzese, Barra, penetr\u00f2 in un pollaio per beccare il mangime dopo che i polli avevano finito di mangiare. In Africa, ha abitudini pi\u00f9 riservate del re di quaglie africano, e, diversamente dal suo simile, viene avvistato solo di rado sul terreno aperto, sebbene occasionalmente vada in cerca di cibo sui sentieri o ai lati delle strade. Il re di quaglie \u00e8 pi\u00f9 attivo all'alba e al crepuscolo, dopo una forte precipitazione o nei periodi di pioggia non troppo intensa. Il suo volo \u00e8 generalmente debole e frullante, sebbene non quanto quello del rallo africano. Sulle lunghe distanze, come durante una migrazione, \u00e8 capace di un volo pi\u00f9 potente e resistente, durante il quale tiene le zampe sollevate. Cammina alzando molto le zampe, e pu\u00f2 correre rapidamente tra l'erba tenendo il corpo, appiattito lateralmente, orizzontale. All'occasione, \u00e8 anche in grado di nuotare. Quando viene stanato da un cane, pu\u00f2 effettuare un breve volo di meno di 50 m, atterrando soprattutto dietro un cespuglio o un boschetto, e poi si rannicchia a terra. Se disturbato in una zona aperta, pu\u00f2 correre per una breve distanza, con il corpo abbassato e il collo rivolto in avanti, per poi fermarsi a guardare l'inseguitore. Quando viene catturato pu\u00f2 fingersi morto, per poi balzare di nuovo in piedi se scorge una via di uscita.\nNei terreni di svernamento il re di quaglie \u00e8 solitario, e ogni esemplare occupa un territorio di 4,2-4,9 ha, sebbene l'esatta estensione totale sia piuttosto dubbia, dal momento che questi uccelli possono spostarsi a seguito di alluvioni o fienagioni o per seguire la crescita delle piante. Durante le migrazioni, si possono costituire stormi costituiti anche da 40 capi, associati talvolta alle quaglie. Le migrazioni avvengono di notte, e nei siti migliori ove gli stormi si riposano durante il giorno si possono radunare varie centinaia di esemplari. La capacit\u00e0 di migrare \u00e8 innata e non viene appresa dagli adulti; i pulcini allevati da uccelli cresciuti in cattivit\u00e0 per dieci generazioni furono in grado di migrare in Africa e di ritornare al punto di partenza proprio come i giovani cresciuti in natura.\nAlimentazione.\nIl re di quaglie \u00e8 onnivoro, ma si nutre soprattutto di invertebrati, come lombrichi, limacce e chiocciole, ragni, Coleotteri, libellule, cavallette e altri insetti. Nelle aree di nidificazione, divora anche specie nocive come i curculioni del genere \"Sitona\", che danneggiano le coltivazioni di legumi, le tipule e gli Elateridi, che in passato costituivano un vero flagello per le distese erbose. Talvolta cattura anche rane e mammiferi di piccole dimensioni, mentre come sostanze vegetali consuma soprattutto semi di piante erbacee e chicchi di cereali. Nei terreni di svernamento la dieta \u00e8 pressoch\u00e9 simile, ma comprende anche prede tipiche del luogo, come termiti, blatte e scarabei stercorari. Le prede vengono catturate sul terreno, tra le piante basse e tra i grossi ciuffi d'erba; l'uccello pu\u00f2 scavare tra la lettiera di foglie con il becco, o correre all'inseguimento di una preda pi\u00f9 attiva. Generalmente va in cerca di prede nel fitto della vegetazione, ma, soprattutto nelle zone di svernamento, pu\u00f2 andare a caccia anche sui sentieri erbosi o sulle strade sterrate. Le sostanze indigeribili vengono rigurgitate sotto forma di borre di 1\u00a0cm di larghezza. I pulcini si nutrono soprattutto di sostanze animali, e quando sono pienamente sviluppati possono volare con i genitori fino a 6,4\u00a0km di distanza dal nido per visitare aree di foraggiamento addizionali. Cos\u00ec come altri Rallidi, il re di quaglie ingerisce piccoli sassolini per facilitare la digestione.\nRiproduzione.\nFino al 1995, si credeva che il re di quaglie fosse monogamo, ma i maschi occupano territori dai confini variabili e si accoppiano con due o pi\u00f9 femmine, allontanandosi quando la deposizione delle uova \u00e8 quasi completa. Il territorio dei maschi ricopre un'estensione variabile tra i 3 e i 51 ha, ma in media misura 15,7 ha. Le femmine occupano areali pi\u00f9 piccoli, estesi solo per 5,5 ha. Il maschio allontana gli intrusi emettendo il proprio richiamo e assumendo una particolare postura, con le ali abbassate e la testa rivolta in avanti. Di solito basta questo per allontanare l'intruso; se esso non si muove, i due uccelli sollevano la testa e il collo e abbassano le ali fino a toccare il terreno. Poi corrono in circolo emettendo un richiamo gracchiante e lanciandosi l'uno addosso all'altro. Talvolta si pu\u00f2 giungere a un combattimento vero e proprio, con gli uccelli che si scagliano addosso colpendosi con il becco e, talvolta, con le zampe. La femmina non prende parte alla difesa del territorio.\nNel corso del corteggiamento il maschio pu\u00f2 porgere cibo alla compagna. Talvolta esegue anche una breve parata, tenendo il collo allungato, la testa rivolta verso il basso, la coda aperta a ventaglio e le ali aperte con le punte che toccano terra. Cerca poi di avvicinarsi alla femmina da dietro, per poi salirle sul dorso e accoppiarsi. Il nido \u00e8 posto generalmente tra l'erba, talvolta in un luogo sicuro lungo una siepe, nei pressi di un albero o cespuglio isolato, o tra la fitta vegetazione. Dove l'erba non \u00e8 alta abbastanza per dare inizio alla stagione della nidificazione, il primo nido pu\u00f2 essere costruito su un prato o tra la vegetazione palustre, mentre il secondo viene costruito tra l'erba alta. Il secondo nido pu\u00f2 anche essere posto a un'altezza maggiore del primo, per approfittare delle erbe che crescono in collina, che si sviluppano dopo. Il nido, ben nascosto nell'erba, viene costruito in una depressione o una cavit\u00e0 del suolo. Esso \u00e8 fatto di fili d'erba secca e di altre sostanze vegetali intrecciate insieme, e imbottito con ciuffi pi\u00f9 fini. In passato si riteneva che la costruzione del nido fosse un compito esclusivo della femmina, ma nel corso di un recente studio effettuato in cattivit\u00e0 \u00e8 sempre stato il maschio a occuparsi di questo.\nIl nido misura 12\u201315\u00a0cm di diametro ed \u00e8 profondo 3\u20134\u00a0cm. La covata \u00e8 composta da 6-14 uova, generalmente 8-12; esse sono ovali, leggermente lucide e di colore crema o dai toni verdi, blu o grigi, macchiettate di rosso-bruno. Misurano 37\u00d726\u00a0mm e pesano circa 13-16 g, dei quali il 7% \u00e8 costituito dal guscio. Le uova vengono deposte a giorni alterni, ma nel corso della seconda covata possono venir deposte due uova al giorno. Della cova si occupa la sola femmina; la sua tendenza a rimanere immobile quando si sente minacciata, o di attendere l'ultimo momento per spiccare il volo, causa molti decessi durante la fienagione e la mietitura. Le uova si schiudono tutte insieme dopo 19-20 giorni, e i pulcini, precoci, lasciano il nido entro uno o due giorni. Essi vengono nutriti dalla femmina per tre o quattro giorni, ma in seguito si procurano il cibo da soli. I giovani si involano dopo 34-38 giorni. La seconda covata viene deposta circa 42 giorni dopo la prima, ma il periodo di incubazione \u00e8 pi\u00f9 breve, di 16-18 giorni. I piccoli, una volta cresciuti, possono rimanere in compagnia della femmina fino al momento di migrare per l'Africa.\nNei siti indisturbati il successo della nidificazione \u00e8 elevato, dell'80-90%, ma esso diminuisce alquanto nei prati trattati con fertilizzanti e nei terreni soggetti ad aratura. Il come e il quando viene effettuata la fienagione sono di importanza cruciale; le macchine agricole possono uccidere il 38-95% dei pulcini di un determinato sito: queste perdite riguardano il 50% dei pulcini della prima covata e poco meno del 40% di quelli della seconda. L'influsso del clima sulla sopravvivenza dei piccoli \u00e8 limitato: dal momento che si sviluppano piuttosto velocemente, in periodi asciutti o caldi, le perdite dovute al clima sono relativamente poche. Diversamente da molte altre specie in cui i pulcini sono precoci, i pulcini vengono nutriti dalla madre fino a quando non raggiungono l'indipendenza, e questo pu\u00f2 essere loro di aiuto quando la situazione peggiora. Pi\u00f9 che dal tempo, la sopravvivenza dei pulcini \u00e8 influenzata soprattutto dal numero dei componenti della covata: infatti, il tasso di sopravvivenza diminuisce nelle nidiate troppo numerose. Il tasso di sopravvivenza annuale negli adulti \u00e8 inferiore al 30%, ma alcuni esemplari possono vivere fino a 5-7 anni.\nPredatori e parassiti.\nTra i predatori del re di quaglie nei suoi siti di nidificazione ricordiamo gatti selvatici e domestici, visoni americani (introdotti dall'uomo), furetti selvatici, lontre, volpi rosse e vari uccelli, come poiane e cornacchie grigie. In Lituania, anche il cane procione, introdotto l\u00ec dall'uomo, d\u00e0 la caccia al re di quaglie. Quando, dopo la falciatura, i pulcini rimangono esposti, possono cadere vittima di grossi uccelli, come cicogne bianche, albanelle e altri rapaci, gabbiani e Corvidi. Nei siti indisturbati, i nidi e i nidiacei vengono attaccati di rado, cos\u00ec come dimostra il maggiore successo riproduttivo riscontrato in tali aree. Una volta, durante la migrazione, un esemplare \u00e8 stato assalito e ucciso da un astore nero.\nTra i parassiti che attaccano il re di quaglie ricordiamo il largamente diffuso trematode \"Prosthogonimus ovatus\" (che vive negli ovidotti degli uccelli), il verme parassita \"Plagiorchis elegans\", le larve delle mosche parassite e le zecche dure dei generi \"Haemaphysalis\" e \"Ixodes\".\nDurante il programma di reintroduzione del re di quaglie in Inghilterra, nella stagione di nidificazione del 2003, i batteri patogeni del genere \"Campylobacter\" causarono enteriti e altri disturbi negli esemplari precedentemente rilasciati in natura. In seguito, vennero effettuate analisi microbiologiche per localizzare gli esemplari infetti e scoprire da dove provenivano i batteri.\nConservazione.\nFino al 2010, malgrado occupasse un areale di nidificazione esteso per 12.400.000\u00a0km\u00b2, il re di quaglie veniva classificato, sulla Lista Rossa dell'IUCN, tra le \u00abspecie prossime alla minaccia\u00bb, a causa della diminuzione della popolazione europea, ma un monitoraggio effettuato in Russia e Kazakistan ha dimostrato che in tale zona il numero di esemplari era rimasto stabile o addirittura aumentato. Attualmente, quindi, viene classificata come \u00abspecie a rischio minimo\u00bb, dal momento che le popolazioni pi\u00f9 numerose, quelle di Russia e Kazakistan, non sembrano affatto minacciate. La popolazione di re di quaglie viene stimata in Europa su 1,3-2 milioni di coppie riproduttrici, tre-quarti dei quali nella sola Russia europea, alle quali vanno sommate altre 515.000-1.240.000 coppie presenti nella Russia asiatica; la popolazione totale viene stimata sui 5,45-9,72 milioni di esemplari. In gran parte della regione occidentale dell'areale di nidificazione, il numero dei re di quaglie \u00e8 notevolmente diminuito, e il declino continua tuttora, sebbene i programmi di conservazione abbiano consentito il suo recupero in alcuni Paesi, come in Finlandia, dove la popolazione \u00e8 quintuplicata, e nel Regno Unito, dove \u00e8 raddoppiata. Nei Paesi Bassi, nel 1996, vi erano 33 siti di nidificazione, saliti ad almeno 500 gi\u00e0 nel 1998.\nLa popolazione riproduttiva inizi\u00f2 a diminuire nel XIX secolo, ma tale processo si \u00e8 particolarmente intensificato dopo la seconda guerra mondiale. In gran parte dell'Europa la causa principale di questo declino \u00e8 stata la perdita di nidi e pulcini dovuta all'anticipazione della falciatura del fieno. Nel secolo scorso il periodo della fienagione si \u00e8 anticipato sempre pi\u00f9, a causa dello sviluppo di colture dalla crescita pi\u00f9 rapida, reso possibile dalle bonifiche e dall'impiego di fertilizzanti, nonch\u00e9 dalla sostituzione dei metodi di raccolta tradizionali con le falci all'impiego di falciatrici meccaniche, prima trainate dai cavalli, poi dai trattori. La meccanizzazione ha permesso anche di operare pi\u00f9 velocemente su vaste aree, in modo tale che le coppie che perdono la prima covata non riescono a trovare un sito alternativo per deporne una seconda. Anche la tecnica principale con cui viene effettuata la fienagione, in modo circolare dall'esterno del campo verso il centro, offre poche possibilit\u00e0 di fuga ai pulcini, che rimangono cos\u00ec esposti all'attacco di potenziali predatori. Gli adulti sono in grado di fuggire dalle falciatrici, ma durante la cova alcune femmine non si allontanano dal nido, con risultati fatali.\nUn altro fattore di minaccia per il re di quaglie \u00e8 costituito dalla distruzione dell'habitat, dal momento che i campi bonificati e trattati con concimi chimici sono meno idonei alla nidificazione dei campi di fieno tradizionali. Nell'Europa occidentale la conversione delle praterie in terreni agricoli \u00e8 stata facilitata da sussidi statali, mentre in quella orientale il crollo dell'agricoltura collettiva ha portato all'abbandono di terreni agricoli, in un'area considerata importante per la nidificazione della specie. Altre minacce pi\u00f9 localizzate sono le inondazioni primaverili e il disturbo causato da strade o parchi eolici. Le carni di questo uccello sono buone da mangiare; quando esso era comune in Inghilterra, Mrs. Beeton raccomandava di arrostirne quattro su uno spiedo. Un impatto pi\u00f9 significativo della caccia diretta lo hanno le catture indirette di molti esemplari, fino a 14.000 all'anno, in Egitto, dove gli esemplari migratori rimangono intrappolati nelle reti posizionate per le quaglie, assieme alle quali sono spesso in compagnia durante la migrazione. Anche se con questo tipo di caccia va perduto lo 0,5-2,7% della popolazione europea, le perdite registrate sono inferiori rispetto a quando le specie oggetto di caccia erano pi\u00f9 numerose e prevedibili.\nLa maggior parte dei Paesi europei ha preso provvedimenti per garantire la sopravvivenza al re di quaglie e migliorare la gestione delle risorse naturali; \u00e8 all'opera anche un apposito piano d'azione al quale collaborano Paesi di tutta Europa. Obiettivo dei programmi di conservazione \u00e8 monitorare le popolazioni e la loro ecologia e garantire loro la sopravvivenza, soprattutto attraverso la variazione dei periodi di raccolta del fieno e delle tecniche con la quale viene praticata. Fienagioni eseguite pi\u00f9 tardi consentono alla specie di nidificare con tranquillit\u00e0, mentre lasciare strisce di fieno indisturbate ai margini dei campi e procedere al taglio dal centro verso l'esterno diminuisce il rischio di mortalit\u00e0. Il declino della popolazione si arrester\u00e0 se tali misure verranno applicate su una scala sufficientemente grande. Anche la diminuzione degli abbattimenti illegali e la messa in atto di efficienti misure di protezione nei Paesi dove la caccia \u00e8 ancora permessa potrebbero fare molto per favorire la specie. Programmi di reintroduzione sono stati effettuati in Inghilterra, e in molti altri Paesi i siti di nidificazione vengono attentamente monitorati. Nei casi in cui i siti di nidificazione incidono sulle aree urbane, vi sono implicazioni di costo, stimate in uno studio effettuato in Germania a diversi milioni di euro per esemplare. Nei siti di svernamento, invece, il re di quaglie non \u00e8 affatto minacciato, anzi, pu\u00f2 trarre beneficio dai processi di deforestazione, che creano habitat pi\u00f9 aperti."}
{"id": "635210", "revid": "1573940", "url": "https://it.wikipedia.org/wiki?curid=635210", "title": "Ptyonoprogne rupestris", "text": "La rondine montana (\"Ptyonoprogne rupestris\" ) \u00e8 un uccello della famiglia Hirundinidae.\nDescrizione.\nSi pu\u00f2 confondere con il topino, per\u00f2 \u00e8 leggermente pi\u00f9 grande, pu\u00f2 raggiungere i 15\u00a0cm di lunghezza, ed i 22 grammi di peso. L'apertura alare \u00e8 di 32\u201334\u00a0cm. Il dorso \u00e8 di colore bruno uniforme. Le piume caudali presentano macchie bianche. La coda non \u00e8 biforcuta. La parte inferiore delle ali \u00e8 pi\u00f9 scura. Il petto \u00e8 di colore bruno pi\u00f9 chiaro.\nBiologia.\nVoce.\nIl canto \u00e8 un leggero cicaleccio emesso durante il volo. Vi sono anche gridolini acuti o dei \"tr\u00e8k\" duri e brevi\nRiproduzione.\nAl contrario delle altre rondini europee, non nidifica in colonie e a volte difende il suo territorio. Costruisce il nido nelle pareti rocciose, in una cavit\u00e0 o sotto uno strapiombo. Vi sono casi di nidificazione sopra delle costruzioni o sotto i ponti. Questo uccello montano non teme il freddo e trascorre solo qualche settimana fuori del sito di nidificazione.\nLa covata pu\u00f2 essere di 2-5 uova bianche a macchie rosse. Fa 1-2 covata all'anno.\nDistribuzione e habitat.\nLa rondine montana vive in Europa, Asia, ed Africa del Nord.\nIn Italia nidifica in primavera inoltrata, da maggio a ottobre, in zone di montagna, in habitat in cui \u00e8 possibile fare il nido, dove ci sono edifici radi, o costoni rocciosi. La si pu\u00f2 trovare anche nelle citt\u00e0. Caccia volentieri al di sopra dei corsi d'acqua.\nStanziale sulle alte Madonie (Sicilia) e quattro coppie svernano nella periferia del centro abitato di Petralia Sottana."}
{"id": "635211", "revid": "125730067", "url": "https://it.wikipedia.org/wiki?curid=635211", "title": "Volley Bergamo 1991", "text": "Il Volley Bergamo 1991 \u00e8 una societ\u00e0 pallavolistica femminile italiana con sede a Bergamo: milita nel campionato di Serie A1.\nStoria.\nIl Volley Bergamo 1991 \u00e8 stato fondato nel 2021 da una ventina di soci, coordinati da Andrea Veneziani, Paolo Bolis e Stefano Rovetta con l'obiettivo di mantenere a Bergamo la pallavolo femminile di alto livello dopo la decisione della famiglia Foppa Pedretti di concludere l'esperienza del ; proprio da quest'ultimo eredita il titolo sportivo e con esso la possibilit\u00e0 di esordire direttamente in Serie A1 nella stagione 2021-22."}
{"id": "635214", "revid": "62221", "url": "https://it.wikipedia.org/wiki?curid=635214", "title": "Hirundo daurica", "text": ""}
{"id": "635216", "revid": "21880", "url": "https://it.wikipedia.org/wiki?curid=635216", "title": "Apus melba", "text": ""}
{"id": "635219", "revid": "1573940", "url": "https://it.wikipedia.org/wiki?curid=635219", "title": "Apus pallidus", "text": "Il rondone pallido (Apus pallidus ) \u00e8 un uccello della famiglia Apodidae.\nDescrizione.\n\u00c8 un uccello di media taglia, lungo 16\u00a0cm, con un peso di 42\u00a0g.\nPi\u00f9 chiaro del rondone comune, ha una voce simile.\nDistribuzione e habitat.\nLa specie \u00e8 diffusa in Europa meridionale, Africa e Medio oriente.\nBiologia.\nAlimentazione.\nSi nutrono di aeroplancton.\nRiproduzione.\nSceglie per la nidificazione le feritoie o i fori presenti sulle pareti esterne dei palazzi. L'impegno per la cova e per l'assistenza ai piccoli \u00e8 egualmente distribuita fra maschio e femmina, tranne i primi dieci giorni, nei quali le femmine mostrano un impegno superiore. Non \u00e8 presente il dimorfismo sessuale, quindi esteriormente il maschio e la femmina sono uguali. Praticano la monogamia, anche se una piccola percentuale cambia sia il nido sia il partner.\nTassonomia.\nSono note le seguenti sottospecie:\nConservazione.\n\"A. pallidus\" ha un ampio areale, stimato tra 1.000.000 e 10.000.000\u00a0km\u00b2. In Europa la popolazione stimata \u00e8 di 77.000-320.000 esemplari. La sua riproduzione \u00e8 limitata all'Europa meridionale.\nLa Lista rossa IUCN classifica \"Apus pallidus\" come specie a rischio minimo (\"Least Concern\")."}
{"id": "635222", "revid": "1573940", "url": "https://it.wikipedia.org/wiki?curid=635222", "title": "Locustella luscinioides", "text": "La salciaiola (Locustella luscinioides ()) \u00e8 un uccello della famiglia Locustellidae.\nBiologia.\nRiproduzione.\nNidifica in primavera.\nDistribuzione e habitat.\nLa sua distribuzione copre tre continenti, Europa, Asia, ed Africa del nord; in Italia nidifica in diverse zone del centro, in ambienti nelle vicinanze di corpi d'acqua, ma anche di torbiere.\nSistematica.\n\"Locustella luscinioides\" ha 3 sottospecie:"}
{"id": "635224", "revid": "1573940", "url": "https://it.wikipedia.org/wiki?curid=635224", "title": "Zapornia parva", "text": "La schiribilla comune (Zapornia parva ()) \u00e8 un uccello della famiglia dei Rallidi originario dell'Europa e dell'Asia centrale.\nDescrizione.\nLa schiribilla comune misura 18\u201320\u00a0cm di lunghezza, ha un'apertura alare di 34\u201339\u00a0cm e pesa 35-60 g. Il maschio presenta le regioni superiori di colore bruno-olivastro, con delle striature biancastre e delle macchie pi\u00f9 scure. Le regioni inferiori sono grigio-ardesia, cos\u00ec come i lati del collo e la faccia. I fianchi sono grigi. Il becco \u00e8 verde con la base rossa. Le zampe e i piedi sono verdi.\nLa femmina ha la gola bianca, e il petto e l'addome giallastri. I fianchi sono marroncini, striati di grigio e bianco. Il becco e le zampe sono verdi.\nRichiamo.\nLa voce della schiribilla comune non \u00e8 molto forte, e si ode da una certa distanza solo di notte, quando l'uccello canta pi\u00f9 di frequente, sebbene talvolta canti anche di giorno. Il grido di allarme del maschio \u00e8 una sorta di gracidio sonoro e basso, che accelera e si dissolve alternativamente.\nAltri tipi di richiamo possono essere uditi durante le parate.\nDistribuzione e habitat.\nLa schiribilla comune vive prevalentemente nelle regioni comprese tra l'Europa orientale e la Siberia occidentale, mentre in Europa centrale \u00e8 comune solo nelle regioni orientali e sud-orientali. Il suo areale comprende le paludi delle pianure del Paleartico occidentale, dal livello del mare a 430 m di quota. Le regioni dove essa \u00e8 pi\u00f9 numerosa sono le steppe dell'Europa orientale. A nord il confine dell'areale \u00e8 costituito dalla regione di transizione tra foresta e steppa, mentre a sud dalla fascia dei semideserti. In Europa centrale, si incontra soprattutto nelle pianure della Polonia e della Germania orientale, e nella cosiddetta \u00abpianura pannonica\u00bb. Piccole popolazioni isolate sono presenti anche nell'Europa occidentale e sud-occidentale. Sverna nell'Europa sud-orientale, nella regione mediterranea, nell'Europa orientale e nel Nordafrica. Abbandona i territori di nidificazione in ottobre e vi ritorna in marzo.\nOccupa le paludi, le aree dominate da canne e carici, e la vegetazione arbustiva sui bordi degli specchi d'acqua.\n\u00c8 pi\u00f9 incline a vivere tra la vegetazione che circonda gli stagni e le paludi meno estese, in particolare sulle rive dei canali stretti con poca acqua e una vegetazione ripariale.\nBiologia.\nLa schiribilla comune \u00e8 migratrice. Gli spostamenti avvengono di notte. Esce raramente allo scoperto, soprattutto la sera. Nuota con pi\u00f9 facilit\u00e0 di altre schiribille e predilige i canneti immersi in acque poco profonde.\nAlimentazione.\nLa schiribilla comune si nutre principalmente di insetti, piccoli molluschi, vermi, semi di piante acquatiche, boccioli e foglie.\nRiproduzione.\nIl nido della schiribilla comune viene generalmente installato tra la vegetazione palustre, appoggiato a essa o fissato ai suoi steli, a una certa altezza sull'acqua. Si tratta di una piattaforma costruita dalla femmina, con canne e foglie di piante acquatiche. \u00c8 una sorta di sfera con una apertura sulla parte superiore.\nLa femmina depone 6-8 uova color ocra, con macchie pi\u00f9 scure. L'incubazione, effettuata da entrambi i partner, dura circa 21 giorni. I pulcini si spostano rapidamente tra la vegetazione, dove sono nutriti dai genitori. Si involano dopo circa 50 giorni."}
{"id": "635229", "revid": "599013", "url": "https://it.wikipedia.org/wiki?curid=635229", "title": "Salsa rosa", "text": "La salsa rosa o salsa cocktail \u00e8 una salsa dal gusto delicato ma rotondo e per questo indicata per accompagnare pesci, crostacei (in particolare gamberetti), toast pregiati e waffels.\nStoria.\nNegli Stati Uniti e in Canada la salsa cocktail viene di solito preparata senza maionese. Una ricetta del 1953 apparsa in un libro curato dalla statunitense \"Better Homes and Gardens\" prevede l'utilizzo di salsa piccante mischiata con il cren, succo di limone, Worcester, tabasco e cipolla grattugiata.\nSecondo i britannici la salsa rosa fu inventata negli anni 1960 dalla chef della televisione Fanny Cradock, alla quale attribuiscono anche l'invenzione del cocktail di gamberi. Nella sua versione il rosa si ottiene aggiungendo il ketchup alla maionese.\nPreparazione.\nEsistono varie ricette per la preparazione della salsa.\nEuropa.\nNelle salse rosa in Europa viene di solito messa la maionese.\nBelgio.\nLa salsa rosa in Belgio si prepara con gli stessi ingredienti utilizzati in Italia, ma senza panna n\u00e9 yogurt e con il whisky al posto del cognac.\nFrancia.\nIn Francia si utilizza indifferentemente il cognac o il whisky. \u00c8 una delle poche ricette francesi in cui viene messo il ketchup.\nItalia.\nSecondo una delle ricette italiane, la salsa rosa si prepara aggiungendo alla maionese salsa di pomodoro o ketchup, senape, salsa Worcestershire e/o il cognac. Per ultima va aggiunta la panna opportunamente montata o lo yogurt.\nRegno Unito.\nNella sua versione tradizionale britannica, la \"Marie Rose sauce\" contiene, oltre alla maionese, ketchup, pepe, tabasco, brandy, limone, e salsa Worcestershire.\nSpagna.\nIn Spagna si pu\u00f2 preparare la salsa utilizzando succo di arancia e succo di limone. Come distillato si usano i brandy locali. \nNord America.\nSecondo una ricetta dello chef statunitense Frank Stitt pubblicata nel 2004 gli ingredienti di base sono ketchup o pomodoro, salsa piccante, cren, succo di limone, Worcester e tabasco.\nVarianti.\nEsistono diverse varianti della salsa rosa in tutto il mondo. Nelle Americhe si preparano le piccanti \"Russian dressing\", salsa Thousand Island, e la salsa golf del Sud America.\nLa salsa rosa non va confusa con la salsa aurora, che \u00e8 invece ottenuta mescolando della salsa di pomodoro a della vellutata."}
{"id": "635237", "revid": "1934238", "url": "https://it.wikipedia.org/wiki?curid=635237", "title": "Prunella collaris", "text": "Il sordone (Prunella collaris ) \u00e8 un uccello della famiglia Prunellidae.\nDescrizione.\n\u00c8 simile a un passero, ma con becco sottile; il folto piumaggio ne rende la silhouette assai compatta. Il colorito bruno \u00e8 ravvivato dalle strie bruno-rossastre dei fianchi e dalla gola bianca macchiettata di nero, quest'ultima evidente solo negli adulti osservati a breve distanza.\nDistribuzione e habitat.\nVive in Eurasia ed in Nordafrica; in Italia nidifica sulle Alpi e sugli Appennini, dove ci siano spazi aperti.\nBiologia.\nVoce.\nSia il verso di richiamo che il canto ne consentono un'agevole localizzazione; il canto pu\u00f2 essere emesso da uno spuntone di roccia oppure in volo e assomiglia a quello dell'allodola.\nAlimentazione.\nRicerca al suolo insetti e altri invertebrati; in inverno completa la dieta con semi e piccoli frutti e pu\u00f2 utilizzare\nrifiuti alimentari umani raccolti presso villaggi o abitazioni isolate.\nRiproduzione.\nI nidi a forma di coppa sono costruiti al riparo di ciuffi d'erba o in anfratti rocciosi; le femmine vi depongono 4-5\nuova, covate per 13-15 giorni. I giovani restano al nido circa 16 giorni. \u00c8 possibile l'allevamento di una seconda nidiata in luglio-agosto. Nidifica in primavera inoltrata.\nEcologia.\nAppartiene a un gruppo di specie diffuse sulle montagne dell'Asia centrale e attorno al bacino del Mediterraneo; frequenta i versanti soleggiati ad aspra orografia e caratterizzati da abbondanti affioramenti rocciosi alternati a lembi di prateria. Come la coturnice, compie una regolare transumanza stagionale fra i siti riproduttivi posti al di sopra del limite superiore delle foreste e le balze rocciose prossime al fondovalle, utilizzate in caso di forti precipitazioni nevose.\nSistematica.\nDel sordone si riconoscono nove sottospecie:\nSpecie simili.\nMolto confidente, \u00e8 uno degli uccelli pi\u00f9 facilmente osservabili in ambiente alpino insieme allo spioncello (\"Anthus spinoletta\") e al codirosso spazzacamino (\"Phoenicurus ochruros\"). Quest'ultimo, pi\u00f9 piccolo di un passero e\nimmediatamente riconoscibile per il colorito grigio fuligginoso con coda rossastra, \u00e8 ampiamente diffuso in Valle d'Aosta e nidifica in ambienti aperti dal fondovalle ad oltre 2700 m di quota; usa come siti riproduttivi rocce con anfratti, pietraie o abitazioni."}
{"id": "635238", "revid": "1851848", "url": "https://it.wikipedia.org/wiki?curid=635238", "title": "Matteo Zennaro", "text": "Biografia.\nAtleta per il Centro Sportivo Carabinieri, ha avuto tra i migliori risultati la medaglia di bronzo nel torneo di fioretto a squadre alle Sydney 2000 e quella di vicecampione ai mondiali di Seul 1999.\n\u00c8 stato anche campione del mondo Under 20 (Giovani) e nella categoria Cadetti.\nDue gravi infortuni al ginocchio destro nel 2000 e nel 2001 ne hanno compromesso la carriera."}
{"id": "635242", "revid": "1318658", "url": "https://it.wikipedia.org/wiki?curid=635242", "title": "Perdix perdix", "text": "La starna (\"Perdix perdix\", (Linnaeus 1758) \u00e8 un uccello galliforme appartenente alla famiglia dei Fasianidi.\nSistematica.\nLa starna, conosciuta anche come pernice grigia, \u00e8 una specie politipica. La sua distribuzione \u00e8 prevalentemente euroasiatica, anche se nei primi anni del Novecento \u00e8 stata introdotta in Canada e negli Stati Uniti settentrionali a scopi venatori. Nella zona eurasiatica si riconoscono tre specie del genere \"Perdix\", ognuna tipica di un distinto areale geografico: \"P. murice\" si trova nelle steppe mongole e in Russia; \"P. hodgsoniae\" \u00e8 tipica di Nepal, Cina e India; in Europa si trova invece la specie \"P. perdix\".\nAll'interno della specie \"P. perdix\" sono generalmente riconosciute sette sottospecie anch'esse tipiche di specifiche zone geografiche:\n\"P. p. hispaniensis\" (Pirenei e porzione settentrionale della penisola iberica)\n\"P. p. sphagnetorum\" (Paesi Bassi e Germania nordoccidentale)\n\"P. p. lucida\" (Finlandia ed Europa orientale)\n\"P. p. armoricana\" (Bretagna, Normandia e Francia centrale)\n\"P. p. canescens\" (Turchia, Caucaso, Iran e zona transcaucasica)\n\"P. p. perdix\" (Scandinavia, isole britanniche ed Europa centrale fino ai Balcani)\n\"P. p. robusta\" (dal fiume Ural alla Siberia nordoccidentale)\nAlcuni autori riconoscono anche una sottospecie \"italica\" (considerata estinta, ora in corso di reintroduzione), pi\u00f9 piccola rispetto alle popolazioni centroeuropee.\nAspetti morfologici.\nNel gruppo dei fasianidi la si pu\u00f2 descrivere come di medie dimensioni. Il corpo ha una lunghezza tra 29 e 33\u00a0cm, l'apertura alare \u00e8 di circa 45\u201348\u00a0cm. Il peso medio \u00e8 di poco superiore a 400 gr, con lievi differenze tra maschi e femmine a seconda della fase del ciclo annuale.\nIl dimorfismo sessuale \u00e8 relativo soprattutto ad alcune caratteristiche della livrea. Il maschio infatti ha una macchia bruno scura sul petto a forma di ferro di cavallo comune anche al 50% delle femmine anche se in queste ultime la macchia \u00e8 pi\u00f9 chiara e solitamente incompleta. Per poter stabilire il sesso con sicurezza si devono osservare la colorazione e la striatura delle penne scapolari, le femmine presentano una striatura a forma di croce lorenese. Oppure durante il periodo riproduttivo la striscia periorbitale arancione dei maschi.\nIl piumaggio \u00e8 principalmente di color grigio azzurro e castano rossiccio, i giovani sono pi\u00f9 chiari degli adulti.\nI pulcini hanno una colorazione fulva con punteggiature e strisce nere.\nBiologia.\nLa starna \u00e8 un animale stanziale e gregario; le dimensioni del gruppo hanno andamento stagionale, in inverno infatti per razionalizzare lo sfruttamento delle scarse risorse alimentari si possono fondere pi\u00f9 gruppi familiari per formare brigate composte da pi\u00f9 di 30 individui. Il volo \u00e8 radente, veloce, alternandosi rapidi battiti a brevi planate. Le ali durante il volo sono arcuate.\nIntorno al mese di febbraio comincia la fase pre-riproduttiva, con la formazione delle coppie e la disgregazione delle brigate invernali. In questo momento comincia un'intensa attivit\u00e0 di canto e si crea una forte territorialit\u00e0. La voce \u00e8 tipica: una nota bassa metallica, stridente e ritmica. Nel mese di aprile comincia l'attivit\u00e0 riproduttiva vera e propria, con la costruzione del nido, che solitamente \u00e8 una depressione del terreno tappezzata di foglie. La deposizione avviene a intervalli regolari di uno-due giorni, e il totale di uova deposte varia da 4 a 30, con una media di circa 15 a stagione riproduttiva. Le uova sono covate principalmente dalla femmina e si schiudono in 23-25 giorni; le nascite sono concentrate in giugno, ma le schiuse possono andare avanti fino ad agosto. I pulcini sono nidifughi, e il gruppo familiare rimane omogeneo fino a 60 giorni dalla schiusa; dopo tende a includere adulti soli, o coppie che non si sono riprodotte.\nPer quanto riguarda l'alimentazione, le starne si nutrono principalmente di semi e germogli, ma la componente animale (piccoli invertebrati) ha un'importanza notevole nelle prime tre settimane di vita dei pulcini e durante la fase riproduttiva.\nLe preferenze ambientali della starna riguardano solitamente spazi aperti in cui colture tradizionali di cereali e foraggiere siano intervallati da piccoli frutteti e vigneti; molto importante \u00e8 che vicino alle aree di foraggiamento vi siano degli incolti erbosi o cespugliati, con siepi basse e piccoli boschi, che non superino un terzo della grandezza del territorio."}
{"id": "635244", "revid": "1573940", "url": "https://it.wikipedia.org/wiki?curid=635244", "title": "Thalasseus bengalensis", "text": "La sterna del Ruppel (Thalasseus bengalensis ), \u00e8 un uccello della sottofamiglia Sterninae, nella famiglia Laridae.\nBiologia.\nRiproduzione.\nNidifica in primavera inoltrata.\nDistribuzione e habitat.\nLa sterna del Ruppel \u00e8 visibile in Europa, Asia, ed Africa; in Italia nidifica sul delta del Po, in ambienti quindi dove ci sia acqua nelle vicinanze.\nTassonomia.\nLa sterna del Ruppel ha 3 sottospecie:\nConservazione.\nConsiderata l'ampiezza del suo areale e la numerosit\u00e0 della popolazione, \"T. bengalensis\" \u00e8 classificato dalla Unione Internazionale per la Conservazione della Natura come specie a basso rischio (\"Least Concern\")"}
{"id": "635246", "revid": "1108020", "url": "https://it.wikipedia.org/wiki?curid=635246", "title": "Gelochelidon nilotica", "text": "La sterna zampenere (Gelochelidon nilotica, ) \u00e8 un uccello della sottofamiglia Sterninae, nella famiglia dei laridi. Era l'unica rappresentante del genere \"Gelochelidon\" fino alla riclassificazione della sterna australiana (\"Gelochelidon macrotarsa\"), in precedenza considerata una sottospecie della sterna zampenere.\nSistematica.\nLa sterna zampenere ha 5 sottospecie:\nDistribuzione e habitat.\nVive in tutto il mondo, in Italia le nidificazioni sono rare, e ci sono pochissime colonie, in habitat nei pressi del mare.\nDescrizione.\nLa sterna zampenere deve il suo nome alle sue zampe palmate nere. Ha il piumaggio quasi interamente bianco eccezion fatta per la testa che presenta un piumaggio nero. Il becco \u00e8 di un colore molto scuro tendente al nero ."}
{"id": "635249", "revid": "1573940", "url": "https://it.wikipedia.org/wiki?curid=635249", "title": "Sylvia conspicillata", "text": "La sterpazzola della Sardegna (Sylvia conspicillata ) \u00e8 un uccello passeriforme appartenente alla famiglia Sylviidae, diffuso in Europa, Nordafrica e Asia occidentale.\nDescrizione.\n\u00c8 molto simile alla sterpazzola (\"Sylvia communis\"), bench\u00e9 di taglia lievemente pi\u00f9 ridotta, avendo una lunghezza di 12,5\u00a0cm.\nLa testa \u00e8 scura, con gola rima palpebrale bianche, mentre il petto si mostra bruno rosato. Le zampe sono di un tipico colore giallo paglierino. Il vertice \u00e8 grigiastro, con redini e copritrici auricolari pi\u00f9 scure. Il dorso \u00e8 brunastro, con copritrici alari e remiganti secondarie dai bordi marcatamente tendenti al rossiccio.\nGli esemplari giovani tendono ad essere pi\u00f9 scuri, privi della macchia grigia sul capo e con ventre pi\u00f9 tendente al giallino.\nBiologia.\nVoce.\nIl canto \u00e8 simile a quello della sterpazzola, ma pi\u00f9 sommesso e senza note \"grattate\". Se in allarme, emette un suono che ricorda molto il \"raganello\" tipico degli scriccioli.\nAlimentazione.\nIl regime alimentare \u00e8 tipicamente insettivoro.\nRiproduzione.\nNidifica da marzo a giugno in nidi tra i cespugli bassi. Solitamente vengono deposte da tre a sei uova.\nDistribuzione e habitat.\nL'areale di questo silvide si estende su Europa, Nordafrica, e Asia occidentale; pi\u00f9 in dettaglio, la specie \u00e8 presente in Spagna (Canarie), Portogallo (Madeira), Gibilterra, Francia, Svizzera, Italia, Malta, Turchia, Cipro, Libano, Israele, Palestina, Siria, Giordania, Capo Verde, Marocco, Sahara Occidentale, Mauritania, Senegal, Algeria, Tunisia, Libia ed Egitto.\n\u00c8 inoltre occasionale in Regno Unito, Paesi Bassi, Germania, Croazia, Grecia, Arabia Saudita, Gambia, Niger ed Etiopia.\n\u00c8 infine incerta la presenza in Iraq.\nL'habitat \u00e8 rappresentato da ambienti ricchi di cespugli di \"Salicornia\" e pianure costiere con macchia mediterranea o bosco rado.\nTassonomia.\nSinonimi.\nNon sono stati riportati sinonimi.\nSottospecie.\nSono state individuate due sottospecie:\nSpecie affini.\nLe specie filogeneticamente pi\u00f9 affini sono:\nConservazione.\nLa sterpazzola della Sardegna occupa un areale molto vasto, tanto da non presentare caratteristiche di vulnerabilit\u00e0 n\u00e9 dal punto di vista della frammentazione territoriale, n\u00e9 per quanto riguarda la tendenza della popolazione che, pur essendo probabilmente in lieve calo, appare tuttavia consistente nel complesso. Per questi motivi la specie \u00e8 stata inserita nella Lista rossa IUCN con lo status \"LC\" (rischio minimo)."}
{"id": "635251", "revid": "729019", "url": "https://it.wikipedia.org/wiki?curid=635251", "title": "Sylvia cantillans", "text": "La sterpazzolina (\"Sylvia cantillans\", Pallas 1764) \u00e8 un uccello insettivoro appartenente alla famiglia dei Sylviidae.\nSistematica.\nLa Sterpazzolina ha 4 sottospecie\nDistribuzione e habitat.\nLa Sterpazzolina vive in Europa dell'ovest, ed Africa, in Italia nidifica al di sotto della Pianura Padana, in habitat di media montagna formati da brughiere, e spazi aperti con cespugli, ma anche nelle vicinanze di ambienti antropizzati.\nBiologia.\nNidifica in primavera inoltrata."}
{"id": "635253", "revid": "22475", "url": "https://it.wikipedia.org/wiki?curid=635253", "title": "Sturnus unicolor", "text": "Lo storno nero (\"Sturnus unicolor\", Temminck 1820) \u00e8 un uccello della famiglia degli Sturnidae.\nSistematica.\nLo storno nero non ha sottospecie, \u00e8 monotipico.\nDistribuzione e habitat.\nVive nelle regioni che si affacciano sul Mar Mediterraneo occidentale; in Italia nidifica in prevalenza in Sicilia ed in Sardegna, in habitat antropizzati, sia con edificazioni che con terre coltivate.\nBiologia.\nNidifica da marzo a giugno."}
{"id": "635255", "revid": "1573940", "url": "https://it.wikipedia.org/wiki?curid=635255", "title": "Ixobrychus minutus", "text": "Il tarabus\u00ecno (Ixobrychus minutus [Linnaeus, 1766]), in alcune regioni noto anche come guacco, \u00e8 un uccello della famiglia degli Ardeidi.\nDescrizione.\nPer certi versi tende a somigliare molto al tipico Tarabuso, fatta eccezione per le ridotte dimensioni (da come \u00e8 indicato anche dal nome dell'animale). Presenta un piumaggio simile al suo parente pi\u00f9 grande, perfetto per mimetizzarsi nella vegetazione palustre: bianco con pezzature marroni-cannella sul ventre mentre sul dorso possiede un colorito pi\u00f9 bruno e scuro che prosegue fino al capo. Il dimorfismo sessuale \u00e8 evidente nella specie: mentre le femmine hanno il tipico piumaggio descritto precedentemente, i maschi sono quasi prevalentemente bianchi-ocra con il dorso e le parti superiori nere. Il becco del Tarabusino \u00e8 medio-lungo e dritto, adatto ad afferrare le prede acquatiche in un colpo rapido.\nDistribuzione e habitat.\nIl tarabusino si trova in larga parte del Vecchio mondo, in Europa, Africa ed Asia. In Europa e in Asia (il cui areale spazia fino all'Inghilterra e alla Russia nelle regioni settentrionali) \u00e8 presente nel periodo primaverile-autunnale per nidificare, mentre nel continente africano e in Madagascar \u00e8 svernante ed eventualmente stanziale tutto l'anno. In Italia migra e nidifica specialmente in Pianura Padana e nelle regioni centrali della penisola, \u00e8 pi\u00f9 scarso verso le regioni meridionali e nelle isole data la rarit\u00e0 delle zone palustri in cui vive.\nDifatti il suo habitat \u00e8 composto da zone umide d'acqua dolce, ferma o corrente; predilige canneti fitti come il suo parente di maggiori dimensioni, il Tarabuso, ma frequenta anche ambienti palustri, ambienti acquatici dalle rive spoglie, terreni coltivati umidi, fossati e risaie. \nBiologia.\nVoce.\nLa tipologia di canto \u00e8 semplice, con onda sinusoidale.\nLa frequenza di canto \u00e8 di circa 600\u00a0Hz (tra i 528\u00a0Hz e i 625\u00a0Hz).\nAlimentazione.\nSi ciba prevalentemente di animali acquatici che popolano il suo ambiente tra cui insetti, anfibi, piccoli pesci, molluschi e crostacei.\nRiproduzione.\nNidifica in primavera costruendo il riparo per i futuri pulcini fra i canneti, arbusti semiacquatici o vegetazione palustre varia; \u00e8 molto difficile osservarlo anche grazie alle ridotte dimensioni e al piumaggio dell'animale che si mimetizza perfettamente con l'ambiente.\nSistematica.\nIl tarabusino ha 3 sottospecie:"}
{"id": "635257", "revid": "1573940", "url": "https://it.wikipedia.org/wiki?curid=635257", "title": "Jynx torquilla", "text": "Il torcicollo (Jynx torquilla ) \u00e8 un uccello appartenente alla famiglia Picidae.\nBiologia.\nAlimentazione.\nSi ciba prevalentemente di formiche, che cattura introducendo nelle fessure dei formicai la propria lingua lunga, protrattile e vischiosa.\nRiproduzione.\nNidifica in primavera nelle cavit\u00e0 degli alberi, purch\u00e9 tuttavia l'apertura stretta per proteggere il nido dalle intrusioni dei predatori. A differenza degli altri picchi, non scava direttamente il proprio nido, ma depone le uova nella cavit\u00e0.\nDistribuzione e habitat.\nIl torcicollo vive libero in natura, in Europa, Asia centrale e Nord Africa. \u00c8 molto comune in Italia, dove arriva in primavera e se ne riparte in autunno: migratore, durante gli spostamenti raggiunge l'Africa, il Sudan e l'India dove sverna; in Europa non nidifica invece n\u00e9 nella Spagna meridionale n\u00e9 in Grecia.\nVive negli ambienti di media montagna, preferendo le zone coperte da alberi di alto fusto, evitando tuttavia le foreste.\nTassonomia.\nSono note 6 sottospecie:"}
{"id": "635259", "revid": "1573940", "url": "https://it.wikipedia.org/wiki?curid=635259", "title": "Lullula arborea", "text": "La tottavilla (Lullula arborea ()) \u00e8 un uccello della famiglia degli Alaudidi. \u00c8 l'unica specie nota del genere Lullula.\nDescrizione.\nRaggiunge la lunghezza di 15\u00a0cm. L'apertura alare \u00e8 di 27\u201330\u00a0cm. Si presenta con il becco sottile, le guance di colore bruno tendente al rossiccio, i segni sopracigliari che si congiungono alla nuca. La marca sopra-alare \u00e8 bianca. La coda \u00e8 corta.\nBiologia.\nMentre canta in volo, la tottavilla vola a spirale verso il cielo spesso partendo dalla cima di un albero. A parte questo, \u00e8 soprattutto un uccello terrestre. \nVoce.\nIl canto emesso in volo \u00e8 composto da note melodiose flautate che finiscono in \"decrescendo\". Richiamo modulato \"didlu\u00ec\".\nAlimentazione.\nSi nutre di insetti catturati sul terreno.\nRiproduzione.\nNidifica sul terreno. Il nido \u00e8 ben mimetizzato fra i ciuffi d'erba. Ha un periodo di nidificazione molto lungo, da marzo, fino ad agosto. La covata \u00e8 composta da 3 a 6 uova biancastre picchiettate di marrone. Fa da 1 a 2 covate all'anno. I pulcini lasciano il nido prima di saper volare.\nDistribuzione e habitat.\nVive in quasi tutta l'Eurasia, ed Africa, nidifica in tutta l'Italia, in habitat collinari, e di montagna molto vari.\nAma i luoghi sabbiosi semiaperti: lande, boschetti radi o margini delle foreste; frequenta anche i campi per nutrirsi.\nTassonomia.\nSono state descritte le seguenti sottospecie:"}
{"id": "635278", "revid": "1573940", "url": "https://it.wikipedia.org/wiki?curid=635278", "title": "Porzana porzana", "text": "Il voltolino eurasiatico (Porzana porzana ()) \u00e8 un uccello della famiglia dei Rallidi originario dell'Europa e dell'Asia centrale.\nDescrizione.\nIl voltolino eurasiatico \u00e8 un Rallide di piccole dimensioni dalla costituzione piuttosto paffuta. Misura 22\u201324\u00a0cm di lunghezza, ha un'apertura alare di 37\u201342\u00a0cm e pesa 57-147 g. Ha un breve becco diritto di colore giallo, con l'estremit\u00e0 verdastra e una macchia rosso-arancio alla base. Ha zampe verdi e copritrici sottocaudali color camoscio. Le regioni superiori, testa compresa, sono prevalentemente di colore marrone e sono ricoperte da strisce scure e macchie bianche.\nI sessi sono simili, ma la femmina ha meno zone di colore grigio e pi\u00f9 macchie del maschio. Il voltolino eurasiatico ha un vasto repertorio vocale, che va da un tranquillo \"hui\" a un duro \"eh\", emesso quando \u00e8 allarmato, e a un \"tshick\" emesso per segnalare la presenza.\nDurante la stagione riproduttiva, gli adulti hanno il petto di colore grigio. In questo periodo vengono avvistati raramente, ma si possono facilmente individuare dai loro richiami di allarme, udibili fino a due chilometri di distanza. Nelle parate di difesa e di corteggiamento, il maschio emette un breve e sonoro fischio ascendente, ripetuto una volta al secondo per alcuni minuti, dal tramonto fino al cuore della notte. Il richiamo della femmina \u00e8 pi\u00f9 debole e viene spesso emesso in duetto.\nIl piumaggio degli esemplari immaturi ricorda quello degli adulti al di fuori della stagione riproduttiva, ma presenta un numero maggiore di macchie ai lati della testa; inoltre, i giovani hanno il becco di colore verde oliva con la base arancione.\nDistribuzione e habitat.\nIl voltolino eurasiatico nidifica in tutta Europa, dalle regioni meridionali della Scandinavia fino alle coste settentrionali del Mediterraneo, nonch\u00e9 in Asia centrale e occidentale. Sverna in Africa orientale, spingendosi a sud fino al Sudafrica.\nNidifica nelle zone umide, preferendo le aree con acque dolci poco profonde circondate da erbe fitte, carici e giunchi. Si incontra anche in prati umidi, fossi, stagni e fiumi a corso lento.\nBiologia.\nIl voltolino eurasiatico \u00e8 una specie onnivora che si nutre di invertebrati acquatici, piccoli pesci, alghe e varie piante erbacee. Quando va in cerca di cibo, si sposta tra l'acqua bassa, spesso immergendo tutta la testa per beccare sul fondo.\nTrascorre la giornata in cerca di cibo e la notte si appollaia tra la fitta vegetazione, ma queste abitudini si invertono durante la migrazione; malgrado il suo comportamento territoriale, non \u00e8 raro vedere piccoli gruppi in migrazione che si riuniscono per foraggiare col favore dell'oscurit\u00e0.\nLa specie si reca nei territori di svernamento verso la met\u00e0 di luglio e riappare nei siti di nidificazione europei in aprile. Nel mese di agosto, gli esemplari immaturi spesso interrompono la migrazione per effettuare la muta, processo che li rende incapaci di volare per circa tre settimane.\nLe coppie riproduttrici di voltolino eurasiatico sono monogame, ma solo per la durata della stagione di nidificazione. Il nido viene costruito in prossimit\u00e0 dell'acqua, tra la fitta vegetazione o in un arbusto. Le uova, in numero di 8-12, si schiudono dopo circa 18 giorni. I pulcini, ricoperti di piumino nero, divengono capaci di badare a s\u00e9 stessi dopo pochi giorni, e vengono accuditi dagli adulti solamente fino a quando non sono schiuse tutte le uova della covata. Si involano dopo circa 50 giorni."}
{"id": "635290", "revid": "124473080", "url": "https://it.wikipedia.org/wiki?curid=635290", "title": "Analisi tecnica", "text": "In finanza lanalisi tecnica (AT) \u00e8 lo studio dell'andamento dei prezzi dei mercati finanziari nel tempo, allo scopo di prevederne le tendenze future, mediante principalmente metodi grafici e statistici. In senso lato \u00e8 quella teoria di analisi (ovvero insieme di principi e strumenti) secondo cui \u00e8 possibile prevedere l'andamento futuro del prezzo di un bene quotato (reale o finanziario), studiando la sua storia passata. Viene utilizzata, assieme all'analisi fondamentale, per la definizione delle decisioni di operativit\u00e0 finanziaria.\nL'analisi tecnica si prefigge di analizzare e comprendere, attraverso l'analisi del grafico, l'andamento dei prezzi, il quale a sua volta rispecchia le decisioni degli investitori; inoltre si basa sull'assunto fondamentale che, poich\u00e9 il comportamento degli investitori si ripete nel tempo, al verificarsi di certe condizioni grafiche, anche i prezzi si muoveranno di conseguenza.\nOriginariamente l'analisi tecnica fu applicata soltanto al mercato azionario, ma la sua diffusione si \u00e8 gradualmente estesa al mercato delle materie prime, a quello obbligazionario, a quello valutario e agli altri mercati internazionali.\nLo studio del movimento dei mercati finanziari include le tre fonti principali di informazioni disponibili all'analista: prezzo, volume e open interest. Il termine \"movimento dei prezzi\" risulta quindi limitato per un analista tecnico che considera anche volumi e \"open interest\" quali parti integranti dell'analisi del mercato. Si tratta comunque di uno studio alla base di movimenti speculativi che \u00e8 da sempre ritenuto in contrapposizione con lo studio di aspetti strutturali dell'economia reale (analisi fondamentale).\nA cosa serve l'analisi tecnica.\nIl compito principale dell'analisi tecnica \u00e8 quindi quello di identificare un cambiamento di tendenza rispetto ad uno stadio iniziale, mantenendo una posizione di investimento fino a quando non vi sia prova che la tendenza stessa si sia di nuovo invertita. Gli investitori che la applicheranno avranno un'operativit\u00e0 nettamente differente da quelli che invece applicheranno una pi\u00f9 semplice e comune tecnica chiamata \"buy and hold\" (o approccio del \"cassettista\"), che consiste invece nell'acquistare e immobilizzare la posizione per lungo tempo. Esiste un vivace dibattito rispetto alla migliore strategia di trading, che deve essere comunque sempre attentamente implementata in base agli obiettivi, alle disponibilit\u00e0 ed alla propensione al rischio dell'investitore rispetto al rendimento atteso.\nUna strategia di investimento dinamico ed a breve termine basata su trading frequente per sfruttare la volatilit\u00e0 dei mercati fondato solo sull'AT presenta in media un maggior rischio a fronte della ricerca di possibili maggiori rendimenti; una strategia di investimento pi\u00f9 conservativa (\"buy and hold\" basato su analisi fondamentale, con logica cassettista di medio-lungo termine) presenta solitamente minori rischi, in correlazione per\u00f2 a possibili minori rendimenti.\nI possibili vantaggi dell'analisi tecnica rispetto alla strategia \"buy and hold\" risultano particolarmente evidenti in periodi in cui i mercati non fanno registrare alcun progresso o trend netto, evidenziando comunque notevoli fluttuazioni laterali (\"volatilit\u00e0\"). I casi pi\u00f9 lampanti che si possono ricordare sono quelli dell'indice \"Dow Jones Industrial Average\" durante il periodo 1966-1982. Alla fine del 1982 il valore dell'indice si discostava di poco da quello segnato nel lontano 1966, registrando per\u00f2 al suo interno cinque importanti cicli al rialzo. Un ipotetico investitore che (in maniera comunque piuttosto improbabile) fosse stato cos\u00ec fortunato da vendere in corrispondenza dei cinque massimi ed acquistare nei minimi, avrebbe visto crescere il suo investimento di $ 1000 nel 1966 sino a $ 10.000 entro l'ottobre del 1983 (senza considerare per\u00f2 costi di transazione ed imposte). Nello stesso periodo un cassettista con strategie di acquisto e immobilizzo avrebbe guadagnato solo $ 250.\nUn altro esempio si ha sull'andamento dell'indice Comit dal 1973 al 1996; particolarmente significativo appare il decennio 1986-1996, durante il quale l'indice non ha fatto registrare alcun progresso. In questo periodo una strategia \"buy and hold\" avrebbe fatto registrare una performance addirittura negativa, mentre una strategia che avesse individuato dinamicamente e sempre correttamente i principali punti di svolta avrebbe reso pi\u00f9 probabile dei gain.\n\u00c8 necessario comunque evitare l'illusione di facili guadagni derivanti automaticamente dall'uso dell'AT, perch\u00e9 nella realt\u00e0 del trading \u00e8 ovviamente impensabile riuscire ad acquistare esattamente nei punti di minimo e vendere nei punti di massimo per le posizioni long e viceversa per quelle short. Questi valori possono essere conosciuti ovviamente solo ex post, ovvero a posteriori, negli studi storici a tavolino.\nLe finalit\u00e0 dell'analisi tecnica sono quindi quelle di aiutare a migliorare l'identificazione della direzione di un trend, e di segnalare quando \u00e8 prossima una sua inversione; dal momento che \u00e8 impossibile concepire un solo strumento capace di segnalare tutti i punti di svolta, ne sono stati costruiti molti, che non si limitano solamente a indicatori di tipo grafico, ma anche di tipo quantitativo e statistico.\nSi tratta, in termini generali, di un insieme di indicatori, definiti come funzioni di prezzi e volumi precedenti; il raggiungimento di un certo valore prestabilito come soglia segnala l'opportunit\u00e0 di un acquisto o di una vendita. Nella stragrande maggioranza dei casi si tratta di procedimenti sviluppati e raffinati negli Stati Uniti a partire dagli anni trenta, e che nel corso di oltre settant'anni hanno determinato insiemi di regole che costituiscono un concentrato di esperienze operative di migliaia di operatori; tali regole vengono spesso implementate nei cosiddetti \"trading systems\" automatizzati.\nPresupposti base dell'analisi tecnica.\nQuesta prima parte far\u00e0 riferimento esclusivamente all'analisi tecnica propriamente detta; i presupposti su cui fonda le sue previsioni sono sostanzialmente tre:\nIl prezzo sconta tutto.\nQuesta affermazione \u00e8 una premessa basilare per la corretta comprensione dell'analisi tecnica. Infatti l'analista si muove dalla convenzione che nei prezzi di borsa, o di un contratto di merci, siano gi\u00e0 incorporati tutti quei fattori di tipo fondamentale, politico, psicologico, monetario ed economico, che ne hanno determinato l'andamento.\nI grafici, infatti, di per s\u00e9 non fanno salire o scendere il mercato, ma semplicemente riflettono la sua psicologia rialzista o ribassista.\nPoich\u00e9 l'approccio tecnico pu\u00f2 sembrare alquanto semplicistico, la premessa \"il mercato sconta tutto\" acquista forza con l'esperienza individuale e dimostra che lo studio dei prezzi del mercato \u00e8 un elemento fondamentale dell'analisi tecnica. Per mezzo di studio dei grafici, supportati da indicatori tecnici, gli analisti riescono a capire quale direzione il mercato intende prendere, senza dover ricorrere all'analisi delle motivazioni esterne al prezzo stesso.\nLa storia si ripete.\nQuesto risulta molto evidente in situazioni quali doppi-tripli massimi o minimi, ovvero situazioni in cui prezzi arrestano la loro corsa rialzista o ribassista in prossimit\u00e0 di aree che gi\u00e0 precedentemente avevano invertito tendenze in atto, dimostrando come alcuni punti critici possano essere ricordati anche ad anni di distanza.\nValidit\u00e0 dei trend.\nEsiste una ovvia conseguenza di questa premessa: \nQui a fianco riportiamo due esempi di trend:\nOltre ai tre fattori sopra indicati presupposti, \u00e8 bene esplicitare e valutare l'ipotesi di inefficienza dei mercati e l'ipotesi di irrazionalit\u00e0 di comportamento da parte dei diversi operatori.\nAlcune critiche all'approccio tecnico.\nNel tempo, con la larga divulgazione dell'analisi tecnica nel mondo, sono emerse una serie di obiezioni riguardo all'approccio tecnico ai mercati finanziari. I principali punti sono quelli dell'autolimitazione, dovuta al comportamento simile di numerosi operatori, e quello di prevedere la direzione dei futuri prezzi mediante il solo utilizzo dei dati passati. Infatti la critica di solito sostiene che i grafici dicono dov'\u00e8 il mercato, ma non sono in grado di dire dove andr\u00e0.\nInnanzitutto va sottolineato che, se non si \u00e8 in grado di interpretarlo adeguatamente, un grafico non sar\u00e0 mai in grado di dare indicazioni utili.\nVa inoltre ricordata la teoria \"random walk\" (andamento casuale), che sostiene che i prezzi si muovono secondo una direzione aleatoria, e quindi una tecnica previsionale pu\u00f2 essere solamente ridotta ad una scommessa. Ovviamente questa non \u00e8 una critica solamente all'analisi tecnica, bens\u00ec a qualsiasi studio rivolto ad un'individuazione della futura direzione dei mercati.\nTeoria dell'autoalimentazione.\nIl diffondersi nel tempo dell'analisi tecnica a un numero di persone sempre maggiore ha fatto s\u00ec che parecchi operatori abbiano un'ottima preparazione e una buona familiarit\u00e0 con l'uso delle figure. Questo fa s\u00ec, secondo questa teoria, che vi siano masse di capitali mosse di conseguenza creando ondate di acquisti e di vendite in risposta di figure rialziste o ribassiste.\nVa per\u00f2 ricordato che l'individuazione delle figure \u00e8 assolutamente un fattore soggettivo, e nessuno studio \u00e8 mai riuscito finora a quantificarle matematicamente: davanti allo stesso grafico molte persone possono dare molteplici analisi ed individuare differenti figure. L'interpretazione \u00e8 quindi in parte soggettiva, e leggere un grafico \u00e8 ritenuto un'arte, anche se sarebbe pi\u00f9 corretto parlare di abilit\u00e0. Le configurazioni tecniche sono raramente palesi, cosicch\u00e9 neanche gli analisti esperti si trovano spesso d'accordo nelle loro interpretazioni. D'altra parte, se questo allontana l'idea che lo stesso pattern individuato da pi\u00f9 operatori possa portare a movimenti di massa, getta certamente un'ombra sulla predittivit\u00e0 del metodo, visto che lo stesso trend pu\u00f2 produrre, a seconda dell'analista, esiti completamente diversi.\nIn aggiunta a tutte queste considerazioni, bisogna tenere conto del differente approccio al mercato che tutti gli operatori hanno: alcuni certamente proverebbero ad anticipare il segnale tecnico, altri comprerebbero o venderebbero sulla \"rottura\" di una data figura, altri ancora aspetterebbero la conferma del segnale prima di prendere posizione. Perci\u00f2 la possibilit\u00e0 che tutti gli analisti agiscano nello stesso tempo e nello stesso modo \u00e8 molto remota.\nMolto pi\u00f9 preoccupante \u00e8 invece la forte crescita dell'uso di sistemi tecnici computerizzati (trading systems) nel mercato dei futures. Accade spesso quindi con questi sistemi di gestione patrimoniale, sia pubblico che privato, che si concentri un'enorme massa di denaro su un numero esiguo di trend. Questo effettivamente porta s\u00ec a leggere distorsioni dei movimenti dei prezzi nel breve periodo, anche se non riescono a modificare un andamento primario del mercato.\nIpotesi del mercato efficiente.\nUn altro interrogativo che ci si pone spesso riguarda la validit\u00e0 dell'uso dei prezzi del passato per predire quelli futuri. L'ipotesi del mercato efficiente, uno tra gli assunti dell'economia scientifica pi\u00f9 solidamente verificati nel corso degli anni, implica che non sia possibile utilizzare le serie storiche dei prezzi per predire i prezzi in modo vantaggioso. L'assunto di base di questa ipotesi \u00e8 che il mercato sia molto pi\u00f9 rapido a rispondere alle variazioni delle condizioni in cui i prezzi vengono a determinarsi rispetto al singolo investitore in possesso di informazioni incomplete. Si noti che tale ipotesi non esclude che si possano predire i prezzi, ma implica che l'anticipo della predizione rispetto alla variazione sia statisticamente irrilevante ai fini di un ricavo finanziario.\nAll'obiezione spesso mossa dagli analisti tecnici, secondo cui gli investitori reali non siano razionali come l'ipotesi del mercato efficiente assume, viene contrapposto l'argomento statistico: se \u00e8 vero che il singolo agente pu\u00f2 agire in modo irrazionale, globalmente le deviazioni da un comportamento razionale saranno distribuite in modo simmetrico, cos\u00ec da bilanciarsi. Risulta quindi un effetto globale non dissimile da quello che si avrebbe in presenza di soli investitori razionali, seppure con una maggiore dispersione statistica.\nRandom Walk.\nUna delle conseguenze dell'ipotesi del mercato efficiente (in una forma pi\u00f9 debole) \u00e8 che il riconoscimento di pattern da parte di analisti tecnici possa portare all'invalidazione dei pattern stessi: una volta che i partecipanti siano al corrente della presenza di figure collegate a determinati andamenti, la loro azione collettiva ne preverr\u00e0 il verificarsi in futuro. Questa interpretazione \u00e8 stata proposta dall'economista di Princeton, Burton Malkiel.\nLa risposta degli analisti tecnici \u00e8 tipicamente legata al concetto che l'andamento dei prezzi rappresenti una sorta di effetto psicologico collettivo di investitori non razionali. Se ci\u00f2 da un lato espone al rischio di individuare correlazioni mancanti di una spiegazione scientifica fondamentale, dall'altra potrebbe dare conto del fatto che, nonostante l'analisi tecnica si basi spesso su idiosincrasie degli analisti di dubbia efficacia, esistano comunque evidenze crescenti di un vantaggio informazionale per i suoi utilizzatori.\nIndicatori e oscillatori.\nSono stati studiati e creati numerosi strumenti (indicatori e oscillatori) per aiutare l'analista nell'identificazione tempestiva dei trend e dei primi segnali d'indebolimento. Per cercare di rendere meglio l'idea di quanti strumenti siano disponibili vale la pena citare gli oltre 100 indicatori presenti in alcuni software di analisi tecnica.\nPer approfondire l'argomento visitare la voce Indicatori e Oscillatori.\nCandlestick.\nPer meglio confezionare i segnali di acquisto e di vendita un forte supporto grafico viene dato dalle Japanese Candle, detto Candlestick che vede nel giapponese Munehisa Homma (1716-1803) il probabile ideatore che si costru\u00ec una fortuna facendo trading sul mercato del riso durante il Settecento."}
{"id": "635291", "revid": "1543377", "url": "https://it.wikipedia.org/wiki?curid=635291", "title": "Holy Wood (In the Shadow of the Valley of Death)", "text": "Holy Wood (In the Shadow of the Valley of Death) \u00e8 il quarto album in studio del gruppo musicale statunitense Marilyn Manson, pubblicato il 14 novembre 2000 dalla Nothing Records e dalla Interscope Records.\nSegna il ritorno della band al sound industrial metal degli esordi, dopo l'esperienza glam rock del precedente \"Mechanical Animals\". Si tratta del primo disco pubblicato dalla band dopo il massacro della Columbine High School, e per questo \"Holy Wood\" fu una risposta alle accuse mosse contro Manson e la sua band a quel proposito. Il frontman del gruppo infatti, defin\u00ec il disco come \u00abuna dichiarazione di guerra\u00bb.\nSi tratta di un'opera rock realizzata come concept album e rappresenta il terzo ed ultimo atto della trilogia iniziata quattro anni prima con il disco \"Antichrist Superstar\" e proseguita nel 1998 con \"Mechanical Animals\". Dopo la sua pubblicazione, Manson rivel\u00f2 che la storia raccontata nella trilogia si svolge in ordine anticronologico; pertanto, \"Holy Wood\" inizia la storia, \"Mechanical Animals\" la continua e \"Antichrist Superstar\" la termina. Il disco \u00e8 stato scritto a Hollywood, in quella che ai tempi era la casa del cantante, e registrato in diversi posti \"non rivelati\", tra cui la Death Valley e Laurel Canyon.\nAl momento dell'uscita, \"Holy Wood\" ricevette critiche positive e altre critiche che accusavano il disco di essere molto ambizioso, ma male eseguito. Inizialmente l'album non ebbe il successo commerciale dei due precedenti lavori della band, tant'\u00e8 che impieg\u00f2 tre anni prima di essere certificato disco d'oro dalla RIAA. Ciononostante, con oltre 9 milioni di copie vendute in tutto il mondo fino al 2011, \u00e8 riuscito a diventare uno dei maggiori successi commerciali della band. Furono estratti tre singoli dall'album e gli fu affiancato il progetto di un film poi diventato un libro che, per\u00f2, a giugno 2011 rimane ancora inedito. La band support\u00f2 il disco con il controverso \"Guns, God and Government Tour\".\nIl 10 novembre 2010, la rivista rock inglese \"Kerrang!\" ha pubblicato un articolo commemorativo per il decimo compleanno dell'album, che \u00e8 stato definito come \u00abL'ora migliore di Manson [...] Dieci anni dopo, non si \u00e8 ancora visto un altro attacco cos\u00ec eloquente e violento nei confronti della cultura mainstream [... \u00c8 un lavoro] ancora causticamente rilevante [e] fa onore ad un uomo che si \u00e8 rifiutato di sedersi e incassare le accuse, e se n'\u00e8 invece uscito pieno d'energia\u00bb.\nCon questo album i Marilyn Manson adottano un sound diverso da quello che ha caratterizzato l'album precedente \"Mechanical Animals\" per tornare ai suoni cupi di \"Antichrist Superstar\", pur senza rinunciare a influenze glam rock e pop. Si tratta dell'ultimo disco della band che vede in studio la partecipazione di Twiggy Ramirez, sostituito dopo il tour promozionale da Tim Sk\u00f6ld e tornato nel gruppo solo nel 2008. All'epoca della pubblicazione, nei primi sei mesi \"Holy Wood\" vendette 2 milioni di copie in tutto il mondo.\nStoria.\nIl 20 aprile 1999 due studenti, Eric Harris e Dylan Klebold, misero in atto quella che \u00e8 considerata la quarta strage scolastica pi\u00f9 violenta di sempre negli Stati Uniti presso la loro scuola, la Columbine High School. I killer uccisero dodici studenti e un professore e ferirono altre 21 persone, prima di suicidarsi entrambi. Come conseguenza del gesto, Marilyn Manson e la sua band divennero i \"capri espiatori\". I primi servizi giornalistici usciti dopo la tragedia affermarono che i due erano fan della band e che indossavano magliette di Manson e il suo gruppo durante il massacro. Le speculazioni tra i media nazionali e internazionali crescevano, e le accuse venivano fatte ricadere sui Marilyn Manson, su altre band e su altre forme d'intrattenimento, come film e videogiochi, ritenuti responsabili di aver incitato Klebold e Harris ad uccidere i loro compagni di classe; in ogni caso, resoconti successivi finirono per contraddire queste affermazioni dato che i due non solo non erano fan della band, ma la consideravano addirittura \u00abuna barzelletta\u00bb. Nonostante ci\u00f2, il gruppo ricevette immediatamente infinite critiche da personalit\u00e0 religiose, politiche e dell'intrattenimento.\nIl giorno dopo la sparatoria, il senatore del Michigan Dale Shugars presenzi\u00f2 al concerto della band alla Van Andel Arena di Grand Rapids, in Michigan. Shugars tent\u00f2 di condurre una ricerca per una proposta di legge che avrebbe apposto avvertimenti parentali sui biglietti dei concerti e sul materiale promozionale di band che negli ultimi cinque anni avessero distribuito dischi con l'adesivo di \"Parental Advisory\". Concluse dicendo che la band era \u00abparte di una cultura basata sulla droga, con una sottocultura di violenza, uccisioni ed odio\u00bb, aggiungendo che loro \u00abpossono essere tra i colpevoli\u00bb.\nIl 25 aprile 1999 il conservatore William Bennett e il senatore USA Joseph Lieberman, che pi\u00f9 volte in passato critic\u00f2 Manson, puntarono il dito contro il gruppo affibbiandogli la colpa dell'accaduto durante la trasmissione tv \"Meet the Press\". Tre giorni dopo, la citt\u00e0 di Fresno (California) approv\u00f2 una delibera che condannava \u00abMarilyn Manson o qualsiasi altro intrattenitore negativo che incoraggi alla rabbia e all'odio [...] come una minaccia offensiva ai bambini di questa comunit\u00e0\u00bb. Lo stesso giorno, la band annunci\u00f2 il rinvio delle ultime cinque date nordamericane del loro \"Rock Is Dead Tour\" in segno di rispetto nei confronti delle vittime e delle loro famiglie in lutto.\nIl giorno dopo, sei senatori USA capeggiati da Sam Brownback del Kansas, firmarono e inviarono una lettera a Edgar Bronfman Jr., presidente della Seagram, la quale possedeva l'etichetta Interscope Records, chiedendo di smettere di distribuire ai bambini \u00abmusica che glorifica la violenza\u00bb. La lettera puntava il dito soprattutto contro i Marilyn Manson, perch\u00e9 la loro musica \u00abriflette spaventosamente\u00bb le gesta di Harris e Klebold. La band emise un comunicato poco pi\u00f9 tardi, annunciando la cancellazione definitiva delle date del tour posticipate. Due giorni dopo, il 1\u00ba maggio 1999, il musicista accusato pubblic\u00f2 un articolo sulla rivista musicale \"Rolling Stone\" scritto di suo pugno ed intitolato \"Columbine: Whose Fault Is It?\" (\"Columbine: Di chi \u00e8 la colpa?\") come risposta iniziale alle accuse. In quell'articolo affermava:\nIl 4 maggio 1999 fu condotta dalla Commissione del Senato USA su Commercio, Scienza e Trasporti un'udienza sulle pratiche di vendita e distribuzione di contenuti violenti ai minori da parte di televisione, musica, film e videogiochi. L'udienza fu presieduta dal senatore Brownback e comprendeva undici repubblicani e nove democratici, inclusi il senatore Orrin Hatch dello Utah e il senatore Lieberman. La commissione ascolt\u00f2 testimonianze da osservatori culturali, professori e professionisti fisico-mentali, tra cui Bennett e l'Arcivescovo di Denver Reverendo Charles J. Chaput. I partecipanti criticarono la band, i Nine Inch Nails \u2014 sotto contratto presso la loro stessa etichetta discografica \u2014 e il film dei fratelli Wachowski \"Matrix\", del 1999, per il loro presunto contributo alla creazione dell'ambiente che ha portato alla tragedia della Columbine. I senatori Brownback, Hatch e Lieberman conclusero chiedendo alla Federal Trade Commission e al Dipartimento di Giustizia degli Stati Uniti d'America di investigare sulle pratiche di marketing dell'industria dell'intrattenimento nei confronti dei minori.\nDopo la conclusione della branca europea e giapponese del tour, l'8 agosto 1999 la band si ritir\u00f2 dalle scene. La primissima fase di creazione dell'album fu caratterizzata dalla reclusione del cantante nella sua casa di Hollywood per tre mesi. Manson trascorse questo periodo vacillando e riflettendo su \u00abcosa avrei fatto e come avrei reagito\u00bb. Ammise anche che il vortice mediatico lo fece riflettere sul fatto che fosse saggio o meno continuare la sua carriera ora che persino l'industria dell'intrattenimento gli aveva voltato le spalle. \u00abEro in trepidazione, mi chiedevo \"Ne vale la pena? Le persone capiscono quello che sto tentando di dire? E sar\u00f2 autorizzato a parlare?\", perch\u00e9 da quando ogni singola porta mi \u00e8 stata sbattuta in faccia [..] non ci sono molte persone al mio fianco\u00bb\". Pochi giorni dopo, dichiar\u00f2 all\"'Alternative Press\" che si sentiva minacciato e che c'era una\u00ab concreta possibilit\u00e0 che possano spararmi stile Mark David Chapman\u00bb. Manson cap\u00ec infine che per un artista controverso \u00e8 poco prudente lasciare che i detrattori utilizzino il suo lavoro (e l'intrattenimento in generale) come un capro espiatorio, cos\u00ec decise di mettersi al lavoro e realizzare un nuovo album come contrattacco.\nRegistrazione e produzione.\nManson inizi\u00f2 a scrivere materiale per l'album gi\u00e0 nel 1995, prima ancora della pubblicazione di \"Antichrist Superstar\" avvenuto nel 1996. Allora, il materiale era composto solamente da \u00abpezzi di idee che galleggiavano distrattamente qua e l\u00e0\u00bb. Durante la sua \"reclusione\", Manson trasform\u00f2 la soffitta di casa sua in una \"camera isolata di scrittura\" dove prese in mano le sue idee e diede loro una forma. Alla fine dei tre mesi di solitudine di Manson, la band si imbarc\u00f2 nel processo di produzione, che dur\u00f2 un anno e che serv\u00ec a far passare il materiale alle successive fasi di scrittura e sviluppo. Durante questo periodo, ogni componente del gruppo spar\u00ec dalla circolazione e Manson annunci\u00f2 che il loro sito ufficiale sarebbe stato \u00abil mio unico contatto con l'umanit\u00e0\u00bb.\nQuesto album \u00e8 quello per cui l'intero gruppo ha contribuito di pi\u00f9: tutti i membri hanno collaborato al processo di scrittura delle canzoni, facendo s\u00ec che \u00abper la prima volta, Marilyn Manson suona come una band\u00bb\". Gli sforzi maggiori furono di Twiggy Ramirez, John 5 e Marilyn Manson; in ogni caso, il tastierista Madonna Wayne Gacy forn\u00ec l'input per le canzoni \"President Dead\" e \"Cruci-Fiction in Space\", mentre Ginger Fish si occup\u00f2 di tutto il lavoro riguardante le percussioni. Manson disse che le sue sessioni di scrittura delle canzoni insieme a John 5 si basarono su un approccio molto ben focalizzato. Aggiunse che ci fu \u00abraramente un'occasione\u00bb in cui le loro canzoni e idee non furono completate prima di presentarle al resto della band, che fu sempre entusiasta del materiale. Al contrario, le sue sessioni con Ramirez furono molto meno rigorose, dato che i due si concedevano assenzio spesso e volentieri. Durante la preparazione dell'album, la band scrisse \u00abcento pezzi musicali e trasform\u00f2 forse 25 o 30 di essi in canzoni\u00bb. Infine, si tagli\u00f2 il tutto per arrivare alle 19 tracce che hanno poi composto l'album finito.\nLe registrazioni furono realizzate in diversi posti \"non specificati\", tra cui la Death Valley e il Mansion Studio di Rick Rubin, a Laurel Canyon. Questi luoghi furono scelti per l'atmosfera che la band aveva intenzione di dare alla musica. Il tecnico addetto al missaggio Dave Sardy fu incaricato di co-produrre l'album con Manson. Bon Harris, membro del gruppo EBM Nitzer Ebb, fu a sua volta coinvolto per aiutare in fase di programmazione e pre-produzione. Il 16 dicembre 1999 Marilyn Manson diffuse un comunicato in cui annunciava che l'album aveva il titolo di lavorazione \"In the Shadow of the Valley of Death\" ed era rappresentato dal simbolo alchemico del Mercurio.\nLe numerose escursioni della band nella Death Valley servirono a \u00abimprimere l'idea del deserto nelle menti [della band]\u00bb, in modo da evitare di comporre canzoni che potessero sembrare \"false\" o artificiali. Molto tempo fu inoltre utilizzato per registrare materiale, composto perlopi\u00f9 da registrazioni sperimentali e canzoni \"acustiche\", pensate per l'album e i suoi lati B . Le capacit\u00e0 di programmazione di Harris furono indispensabili per trasformare in nuovi elementi sonori dei suoni naturali che la band aveva registrato. Manson chiar\u00ec in seguito che le canzoni acustiche erano tali nel senso che \u00abmancavano di elettricit\u00e0, ma non mancavano di essenza\u00bb. L'album era stato pensato per essere elettronico nella sua natura, anche se eseguito in maniera acustica registrando strumenti dal vivo invece di impiegare chitarre elettriche.\nInizialmente la band affitt\u00f2 il Mansion Studio come sala di registrazione per la comodit\u00e0 delle sue stanze molto ampie, ottime per registrare le percussioni. Manson spieg\u00f2 che era qualcosa che non potevano portare a termine nello spazio limitato dello studio di registrazione di casa sua. In ogni caso, la band spese molto tempo in studio di registrazione a Laurel Canyon, perch\u00e9 l'ambiente era \u00abmolto ispiratore\u00bb. Ramirez ricord\u00f2 in seguito che quelle sessioni erano \u00abtutte un po' confuse\u00bb. Attribu\u00ec la sua carenza di ricordi a \u00abmolte emozioni diverse che correvano [tra noi]\u00bb e alle voci secondo cui quella casa, che un tempo appartenne all'escapologo Harry Houdini, fosse infestata. Gacy conferm\u00f2 queste parole, ma disse che lui spese la maggior parte del tempo tra computer e sintetizzatore \u00abpasticciando con loop di numeri primi che si incontrano solamente ogni tre giorni e io controllavo che tipo di musica avrebbero fatto. Non sai mai cosa pu\u00f2 succedere\u00bb. Al contrario, Fish \u00ablavorava ventiquattr'ore al giorno\u00bb. Fu proprio qui che diede la maggior parte del suo contributo ai processi di registrazione.\nManson si concesse una breve pausa dalle registrazioni il 23 febbraio 2000 per una conferenza di 20 minuti via satellite al congresso di informazione alternativa DisinfoCon 2000. Sei giorni dopo, l'album fu definitivamente intitolato \u00abHoly Wood (In the Shadow of the Valley of Death)\u00bb. Dal 12 aprile 2000 la band arriv\u00f2 alle fasi finali delle registrazioni e Manson pubblic\u00f2 \u00abun film muto che documenta il nostro ambiente per la vostra visione\u00bb. Disse anche, nelle interviste precedenti l'uscita del disco, che l'album sarebbe stato \u00abuna matita molto appuntita\u00bb e che suona come \u00abci\u00f2 che un fan di Marilyn Manson vuole\u00bb.\nIl romanzo e il film.\nLe ambizioni iniziali di Manson per il progetto includevano anche una sceneggiatura originale con lo stesso titolo, che avrebbe dovuto esplorare la storia raccontata all'interno dell'album. Nel mese di luglio 1999, Manson parl\u00f2 di trattative gi\u00e0 avviate con la New Line Cinema per la produzione e distribuzione del film e della relativa colonna sonora. L'11 novembre 1999, agli MTV Europe Music Awards di Dublino dove la band si esib\u00ec, Manson rivel\u00f2 a John Norris di \"MTV News\" il titolo del suo progetto cinematografico e le sue speranze affinch\u00e9 il progetto avesse potuto \u00abentrare in produzione l'anno prossimo\u00bb. Incontr\u00f2 poi il regista d'avanguardia cileno Alejandro Jodorowsky durante l'evento per discutere a proposito della possibilit\u00e0 di lavorare insieme al lungometraggio, anche se alla fine non fu presa nessuna decisione. Il 29 febbraio 2000 il progetto decadde poich\u00e9 Manson afferm\u00f2 che la New Line Cinema stava portando il film in una direzione che non avrebbe \u00abconservato le sue visioni artistiche\u00bb.\nDopo aver abbandonato l'idea di portare \"Holy Wood\" sul grande schermo, Manson decise di cambiare mezzi per il progetto e annunci\u00f2 di voler pubblicare due libri per accompagnare l'album in uscita. Il primo era un \u00abgrafico e fantasmagorico\u00bb adattamento della sceneggiatura, che avrebbe dovuto essere pubblicato poco dopo l'uscita del disco da ReganBooks, divisione della pi\u00f9 nota HarperCollins. Lo stile del romanzo fu ispirato da autori come William S. Burroughs, Kurt Vonnegut, Aldous Huxley e Philip K. Dick. Questo primo volume avrebbe poi dovuto essere seguito da una strenna contenente immagini create apposta per il \"progetto Holy Wood\".\nIn un'intervista a Manson del dicembre 2000, Chuck Palahniuk menzion\u00f2 il romanzo \"Holy Wood\" e si compliment\u00f2 per il suo stile, aggiungendo che il volume sarebbe uscito \u00abla prossima primavera\u00bb. A giugno 2011 per\u00f2, il libro non ha ancora visto la luce, a causa di problemi con la pubblicazione.\nIl disco.\nL'album \u00e8 organizzato come una \"parabola\" che si svolge in un luogo chiamato \"Holy Wood\", parodia leggermente velata dell'America moderna, che Manson ha descritto come \u00abmolto simile a Disney World [...] Ho pensato a quanto sarebbe stato interessante se avessimo creato un'intera citt\u00e0 che \u00e8 un grande parco divertimenti, e che le cose da cui saremmo stati divertiti sarebbero state violenza, sesso e tutto ci\u00f2 che la gente vuole veramente vedere\u00bb. Il suo antagonista letterario \u00e8 \"Death Valley\", utilizzata come una \u00abmetafora per i reietti e gli emarginati del mondo\u00bb.\nIl personaggio centrale \u00e8 lo sfortunato protagonista Adam Kadmon, una figura astratta e idealizzata, mutuata dalla Kabbalah (Adam Qadmon), in cui viene descritto come il \"primo uomo\" o, nelle simili filosofie del sufismo e dell'alevismo, l'\"uomo perfetto o completo\" \u2014 il vero archetipo dell'umanit\u00e0. Adam intraprende un viaggio, similmente al protagonista di \"Cos\u00ec parl\u00f2 Zarathustra\" del filosofo tedesco Friedrich Nietzsche, ma anche ai protagonisti della parabole bibliche, abbandonando Death Valley per approdare a Holy Wood. L'ingenuit\u00e0 idealistica lo spinge a tentare una rivolta sovversiva attraverso la musica.\nBen presto, Adam si disincanta, perch\u00e9 la sua rivoluzione viene assorbita dall'ideologia di Holy Wood basata su \"armi, Dio e governo\" e diventa parte della sua cultura di morte e fama in cui la venerazione delle celebrit\u00e0, la violenza e i capri espiatori sono elevati a valori morali di una religione che affonda le sue radici nel martirio. In questa religione le celebrit\u00e0 morte sono venerate come santi e il Presidente John F. \"Jack\" Kennedy \u00e8 idolatrato come l'Agnello di Dio trasfigurato e il Ges\u00f9 dei giorni nostri.\nQuesta religione \u00e8 chiamata \"Celebritarianesimo\" ed \u00e8 deliberatamente parallela al Cristianesimo, poich\u00e9 critica sia le rockstar morte e viste come martiri, sia la cultura della celebrit\u00e0 americana e il ruolo che la crocifissione di Ges\u00f9 gioca come suo manifesto assoluto. Questo concetto venne esteso al Guns, God and Government Tour mondiale che support\u00f2 l'album; il logo del tour era composto da un fucile e due pistole, sistemati in modo da formare una croce.\nAl di l\u00e0 della trama pi\u00f9 evidente, Manson rivel\u00f2 a \"Rolling Stone\" che la storia ha qualcosa di autobiografico e che \u00absi pu\u00f2 interpretare in vari modi, ma uno dei pi\u00f9 semplici, \u00e8 a proposito di un ragazzo che vuole diventare parte del mondo in cui non si sente adeguato, e l'amarezza e la rabbia diventano una rivoluzione dentro di lui, e ci\u00f2 che succede \u00e8 che quella rivoluzione diventa solo un altro prodotto. Quando se ne accorge \u00e8 troppo tardi, la sua unica scelta \u00e8 distruggere la cosa che ha creato, e cio\u00e8 s\u00e9 stesso\u00bb.\nTematiche.\nLa violenza \u00e8 l'argomento centrale del disco, che esplora questa tematica dando uno sguardo critico all'ossessione culturale americana per le armi da fuoco, la morte e la fama, e la sua ramificazione verso la tragedia della Columbine. In particolare, si focalizza su quelle che Manson vide come le cause scatenanti: la cultura delle armi, il Cristianesimo americano conservatore e i tradizionali valori familiari, che dissezion\u00f2 per illustrare i pi\u00f9 dannosi ruoli da essi giocati nella glorificazione e nell'accettazione della vendita all'ingrosso di violenza nella cultura del \"mainstream\" in contrasto con la musica, i film, i libri o i videogiochi. Nell'album, ci si riferisce a ci\u00f2 con lo slogan \"Guns, God and Government\". Ci sono similitudini con il tumultuoso periodo culturale della Guerra Fredda dell'America degli anni sessanta e con gli anni novanta, e sono presenti anche molte allegorie su quel decennio e altri eventi e figure della storia del pop. La giornalista musicale Charlotte Robinson sottoline\u00f2 una difficolt\u00e0 nel valutare l'\"efficacia narrativa\" senza il libro e il film, affermando che \u00abl'album non dice molto come storia, ma presenta invece variazioni sugli stessi temi\u00bb .\nDurante l'intero processo di sviluppo dell'album, Manson si rifece all'eponimo album dei Beatles del 1968 (noto anche come \"The White Album\", ovvero \"l'album bianco\") a causa del suo ruolo negli omicidi della Manson Family e dei parallelismi con la vicenda della Columbine. A proposito di quel disco, Marilyn Manson disse che \u00abcontiene molti messaggi sovversivi. Ci\u00f2 che [i Beatles] intendevano e ci\u00f2 che potrebbe essere stato frainteso da Charles Manson\u00bb e che, a suo avviso, era il primo episodio di accusa della musica per ispirare comportamenti violenti: \u00abTrovare \"Helter Skelter\" [tratto da una canzone dei Beatles con lo stesso titolo] scritto col sangue sul muro di qualcuno, \u00e8 un po' pi\u00f9 incriminante di qualsiasi cosa per cui io sono stato accusato\u00bb. In ogni caso, disse di apprezzarlo molto come disco \u00abpotente\u00bb, diventato \u00abmolto ispiratore\u00bb per la concettualizzazione dell'album, e che \"Holy Wood \"\u00e8 un tributo a ci\u00f2 che quel disco ha fatto nella storia\"\".\nMolti critici musicali hanno notato somiglianze tra la rivoluzione di Adam Kadmon contro Holy Wood e il comportamento violento e omicida di Charles Manson nei confronti dell'\u00e9lite di Hollywood. Manson diede eco a queste affermazioni, descrivendo \"Holy Wood\" come \u00abuna dichiarazione di guerra. In un certo senso, sto dichiarando guerra agli Stati Uniti. Non a tutti, sto attaccando la superficialit\u00e0 dell'industria dell'intrattenimento, il loro autocompiacimento, il loro credere di non sbagliare mai, che sono sempre nel giusto, che sono il centro dell'universo. \u00c8 un chiaro attacco all'industria dell'intrattenimento\u00bb. In seguito, afferm\u00f2 che \u00abda un lato [il disco] difende Hollywood, da un altro lato lo attacca per non essere stato abbastanza coraggiosa\u00bb.\nGran parte del disco si focalizza sull'analisi del ruolo culturale di Ges\u00f9 Cristo e sull'iconografia della sua crocifissione, vista come l'origine della celebrit\u00e0. In parte, il disco valuta \u00abla nostra relazione con Cristo, e come l'abbiamo fatta crescere esageratamente\u00bb. Disse che se nel passato si trov\u00f2 a criticare \u00abtutto ci\u00f2 che \u00e8 sbagliato a proposito della religione\u00bb, la combatt\u00e9 o semplicemente la ignor\u00f2, qui tenne un approccio differente, credendo alla storia di Cristo cos\u00ec com'\u00e8 ed \u00abevidenziando le cose a cui mi posso riferire\u00bb. Ci\u00f2 a cui scopr\u00ec di potersi riferire era Cristo come una figura rivoluzionaria \u2014 una persona che fu uccisa per avere opinioni pericolose di cui la gente aveva paura, e che alla fine \u00e8 stata strumentalizzata e \u00abcommercializzata [dalla religione] cos\u00ec da poter appendere la sua immagine su un muro o indossarla come collana\u00bb. Sottoline\u00f2 inoltre che l'ironia delle \u00abpersone religiose che accusano l'intrattenimento di essere violento\u00bb sta nel fatto che la crocifissione \u00e8 l'icona di violenza e sesso consumata che ha reso Ges\u00f9 \u00abla prima rockstar\u00bb, e lo sfruttamento della sua fama come \u00abprima celebrit\u00e0\u00bb ha reso la religione la radice di ogni forma d'intrattenimento.\nLa morte di Cristo fu comparata al film di Abraham Zapruder sull'assassinio di John F. Kennedy, che Manson defin\u00ec come \u00abl'unica cosa successa in tempi moderni equivalente alla crocifissione\u00bb. Avendo descritto sarcasticamente la pellicola in un articolo per \"Rolling Stone\" come \u00abun bel film sulla generosit\u00e0 umana nel condividere la sua violenza col mondo in un modo cos\u00ec cinematografico\u00bb, si sforz\u00f2 molto di sottolineare nell'album la sua importanza culturale e \u00abl'ironia di come chiunque possa lamentarsi della violenza nei film e nell'intrattenimento quando \u00e8 stata mostrata nei notiziari. [...] E questa \u00e8 la realt\u00e0\u00bb. Spieg\u00f2 di aver visto quel film molte volte da bambino, e che resta ancora la cosa pi\u00f9 violenta che abbia mai visto nella sua vita. Confrontando Cristo e Kennedy, postul\u00f2:\nAnalizz\u00f2 poi il ruolo di Cristo e Kennedy, insieme a quello di John Lennon, come icone assassinate che l'album utilizza come sua replica pi\u00f9 aspra contro i detrattori della band, gettando il riflettore sul fenomeno universale della trasformazione delle persone venerate dai media in martiri mediatici, trasformando la loro morte in uno spettacolo da dare in pasto alla fame americana di violenza, tragedia e celebrit\u00e0. Manson afferm\u00f2 \u00abvi chiedete come avrebbero potuto essere le troupe televisive ai tempi della crocifissione di Cristo\u00bb e colleg\u00f2 queste osservazioni alla vicenda della Columbine durante un'intervista a \"O'Reilly Factor\", in cui il conduttore Bill O'Reilly afferm\u00f2 che \u00abragazzi disturbati\u00bb che non sono educati correttamente dai genitori, possono fraintendere le parole di alcune sue canzoni e pensare \"quando sar\u00f2 morto, tutti sapranno chi sono\".\nNonostante la moltitudine di riferimenti e tematiche appassionate a proposito delle tre icone, Manson fu riluttante nel disegnare confronti tra loro e lui stesso, poich\u00e9 disse che a quel punto sarebbe stato troppo pretenzioso. Afferm\u00f2 invece \u00abci\u00f2 che ho trovato sono parallelismi tra le loro storie e la mia, e ho cercato di imparare dai loro errori e da ci\u00f2 che hanno tentato di fare [...] Capisci che non puoi cambiare il mondo e puoi solo cambiare te stesso, e credo sia questo ci\u00f2 che [loro] hanno scoperto\u00bb. Aggiunse in seguito \u00abper me bisogna imparare da questo e cercare di spezzare l'evoluzione umana [dal momento che] \u00e8 nella natura dell'uomo essere violenti\u00bb.\nLe canzoni.\nDurante le interviste precedenti la pubblicazione del disco, Manson afferm\u00f2 che \"Holy Wood (In the Shadow of the Valley of Death)\" avrebbe dovuto essere \u00abil White Album industriale [...] nel senso che \u00e8 molto sperimentale. Ho suonato molte tastiere, ci siamo scambiati i ruoli, scritto in mezzo al deserto [...] \u00e8 sperimentale e quando penso sperimentale penso al White Album\u00bb. L'album dei Rolling Stones del 1969 \"Let It Bleed\" \u00e8 diventato un'altra fonte di ispirazione musicale e testuale, in parte a causa della sua connessione con la tragedia dell'Altamont Free Concert. A seguito di ci\u00f2, Manson sottoline\u00f2 nelle sue interviste che \"Let It Bleed\" fu scritto nella stessa casa in cui lui scrisse \"Holy Wood\".\nManson disse che l'album era \u00abarrogante in senso art rock\u00bb e che risult\u00f2 essere \u00abmolto pi\u00f9 duro di quanto chiunque possa immaginare. \u00c8 certamente l'album pi\u00f9 duro che abbiamo mai fatto. Deve esserci per completare la trilogia\u00bb. La maggior parte delle canzoni contiene tre o quattro parti, similmente all'art rock, a seguito del modo in cui la storia \u00e8 raccontata. Nonostante ci\u00f2, la band fu molto attenta ad evitare di essere \"autoindulgente\". Manson sostenne che \u00abpiacer\u00e0 e intratterr\u00e0. L'art rock \u00e8 autoindulgente solo se ti annoia. Se fai una compilation di tre CD imbrattata di nonsense, quella, a mio avviso, \u00e8 autoindulgenza\u00bb. Secondo la rivista musicale \"CMJ New Music Monthly\", le canzoni sono \u00abarrabbiate e complesse\u00bb. \"Rolling Stone\" disse che \u00abin certe canzoni come 'Target Audience', 'Disposable Teens' e 'Cruci-Fiction in Space', [la band] smantella l'ottimo sound glam di Mechanical Animals in favore del pi\u00f9 brutale e stridente industrial-goth dei suoi primi [due] album\u00bb.\nSimilmente ad \"Antichrist Superstar\", \"Holy Wood\" utilizza una struttura di composizione a \"cicli\", che divide il disco in quattro atti \u2014 A: In the Shadow, D: The Androgyne, A: Of Red Earth, M: The Fallen \u2014 per formare la struttura e il profilo della storia di Kadmon. In linea con lo stile compositivo dei loro due album precedenti, la storia \u00e8 articolata in una progressione di metafore ed allusioni nate dal pensiero di Manson. Ad esempio, il titolo dell'album non \u00e8 solamente un riferimento a Hollywood ma anche all'\u00abalbero della conoscenza da cui Adam prese il primo frutto quando fu cacciato dal Paradiso, il legno con cui Cristo fu crocifisso, il legno di cui era fatto il fucile di [Lee Harvey] Oswald e il legno di cui molte bare sono fatte\u00bb.\n\u00abGodEatGod\u00bb vede Adam \u00abin contemplazione delle cose di Death Valley\u00bb. \"The Love Song\" \u00e8 stata scritta come un inno per il Celebritarianesimo, la religione di Holy Wood\". Il concetto proviene dall'idea che \u00abThe Love Song\u00bb \u00e8 uno dei titoli pi\u00f9 comuni nella musica e, usando la metafore delle armi, \u00abho suggerito con il testo che il padre \u00e8 la mano, la madre il fucile e i bambini sono i proiettili. Dove spararli \u00e8 responsabilit\u00e0 vostra come genitori\u00bb. Il ritornello \u00e8 un estratto retorico preso da un adesivo americano per camion, il quale chiedeva \u00abAmi il tuo Dio, le armi, il governo?\u00bb.\nLa rivista musicale inglese \"Kerrang!\" descrisse \"The Fight Song\" come un \u00abinno punk da parco giochi\u00bb. Manson afferm\u00f2 che il tema dietro la canzone \u00e8 il desiderio di Adam di diventare parte di Holy Wood, e che la traccia era intrinsecamente autobiografica. In senso lato, \u00e8 a proposito di \u00abuna persona che ha passato tutta la sua vita pensando che l'erba \u00e8 pi\u00f9 verde dall'altra parte, ma quando finalmente [ci arriva], scopre che \u00e8 peggio del luogo da cui \u00e8 venuto\u00bb. La frase \u00abThe death of one is a tragedy, the death of millions is just a statistic\u00bb (\"\"La morte di uno \u00e8 una tragedia, la morte di milioni [di persone] \u00e8 solo una statistica\") \u00e8 relativa al poco valore che i media danno a \u00abmigliaia di altre persone che muoiono\" quando fanno \"un cos\u00ec grande affare quando una persona muore in maniera drammatica, e allora per qualche motivo la loro morte [diventa] pi\u00f9 rilevante\u00bb.\n\"Disposable Teens\" \u00e8 \u00abuna canzone di Marilyn Manson firmata\u00bb. Il suo rimbalzante riff di chitarra e il suo staccato teutonico affondano le loro radici nella canzone \"Rock and Roll, Pt. 2\" del glam rocker Gary Glitter, condannato di pedofilia. Il testo affronta la privazione dei giovani dei loro diritti, \u00abin particolare quelli che sono [cresciuti] sentendosi come incidenti\u00bb, con l'idealismo rivoluzionario della generazione dei loro genitori. L'influenza dei Beatles \u00e8 cruciale in questa canzone. Il ritornello fa eco alla disillusione del quartetto di Liverpool con il movimento controculturale nelle prime linee della canzone \"Revolution 1\" del loro \"White Album\". Qui il sentimento \u00e8 stato riadattato a un grido di guerra per \u00abgiovani usa e getta\u00bb contro i difetti di \u00abquesta cosiddetta generazione di rivoluzionari\u00bb, che la canzone accusa: \u00abYou said you wanted evolution, the ape was a great big hit. You say want a revolution, man, and I say that you're full of shit\u00bb (\u00abDicevate di volere l'evoluzione, la scimmia \u00e8 stata un gran successo. Dici che vuoi una rivoluzione uomo, e io dico che sei pieno di merda\u00bb). Manson parl\u00f2 di \u00abTarget Audience (Narcissus Narcosis)\u00bb come la sua canzone preferita del disco e che, a suo avviso, \u00e8 relativa al desiderio di autorealizzazione che ogni persona ha.\nPrendendo in prestito un riff dal gruppo alternative rock inglese dei Radiohead, \"President Dead\" \u00e8 una canzone basata sulla chitarra che mette bene in mostra le capacit\u00e0 tecniche di John 5. La canzone si apre con una campionatura di Don Gardiner dell\"'ABC News Radio\" diffusa dopo la morte di John F. Kennedy, che \u00e8 il soggetto cardine della traccia. La traccia masterizzata definitivamente sull'album dura 3 minuti e 13 secondi \u2014 riferimento numerologico al frame 313 del film di Zapruder, che \u00e8 il punto esatto in cui il cranio di Kennedy esplode a causa del proiettile sparato dal fucile Carcano M91/38 di Lee Harvey Oswald, e il punto in cui JFK assume il suo ruolo di martire mediatico americano \u00abperch\u00e9 il valore di produzione del suo assassinio era cos\u00ec magnifico, la resa cinematografica \u00e8 cos\u00ec bella\u00bb. \"In the Shadow of the Valley of Death\" \u00e8 una canzone introspettiva in cui Adam \u00e8 al suo massimo punto di vulnerabilit\u00e0 emozionale e \u00abquasi al punto di arrendersi\u00bb. \"Cruci-Fiction in Space\" approfondisce l'assassinio di Kennedy e arriva alla conclusione che gli esseri umani si sono semplicemente evoluti dall'essere scimmie all'essere uomini e, infine, fucili. \"A Place in the Dirt\" \u00e8 un'altra canzone personale caratterizzata dalla riflessione di Adam e dall'autoanalisi del suo posto a Holy Wood.\n\"The Nobodies\" \u00e8 un triste ed elegiaco canto funebre che inizia con percussioni sintetizzate e clavicembalo. Il verso \u00abToday I'm dirty and I want to be pretty, tomorrow I know I'm just dirt\u00bb (\u00abOggi sono sporco e voglio essere carino, domani, lo so, sar\u00f2 solo sporcizia\u00bb) \u00e8 cantato in stile Iggy Pop, e porta in un ritornello pieno d'adrenalina che urla \u00abWe are the nobodies, [we] wanna be somebodies, when [we're] dead they'll know just who we are\u00bb (\u00abSiamo i nessuno, vogliamo essere qualcuno, quando saremo morti sapranno chi siamo\u00bb). La rivista \"CMJ\" disse che la canzone avrebbe potuto essere interpretata da qualcuno come un tributo ai responsabili della vicenda della Columbine, ma il suo scopo non \u00e8 quello di glorificare la violenza, ma di dipingere una societ\u00e0 inzuppata nel sangue dei bambini. \"The Death Song\" \u00e8 il punto di svolta per Adam, quando non pensa pi\u00f9. Manson descrisse il pezzo definendolo molto sarcastico e nichilista: \u00ab\u00e8 come dire 'Non abbiamo futuro e non ce ne frega un cazzo' \u00bb. \"Kerrang!\" la descrisse come una delle canzoni pi\u00f9 \"forti\" di tutto l'album.\nIn \"Lamb of God\" Manson utilizza gli esempi degli assassinii di Ges\u00f9 Cristo, JFK e John Lennon per criticare i suoi accusatori, illustrando la loro attitudine a trasformare persone morte in martiri e superstar e per trasformare tragedie in spettacoli televisivi. Il bridge parafrasa il ritornello di \"Across the Universe\". Manson disse in seguito che anche se John Lennon cantava \"niente cambier\u00e0 il mio mondo\", \u00ab[l'assassino di Lennon] Mark David Chapman arriv\u00f2 e dimostr\u00f2 che si sbagliava di grosso. Era qualcosa che cresceva, che era molto triste e tragica per me \u2014 una canzone in cui mi sono sempre rispecchiato\u00bb. \"Burning Flag\" \u00e8 un'altra canzone heavy metal che richiama il suono della band industrial metal americana dei Ministry.\nFu realizzata anche una reinterpretazione del brano \"Working Class Hero\" di Lennon tra l'apparizione della band ai \"Kerrang! Awards\" del 30 agosto e il 14 novembre 2000, data d'uscita dell'album. Descrivendo l'idealismo e l'influenza che Lennon ebbe su di lui, Manson dise che \u00abalcuni sentimenti comunisti di Lennon nella sua musica e, successivamente, nella sua vita, furono molto pericolosi. Penso sia morto a causa di quello. Non credo che la sua morte sia stata una sorta d'incidente. A parte quello, penso sia uno dei miei cantautori preferiti di tutti i tempi\u00bb.\nPromozione.\nLa promozione per l'allora nascente album fu portata avanti attraverso il sito della band. Dopo aver annunciato che quello sarebbe stato il suo unico modo di restare in contatto col resto del mondo, Manson pubblic\u00f2 frequenti aggiornamenti in modo da generare interesse e anticipazioni tra i fan.\nLa promozione inizi\u00f2 molto presto, il 9 giugno 1999, con un aggiornamento in cui Manson diceva di essere stato occupato a scrivere materiale per un nuovo album, insieme ad una sceneggiatura originale. Il 16 dicembre 1999 post\u00f2 un video di quattro minuti, accompagnato da un indirizzo scritto, che anticipava i temi del nuovo album e includeva estratti della band intenta ad eseguire due nuove canzoni in studio. Il primo spezzone era una canzone rock che divenne poi il singolo \"Disposable Teens\", mentre il secondo estratto era una reinterpretazione ruvida della ballata \"Little Child\" (conosciuta anche come \"Mommy Dear\"), cantata originariamente da Constance Towers nel film neo-noir \"The Naked Kiss\" di Samuel Fuller, datato 1964. Descrisse inoltre il nascente album come \u00abla pi\u00f9 violenta e bella creazione che abbiamo mai partorito. Questa \u00e8 una colonna sonora per un mondo che stanno vendendo a dei ragazzi e che sar\u00e0 poi distrutto da loro. Ma forse \u00e8 proprio ci\u00f2 che merita\u00bb. Una versione acustica di \"Sick City\" dall'album \"Lie: The Love and Terror Cult\" di Charles Manson del 1970 fu pubblicata il 14 febbraio 2000 come \u00abun regalo di San Valentino improvvisato ai fan\u00bb. In ogni caso, la canzone non era pensata per essere inclusa n\u00e9 nell'album in arrivo, n\u00e9 nel film \"Holy Wood\".\nIl 12 aprile 2000 Manson scrisse dallo studio che stavano terminando le ultime fasi della registrazione, e incluse il download di film muto che documentava il processo. Questo fu seguito il 9 agosto 2000 dalla copertina del romanzo \"Holy Wood\" e da una immagine sonora di \"The Love Song\" il giorno seguente.\nIl 25 agosto 2000 distribu\u00ec tre tracce \u2014 \"Burning Flag\", \"Cruci-Fiction in Space\" e \"The Love Song\" \u2014 in download digitale dal loro sito ufficiale. Poi, la band si spost\u00f2 nel Regno Unito per eseguire \"Disposable Teens\" il 12 ottobre 2000 a \"Top of the Pops\" su BBC One. Verso la fine del mese, il 27 ottobre 2000, la band inizi\u00f2 il \"Guns, God and Governemt Tour\" mondiale. Estratti video e fotografie dallo show d'inaugurazione al Minneapolis Orpheum Theatre e al Milwaukee Eagles Ballroom furono pubblicate sul sito della band il 2 novembre 2000, e includevano le performance di \"Disposable Teens\" e \"The Fight Song\".\nIl 1\u00ba novembre 2000, la divisione inglese della Nothing/Interscope lanci\u00f2 un concorso che dur\u00f2 fino al 13 novembre 2000, per promuovere sia l'uscita dell'album che il lancio della versione inglese del sito ufficiale della band. Il concorso invitava i fan a visitare il sito ogni giorno per trovare tracce nascoste che portavano a un messaggio annesso all'album. I fan che riuscirono a risolvere l'enigma ricevettero un download esclusivo e furono inseriti in un'estrazione per vincere un viaggio di una settimana a Hollywood, durante il quale avrebbero incontrato Manson in persona.\nPi\u00f9 avanti, a met\u00e0 2001, la Universal Music Group fu criticata per aver diffuso spot che promuovevano l'album nel programma di MTV \"Total Request Live\". Manson disse di avere il sospetto che il senatore Joseph Lieberman, allora candidato alla vice-presidenza per i Democratici, avesse qualcosa a che fare con la vicenda. Ai tempi infatti, il senatore aveva appena presentato un disegno di legge al Congresso degli Stati Uniti d'America chiamato \"The Media Marketing Accountability Act\", che voleva imporre penali al pari di crimini contro l'industria dell'intrattenimento che distribuisse materiale violento e sessualmente esplicito a minori. La proposta di legge derivava dalla pubblicazione della Federal Trade Commission che Lieberman, insieme ai senatori Brownback e Hatch, richiesero all'allora Presidente degli Stati Uniti d'America Bill Clinton il 4 maggio 1999 come Commissione del Senato USA su Commercio, Scienza e Trasporti, riguardante le modalit\u00e0 di vendita ai minori da parte dell'industria dell'intrattenimento.\nDistribuzione.\nIl 29 febbraio 2000, Manson conferm\u00f2 che l'album era sulla strada giusta per essere commercializzato entro la \u00abfine del 2000\u00bb. Il 2 agosto, il cantante annunci\u00f2 attraverso il sito ufficiale che la pubblicazione era stata pianificata per il 24 ottobre sotto etichetta Nothing/Interscope. L'annuncio fu accompagnato da una prima bozza della lista tracce, elencate disordinatamente. La settimana successiva, iniziarono ad apparire sul sito delle anteprime settimanali sulle nuove canzoni e sull'artwork, cos\u00ec che i fan potessero \u00abvederlo e sentirlo prima che qualcuno lo possa averlo inappropriatamente e senza il nostro permesso\u00bb. Manson parl\u00f2 anche del suo desiderio che il sito potesse \u00abessere un posto dove i veri fan possono trovare quello che stanno cercando invece di doverlo cercare con metodi inappropriati\u00bb. Il 25 agosto 2000 fu pubblicata la lista canzoni definitiva del nuovo album.\nIl 18 settembre 2000, Manson chiar\u00ec in un video di nove minuti postato sul sito ufficiale, che l'uscita statunitense dell'album era stata posticipata alla data finale del 14 novembre. Conferm\u00f2 anche che il primo singolo estratto dall'album sarebbe stato \"Disposable Teens\". Divenne poi noto che il posticipo della data di pubblicazione fu necessario per affinare il disco durante la fase finale di missaggio. Nel Regno Unito, l'album fu pubblicato il 13 novembre 2000.\nLa sera del 14 novembre 2000 Manson, Ramirez e John 5 si presero una breve pausa dal tour per celebrare il lancio del nuovo album con una breve esibizione acustica al night club \"Saci\" di New York. I biglietti per l'evento furono distribuiti attraverso concorsi radiofonici, attraverso il sito della band e ai primi cento che comprarono l'album al negozio \"Tower Records\" di New York, a Broadway Avenue. L'esibizione comprese quattro canzoni tra cui le reinterpretazioni di \"Working Class Hero\" di John Lennon e di \"Suicide Is Painless\" di Johnny Mandel, sigla della serie televisiva \"M*A*S*H\". Manson disse che quest'ultima canzone era \u00abmolto pi\u00f9 deprimente di qualsiasi altra cosa possa aver scritto io\u00bb. Il giorno dopo, presenzi\u00f2 a \"Total Request Live\" su MTV in un segmento intitolato \"Mothers Against Marilyn Manson\" (\"Le madri contro Marilyn Manson\"). La band suon\u00f2 poi il primo singolo alla festa di MTV per il nuovo anno, insieme ad una reinterpretazione di \"Surrender\" dei Cheap Trick, e ancora l'8 gennaio 2001 agli American Music Awards del 2001.\nSingoli.\nTre singoli furono estratti dall'album, i primi due in tre diverse versioni ciascuno. Il primo singolo, \"Disposable Teens\", debutt\u00f2 con il relativo videoclip diretto da Samuel Bayer a \"Total Request Live\" il 25 ottobre 2000 per trainare le vendite dell'album in arrivo. Le settimane seguenti, il singolo fu stampato e distribuito attraverso due EP diversi. La prima versione, intitolata \"Disposable Teens, Pt.1\", fu pubblicata nel Regno Unito il 6 novembre 2000 e contiene la reinterpretazione di \"Working Class Hero\". La seconda versione, intitolata \"Disposable Teens, Pt.2\" fu invece pubblicata il 14 novembre seguente e contiene la reinterpretazione di \"Five to One\" dei Doors. Questa versione fu pubblicata anche in formato vinile da 12\".\nIl secondo singolo, \"The Fight Song\", fu pubblicato a sua volta in tre versioni differenti. La prima, intitolata \"The Fight Song, Pt.1\" fu pubblicata il 19 gennaio 2001 nel Regno Unito e il 29 gennaio negli Stati Uniti. \"The Fight Song Pt.1\" fu commercializzato anche come vinile da 12\" il 12 febbraio nel Regno Unito. Entrambe le versioni contengono un remix a opera di Joey Jordison della band heavy metal degli Slipknot. La seconda versione, intitolata \"The Fight Song, Pt.2\", fu pubblicata il 2 febbraio 2001 negli Stati Uniti e il 6 marzo successivo nel Regno Unito. Il videoclip fu diretto da W.I.Z. e gener\u00f2 qualche controversia a causa della sua violenta rappresentazione di una partita di football americano tra rappresentanti del movimento gotico e atleti, binomio che da alcuni fu interpretato come un \"richiamo\" alla vicenda della Columbine. Manson mise a tacere queste affermazioni, dicendo \u00abLe persone vogliono [ficcarci dentro] ci\u00f2 [...] che le aiuta a vendere giornali o [...] scrivere titoli\u00bb, aggiungendo che \u00abla critica \u00e8 il mio lavoro\u00bb.\nGi\u00e0 il 10 febbraio 2001 Manson annunci\u00f2 che \"The Nobodies\" sarebbe stato il terzo singolo estratto dall'album. Il relativo videoclip musicale fu diretto da Paul Fedor e presentato in anteprima su MTV nel mese di giugno 2001. Originariamente, Manson si disse interessato a girare il videoclip in Russia \u00abperch\u00e9 l'atmosfera, la desolazione, la freddezza e l'architettura calzerebbero a pennello con la canzone\u00bb. Un altro progetto iniziale prevedeva il coinvolgimento della serie televisiva \"Jackass\" di MTV, data l'inclusione del brano nella colonna sonora dello show. In ogni caso, l'idea fu abbandonata dopo che lo show attir\u00f2 su di s\u00e9 le critiche negative del senatore Joseph Lieberman. Il terzo singolo fu distribuito in formato fisico negli Stati Uniti d'America quattro mesi pi\u00f9 avanti, il 6 ottobre 2001. Una versione remixata del brano appare nel film \"La vera storia di Jack lo squartatore - From Hell\" del 2001, con Johnny Depp.\nCopertina e confezione.\nL'artwork dell'album \u00e8 stato concepito da P.R. Brown e Marilyn Manson. Manson inizi\u00f2 a concettualizzarlo gi\u00e0 quando cominci\u00f2 a scrivere le canzoni del disco, e sia Brown che Manson lavorarono in tandem per realizzare le grafiche appena decisero che \u00abpiuttosto che far fare il lavoro a un fotografo o a un outsider, impareremo a farlo noi stessi\u00bb. Contiene molti elementi dell'alchimia e dei tarocchi.\nL'album utilizza il simbolo del pianeta Mercurio come logo identificativo, utilizzato comunemente nell'alchimia. Spiegando la sua relazione con i concetti dell'album, Manson disse che \u00abrappresenta sia l'androgino che la prima materia, che \u00e8 associata ad Adam, il primo uomo\u00bb.\nManson commission\u00f2 anche un set di quattordici carte dei tarocchi del gruppo degli Arcani maggiori ridisegnate, basate sul mazzo di Rider-Waite. Spieg\u00f2 che il suo interesse verso i tarocchi era pi\u00f9 fondato sulla sua attrazione verso il loro simbolismo che non sull'idea della divinazione. Le carte dipingono ogni componente della band in un immaginario surreale. Ognuna di esse \u00e8 stata reinterpretata per riflettere l'iconografia di \"Holy Wood\". Ad esempio, l'Imperatore \u00e8 mostrato con gambe protesiche e con un fucile, seduto su una sedia a rotelle di fronte a una bandiera americana, il Matto \u00e8 rappresentato mentre cammina gi\u00f9 da un dirupo con immagini confuse di Jacqueline Kennedy Onassis e un poster promozionale di JFK sullo sfondo, mentre la Giustizia ha sulla sua bilancia una Bibbia e un cervello. Il libretto dell'album contiene nove di queste carte: Il Bagatto, Il Diavolo, L'Imperatore, L'Eremita, Il Matto, La Giustizia, La Papessa, La Morte e Il Papa. Le carte rimaste escluse sono La Stella, Il Mondo, La Torre e L'Appeso.\nLa copertina di \"Holy Wood\" ritrae Manson come un Cristo crocifisso, con la mandibola assente in segno di critica sia verso la censura, sia verso l'ossessione dell'America per i martiri mediatici. Si tratta di una versione \"tagliata\" della carta dell'Appeso. Il tipo di carattere utilizzato per le scritte \u00e8 lo stesso utilizzato nel 1960 per il logo di Disney World. Manson motiv\u00f2 la sua scelta per la copertina dicendo \u00abPenso sia pi\u00f9 offensivo per i cristiani che io dica 'Credo nella storia di Cristo e mi piacciono le immagini che voi presentate, ma per motivi diversi dai vostri'. Ho dato loro la mia personale interpretazione, che \u00e8 pi\u00f9 offensiva di 'Antichrist Superstar', e la svaluta completamente. Convertir\u00f2 un branco di ragazzi nella Cristianit\u00e0 alla mia personale, malata e bizzarra maniera\u00bb.\nLa copertina gener\u00f2 controversie al momento dell'uscita e fu necessario aggiungere uno slipcase in cartoncino con un'immagine diversa a causa del rifiuto di alcuni rivenditori di esporre l'album con la copertina originale. Un pastore di Memphis, in Tennessee, minacci\u00f2 addirittura di iniziare uno sciopero della fame se il disco non fosse stato rimosso dagli scaffali. Manson descrisse le loro azioni come tentativi di censura e afferm\u00f2 \u00abla cosa ironica \u00e8 che il mio scopo con la foto sull'album era quello di mostrare alle persone che la crocifissione di Cristo \u00e8, effettivamente, un'immagine violenta. La mia mascella manca come simbolo di questa vera e propria forma di censura. Ma questo non mi fotte tanto quanto invece mi soddisfa, perch\u00e9 quelli offesi dalla copertina del mio album hanno confermato con successo la mia teoria\u00bb. Per questo motivo, il sito \"Gigwise.com\" inser\u00ec la copertina di \"Holy Wood\" al 16\u00ba posto nella loro classifica delle \u00ab50 copertine di album pi\u00f9 controverse di tutti i tempi!\u00bb.\nFormati.\n\"Holy Wood (In the Shadow of the Valley of Death)\" \u00e8 stato commercializzato in tre formati fisici. La custodia CD standard contiene un solo disco interattivo, un particolare libretto pieghevole e uno \"slipcase\" esterno in cartoncino. La versione limitata del Regno Unito contiene come bonus track la versione acustica di \"The Nobodies\" mentre la versione limitata giapponese contiene la bonus track inglese e anche una versione live del brano \"Mechanical Animals\". Universal Music Japan distribu\u00ec una versione originale rimasterizzata del disco il 3 dicembre 2008 in Super High Material CD, e una versione limitata celebrativa nel 2010 per il decimo compleanno dell'album. La versione LP in vinile fu stampata su due dischi neri, contenuti in una custodia pieghevole in cartoncino. La versione in musicassetta contiene una sola cassetta, un libretto pieghevole e uno \"slipcase\" esterno in cartoncino. Il portale Amazon.com ha anche in catalogo una versione digitale dell'album in formato MP3 dal 14 novembre 2000.\nAccoglienza.\nCritica.\n\"Holy Wood\" ricevette pareri positivi dalla maggior parte dei critici musicali. A Metacritic, che assegna un punteggio standard fino a cento punti in base a recensioni di famosi critici, l'album ha ricevuto un punteggio medio di 72 punti su 14 recensioni, che indica \u00abrecensioni generalmente favorevoli\u00bb. Katherine Turman di Amazon disse canzonatoria che \u00abl'impatto del piano musicale sovversivo di Marilyn Manson \u00e8 pallido, e ci\u00f2 che resta \u00e8 un artista provocatorio e talentuoso che scrive canzoni toccanti, potenti e, s\u00ec, controverse [...] 'Holy Wood' \u00e8 una dichiarazione musicalmente varia e potente, intelligente, dinamica e dalle mille facce, con infinito charme che risulta evidente all'ascoltatore sintonizzato\u00bb. Stephen Thomas Erlewine di allMusic lo elogi\u00f2 come \u00abl'album definitivo di Marilyn Manson, dato che \u00e8 melodioso E abrasivo\u00bb. Si compliment\u00f2 con la band specificamente per aver \u00abdimostrato [come] mescolare l'ombreggiatura sonora sottile e delicata di 'Mechanical Animals' con il minaccioso metallicismo neo-industriale di 'Antichrist [Superstar]' \u00bb e disse che \u00abla maggior parte del suo charme sta nell'attenzione meticolosa e perfetta di Manson per i dettagli [...] c'\u00e8 molto impegno, 'Holy Wood' risulta essere un album pi\u00f9 forte e consistente di qualsiasi altro suo lavoro. Se c'\u00e8 un problema, \u00e8 che lo shock rock di Manson sembra un po' antiquato nel 2000 [... Comunque,] \u00e8 per merito di Warner [il frontman dei Marilyn Manson] come artista che 'Holy Wood' funziona in ogni caso\u00bb.\nBarry Walters di \"Rolling Stone\" disse \u00abla band fa vero rock: \u00e8 un solco malefico che rimpolpa le lamentele usuali del frontman con un'esilarante spavalderia che \u00e8 l'essenza del rock and roll\u00bb. \"LA Weekly\" fu similmente impressionato, e sottoline\u00f2 che \u00abquasi tutte [le canzoni] contengono un cambio di accordi a scoppio ritardato o un'overdose testuale o un bridge che fa saltare il cervello, e saranno terrorizzanti in concerto\u00bb. Christopher Scapelliti, editore di \"Revolver Magazine\", fu invece pi\u00f9 impressionato dalla seriet\u00e0 del disco, e afferm\u00f2 che \u00abper tutta la durata delle melodie temperate e del pandemonio ubriaco di 'Holy Wood', ci\u00f2 che salta fuori pi\u00f9 forte non \u00e8 la musica, ma il senso di sofferenza espresso nei testi di Manson. Come la Plastic Ono Band, essenziale debutto di John Lennon da solista, 'Holy Wood' urla con una furia primitiva che \u00e8 evidente anche nei momenti pi\u00f9 tranquilli\u00bb. Secondo \"Billboard Magazine\", l'album dimostra che Manson era \u00abuno dei pi\u00f9 dotati cantanti rock al giorno d'oggi\u00bb.\nAltri critici trovarono difetti nell'album. \"Drowned in Sound\", che assegna un punteggio massimo di dieci punti, diede all'album il punteggio massimo, precisando per\u00f2 che \u00abci sono alcune critiche che si possono rivolgere al modo di fare di Marilyn Manson: troppa solita roba, troppe posizioni filosofiche, troppi slogan. In ogni caso, ci\u00f2 di cui tutto questo ha bisogno per arrivare alla perfezione \u00e8 qualche minuto ritagliato dal tempo di durata [del disco ... e] dal punto di vista dei testi, dice effettivamente cose intelligenti una volta per tutte e musicalmente ha molte pi\u00f9 variazioni e possibilit\u00e0 di tutti i Limp Bizkit del mondo\u00bb. \"PopMatters\" conferm\u00f2 e aggiunse che \u00abla pecca centrale di 'Holy Wood' \u00e8 che la potenza del suo messaggio, importante e provocatorio, \u00e8 annacquato dalle sue pretese artistiche. Se 'Holy Wood' \u00e8 spesso toccante, sarebbe stato un album migliore se fosse stato pi\u00f9 corto e avesse affrontato il suo tema cardine direttamente, invece di farlo velatamente attraverso la forma del 'concept album' \u00bb. Robert Hilburn del \"Los Angeles Times\" fu deluso dal fatto che \"Holy Wood\" non fu all'altezza della \u00abpromessa di 'Mechanical Animals' \u00bb. In netto contrasto con Erlewine, vide l'unione degli stili musicali di \"Antichrist Superstar\" e \"Mechanical Animals\" come una confusione della band su \u00abdove cambiare [musicalmente], come se non fossero sicuri di quale sia la giusta mossa commerciale in un mondo rock in cui la fanno da padrone i Limp Bizkit ed Eminem\u00bb. Concluse dicendo che \u00abquesta \u00e8 musica che suona accettabile in radio, ma si sbriciola sotto esame\u00bb.\nJoshua Klein di \"The A.V. Club\", d'altro canto, si disse completamente non convinto del disco e sottoline\u00f2 che \u00abquesta sorta di agit-prop \u00e8 del tutto prevedibile, e Manson sarebbe riuscito a creare shock con le sue buffonate solo se il cantante avesse effettivamente dimostrato un qualsiasi potere sui suoi seguaci. Qui sembra in trance provocata dai suoi stessi poteri, il che potrebbe essere il motivo per cui la sua oscura visione del mondo appare infondata persino se offre ganci appuntiti per cui altri ucciderebbero\u00bb.\nVendite.\nDal momento che le prime critiche nei confronti di \"Holy Wood\" furono meno positive di quelle mosse nei confronti dell'album precedente della band, \"Mechanical Animals\", molti critici e rivenditori si chiesero se la band era ancora in grado di ricevere interesse nella scena musicale dei primi anni duemila. Le proiezioni di vendita di Best Buy nel 2000 dicevano che l'album avrebbe venduto circa 150.000 copie negli Stati Uniti durante la prima settimana di presenza nei negozi, quindi meno delle 223.000 copie vendute da \"Mechanical Animals\" nella sua prima settimana. Negli Stati Uniti, l'album debutt\u00f2 alla posizione numero 13 della Billboard 200 con 117.000 copie vendute durante la prima settimana, rivelandosi inizialmente un fallimento commerciale. Performance deludenti continuarono a perseguitare l'album, tanto che nella seconda settimana perse ben 47 posizioni e riusc\u00ec a malapena a restare in Top 60, piazzandosi al 60\u00ba posto. La caduta libera dell'album si ridimension\u00f2 dalla terza settimana, in cui era al 76\u00ba posto, ma continu\u00f2 inesorabilmente, e la quarta settimana usc\u00ec dalla Top 100 piazzandosi al 101\u00ba posto. L'album termin\u00f2 l'anno 2000 al 133\u00ba posto, con la conseguente uscita dalla Top 130.\nNella prima settimana del 2001, \"Holy Wood\" rimase nella Top 140 dopo aver perso altre sette posizioni. In ogni caso, la seconda settimana del 2001 l'album riusc\u00ec a risalire di 47 posizioni, tornando nella Top 100 e posizionandosi al 93\u00ba posto nella settimana dal 13 al 23 gennaio. Non ci rimase per\u00f2 molto a lungo: la settimana successiva ricadde al 113\u00ba posto. Da allora, il disco perse 17 posizioni prima, altre 13 dopo, e infine altre 27, andando a finire alla posizione numero 170. Alla dodicesima settimana di presenza in classifica, il disco si trovava in 182\u00aa posizione, che fu seguita la settimana successiva dalla 195\u00aa posizione, quella pi\u00f9 bassa prima di uscire definitivamente dalla classifica il 3 marzo 2001.\nIn totale, l'album rimase in classifica solamente per 13 settimane consecutive, diventando il disco della band con meno settimane consecutive in classifica e restando tale fino all'uscita di \"The High End of Low\" nel 2009. Fu anche completamente messo in ombra dai suoi dischi \"fratelli\" \"Antichrist Superstar\" e \"Mechanical Animals\", che restarono in classifica rispettivamente per 52 e 33 settimane consecutive. Le vendite dell'album non furono rosee, e pertanto ci vollero ben tre anni prima di ricevere il disco d'oro dalla RIAA nel marzo 2003 per aver venduto 500.000 copie negli Stati Uniti. Nel Regno Unito l'album raggiunse come massima posizione in classifica il 23\u00ba posto. Nonostante tutto ci\u00f2, al 2011 l'album ha venduto oltre 9 milioni di copie in tutto il mondo, e risulta essere uno dei lavori pi\u00f9 di successo tra tutti quelli realizzati dalla band.\nDiciassette mesi dopo l'uscita di \"Holy Wood (In the Shadow of the Valley of Death)\", Manson comment\u00f2 le deludenti vendite statunitensi del disco. Attribu\u00ec l'insuccesso commerciale al clima musicale del momento, ma sostenne che non and\u00f2 neanche male in confronto ad altri album rock contemporanei. Afferm\u00f2 inoltre che le vendite della band in territorio statunitense solitamente vanno da uno a due milioni di copie, \u00abe se vendo meno di quello non penso sia un disastro tanto quanto se invece fossi abituato a vendere sette o otto milioni di dischi e poi andare avanti a venderne solo mezzo milione. Quindi non c'\u00e8 nessuna delusione per me\u00bb.\nPremi.\nNel 2001 \"Kerrang!\" premi\u00f2 \"Holy Wood\" come \"Miglior Album\" dell'anno ai Kerrang! Awards. Durante la cerimonia, al Royal Lancaster Hotel di Londra, Manson comment\u00f2 beffardo \u00ab[non c'\u00e8] niente di meglio di una bella sparatoria scolastica per ispirare un disco\u00bb quando ritir\u00f2 il premio.\n\"Kerrang!\" inser\u00ec \"Holy Wood\" al nono posto nella loro classifica dei migliori album dell'anno 2000. La rivista britannica \"NME\" inser\u00ec l'album al 34\u00ba posto nella classifica dei 50 migliori album del 2000, nella serie \"Un decennio in musica\", definendolo \u00abUn concentrato di slogan per chi non ha diritti, che tormenta addirittura l'Estrema destra americana per la sua validit\u00e0\u00bb. Il disco si posizion\u00f2 30\u00ba nella Top 50 della critica e 9\u00ba secondo il sondaggio del popolo della rivista musicale tedesca \"Musik Express/Sounds\" sugli album del 2000. L'edizione francese della rivista inglese \"Rock Sound\" piazz\u00f2 \"Holy Wood\" al 15\u00ba posto in Le choix de la r\u00e9daction (\"La scelta della redazione\") e al 5\u00ba posto in Le choix des lecteurs (\u00abLa scelta dei lettori\u00bb) della loro Choix des critiques (\"Scelta della critica\") per gli album dell'anno 2000. Anche la rivista inglese \"Record Collector\" inser\u00ec l'album tra i migliori del 2000.\nEredit\u00e0.\nIl 10 novembre 2010, \"Kerrang!\" ha pubblicato un articolo commemorativo sull'album per i dieci anni dall'uscita, intitolato \"Screaming for Vengeance\" (\"Urlando vendetta\") in cui definirono l'album come \u00abL'ora migliore di Manson [...] Dieci anni dopo, non si \u00e8 ancora visto un altro attacco cos\u00ec eloquente e violento nei confronti dei media e della cultura mainstream come quella di Manson con 'Holy Wood' [... \u00c8 un lavoro] ancora causticamente rilevante oggi [...] confrontato con i suoi contemporanei, le idee di Manson si rizzavano con intelligenza che pochi potevano vantare\u00bb. L'articolo continuava dicendo \u00ab[...] forse \u00e8 dove 'Holy Wood' ha raggiunto il suo pi\u00f9 grande successo. Nel riflettere l'attenzione che fu riservata a lui [Manson] di nuovo sui media, che hanno reagito esattamente come lui sapeva che avrebbero fatto: minacciando e mostrando le loro ineguatezze [...] La cosa vergognosa in tutto ci\u00f2, comunque, \u00e8 che pochissimo \u00e8 cambiato. Il fatto che l'album sia ancora cos\u00ec vero oggi rivela che ha fallito nel suo intento di cambiare gli atteggiamenti. Il fatto che l'album esista, comunque, fa onore ad un uomo che si \u00e8 rifiutato di sedersi e incassare le accuse, e se n'\u00e8 invece uscito pieno d'energia\u00bb.\n\"Guns, God and Government Tour\".\nPer supportare la commercializzazione del disco, tre giorni prima della data di pubblicazione dell'album, inizialmente programmata e 17 giorni prima del lancio effettivo, la band si imbarc\u00f2 in un \"tour\" mondiale intitolato \"Guns, God and Government Tour\". Iniziato il 27 ottobre 2000 e terminato il 2 settembre 2001, il \"tour\" fu composto da sei \"trance\" comprendenti Eurasia, Giappone e Nord America per un totale di 107 spettacoli eseguiti su un totale di 109 pianificati. Come abitudine della band, i concerti furono molto teatrali con una durata media per concerto di 1 ora e 40 minuti, e il palco pregno di simboli comunisti, religiosi e del \"celebritarianesimo\". Manson cambi\u00f2 pi\u00f9 volte costume durante le varie parti dei concerti: l'assortimento comprendeva un abito da vescovo completo di mitra (spesso confuso per abito papale); un costume fatto con parti anatomiche di animali imbalsamati (per esempio una controspallina fatta con la coda di un cavallo, una maglietta fatta con teste di capra e spine dorsali di struzzo); il suo classico costume composto da corsetto di pelle nera, tanga e giarrettiera; un elaborato costume da Legionario romano completo di galea; un copricapo da poliziotto delle SS di grado Allgemeine; un cappotto di pelliccia bianco e nero; e una gigantesca gonna conica che lo portava all'altezza di 12 metri (40 piedi) da terra.\nAltro fattore consueto per la band sono le costanti controversie legate ai loro tour. Notevole in questo tour fu la data dell'Ozzfest, dato che fu la prima performance della band a Denver (il 22 giugno 2001 al Mile High Stadium) dopo il massacro della Columbine High School nella vicinissima Littleton. Dopo un iniziale tira e molla, causato da conflitti con le altre date del tour, la band modific\u00f2 i propri piani per riuscire a tenere la data di Denver. La decisione della band incontr\u00f2 forte resistenza da parte dei gruppi conservatori e Manson stesso ricevette numerose minacce di morte e richiami perch\u00e9 annullasse quella data. Un gruppo di capi di chiese e famiglie, in relazione con la Columbine, formarono un'organizzazione apposita per opporsi allo show, chiamata Citizens for Peace and Respect, che ebbe il supporto del Governatore del Colorado Bill Owens e del deputato Tom Tancredo. Sul loro sito, i due affermarono che la band \u00abpromuove odio, violenza, morte, suicidio, utilizzo di droghe, e le attitudini ed azioni dei killer della Columbine\u00bb. Manson rispose dicendo:\nLo show di Denver forn\u00ec anche l'input per l'intervista a Manson sul clima di paura e la cultura delle armi in America nel documentario \"Bowling for Columbine\" di Michael Moore del 2002. Quando Moore chiese a Manson cosa avrebbe detto se avesse avuto l'opportunit\u00e0 di parlare agli studenti della Columbine High School, lui rispose \u00abNon avrei detto una sola parola. Avrei ascoltato cosa hanno da dire, ed \u00e8 ci\u00f2 che nessuno ha fatto\u00bb.\nFurono realizzati due film con le registrazioni del \"tour\" mondiale. Il DVD \"Guns, God and Government\" fu pubblicato il 29 ottobre 2002 dalla Eagle Rock Entertainment e include materiale tratto dai concerti tenuti a Los Angeles, in Europa, in Russia e in Giappone. Include anche un \"dietro le quinte\" di 30 minuti intitolato \"The Death Parade\", che vede la presenza di Ozzy Osbourne ed Eminem nelle vesti di ospiti speciali. Sette anni dopo, questo DVD fu seguito da \"Guns, God and Government \u2014 Live in L.A.\" commercializzato come Blu-ray dalla Eagle Rock Entertainment il 17 novembre 2009, che contiene tutte e sedici le canzoni eseguite nella data di Los Angeles.\nTracce.\nTesti di Manson.\nA: In the Shadow\nD: The Androgyne\nA: Of Red Earth\nM: The Fallen"}
{"id": "635302", "revid": "767487", "url": "https://it.wikipedia.org/wiki?curid=635302", "title": "Mauro Picotto", "text": "Biografia.\nNasce a Cavour, una cittadina nell'odierna citt\u00e0 metropolitana di Torino, da una famiglia di proprietari di cave. Fa il dj dal 1985 e nel 1989 vince la gara DMC organizzata su Italia 1. Inizia la sua carriera di dj internazionale con il progetto R.A.F. nel 1991. Negli anni novanta sar\u00e0 uno dei dj italiani pi\u00f9 in auge nell'ambito della techno, soprattutto con i progetti del produttore discografico di Media Records Gianfranco Bortolotti.\nHa lavorato con molti esponenti della musica dance, tra cui Gigi D'Agostino. Una delle loro collaborazioni \u00e8 sfociata nel disco \"Angel Symphony\" del 1996, caratterizzato da un beat progressive trance o, scendendo nello specifico, mediterranean progressive.\nDel 2000 \u00e8 il brano \"Komodo (Save a Soul)\", che include una campionatura da \"Sweet Lullaby\" dei Deep Forest. Nel 2002 esce l'album \"The Others\". Nel 2005 si stacca dalla Media Records per fondare la sua etichetta, la \"Alchemy\". Attualmente la \"Alchemy\" conta al suo seguito artisti come Adam Beyer, Danilo Vigorito, Gabry Fasano e molti altri DJs che suonano techno."}
{"id": "635308", "revid": "591237", "url": "https://it.wikipedia.org/wiki?curid=635308", "title": "Testimoni di Geova", "text": "I Testimoni di Geova sono un movimento religioso cristiano, teocratico, millenarista e restaurazionista; originariamente denominati \"Studenti Biblici\", derivano dalla congregazione di un gruppo di studenti della Bibbia fondata nel 1870 in Pennsylvania da Charles Taze Russell, e sostengono di praticare il ripristinato cristianesimo delle origini. Secondo un rapporto dell'organo collegiale che dirige l'organizzazione, il Corpo direttivo, al 2021 sono 8.686.980 i Testimoni di Geova attivi in tutto il mondo.\nDenominazione.\nIn origine i testimoni di Geova erano noti come \"Studenti Biblici\".\nIl nome attuale fu adottato ufficialmente il 26 luglio 1931 all'assemblea svoltasi a Columbus, durante la quale Joseph Franklin Rutherford, secondo presidente della Watchtower Society, pronunci\u00f2 il discorso \"Il regno, la speranza per il mondo\", con l'accettazione della risoluzione \"Un nuovo nome\", nella quale si dichiarava: \"Desideriamo essere conosciuti e chiamati con il nome, cio\u00e8, testimoni di Geova\".\nLa scelta di quel nome si ispirava a Isaia , passo che, nella traduzione del Nuovo Mondo delle Sacre Scritture edizione 2017, recita:\nIl nome \"Geova\" \u00e8 la resa italiana del tetragramma biblico, la sequenza di lettere che compongono il nome del dio giudaico-cristiano, con l'aggiunta delle vocali di \"Adonai\".\nOccorre precisare che la corretta pronuncia del nome di Dio (\u05d9\u05d4\u05d5\u05d4, YHWH), contenuto nel solo testo ebraico 6.827 volte, non si conosce e nel corso dei secoli \u00e8 andata perduta. La ragione di ci\u00f2 va individuata nell'atteggiamento degli scribi e dei Masoreti, i quali temevano che l'uso del nome proprio di Dio comportasse la violazione del divieto biblico di nominare il nome di Dio invano; pertanto evitarono di utilizzarlo, sostituendolo con il termine \"Signore\". Il nome \"Geova\" d'altronde, pur vantando un uso addirittura antecedente alla fondazione del movimento dei Testimoni di Geova ad esempio presso i teologi medioevali non rappresenta neppure per i testimoni l'esatta pronuncia del nome di Dio. Questi affermano che, allo stesso modo in cui non ci si astiene dal pronunciare il nome di Ges\u00f9, bench\u00e9 non se ne conosca l'esatta pronuncia, il non sapere quale sia la giusta vocalizzazione del nome divino non autorizza a non usarlo. Per essi l'uso del nome di Dio ha valenza teologica per identificare e santificare il Dio della Bibbia; l'importante per loro \u00e8 che tale nome sia usato e conosciuto nella propria lingua e per questo accettano l'uso del termine \"Geova\" pur non conoscendo la pronuncia sicura. Ci\u00f2 che, in effetti, pi\u00f9 conta per i testimoni di Geova \u00e8 il significato del nome divino stesso, come pure le sue profonde implicazioni, ovvero che, come afferma la Bibbia in Esodo 3:14, 15, Dio \u00e8 in grado di divenire qualunque cosa sia necessario affinch\u00e9 si adempia il suo proposito di rivendicazione della sua sovranit\u00e0 universale e di salvezza per l'umanit\u00e0.\nStoria.\nFondazione e crescita.\nIl Movimento Studenti della Bibbia \u00e8 stato fondato da Charles Taze Russell nel 1870 in Pennsylvania nella zona detta \"Burned-over District\" nel XIX secolo, dove ebbero luogo le rinascite religiose e la formazione di nuovi movimenti religiosi del Secondo Grande Risveglio. Russell form\u00f2 con pochi conoscenti di Pittsburgh e di Allegheny, fra cui il padre, un gruppo di studio della Bibbia, i cui membri vennero chiamati in seguito \"Studenti Biblici\".\nL'inizio del movimento segu\u00ec ad un periodo di crisi spirituale di Russell, il quale era stato educato alla religione presbiteriana dai genitori, ma si era unito successivamente alla Chiesa congregazionalista.\nEgli, non riuscendo a conciliare l'insegnamento del tormento eterno predicato da tutte le chiese dell'epoca con la descrizione della Bibbia di un Dio amorevole, stava perdendo la fede.\nUna predica di Jonas Wendell, ministro della Chiesa cristiana avventista di George Storrs, lo aiut\u00f2 a superare tale crisi, ristabilendo in lui la fede nell'ispirazione divina della Bibbia.\nConvinto della necessit\u00e0 di studiare la Bibbia in quanto unica fonte riportante la parola di Dio, e convinto che nessuna delle religioni esistenti fosse depositaria della verit\u00e0, ma che ognuna fosse partecipe di una sua parte, nel 1870 fond\u00f2 il movimento da cui sarebbero derivati gli attuali Testimoni di Geova, adottando la Bibbia come unico libro di testo per le loro credenze.\nRussel collabor\u00f2 con l'avventista Nelson H. Barbour, direttore della rivista \"Herald of the Morning\" di Rochester e membro della Chiesa cristiana avventista di George Storrs, che finanzi\u00f2, in qualit\u00e0 di condirettore per via di alcune comunanze di vedute religiose, nella pubblicazione del libro \"Three Worlds, and the Harvest of This World\" nel quale si esponeva un dettagliato parallelo tra le forme di governo succedutesi a Roma nel corso dei secoli e quanto riportato nelle profezie bibliche degli ultimi tempi. Nel luglio 1879, a seguito di disaccordi dottrinali sul riscatto di Cristo,\nsi dissoci\u00f2 e fond\u00f2 una propria rivista, la \"Zion's Watch Tower and herald of Christ's presence\" (in italiano \"La Torre di Guardia di Sion ed araldo della presenza di Cristo\"), iniziando un'opera di divulgazione delle sue dottrine che ebbe eco anche in Canada ed in Inghilterra. Russell ne fu direttore ed editore e fu aiutato da cinque collaboratori. Del primo numero furono stampate 6000 copie.\nNel 1884 fond\u00f2 una societ\u00e0 per la pubblicazione dei suoi scritti, la \"Zion's Watch Tower Tract Society\" (\"Societ\u00e0 del libro della Torre di Guardia di Sion\"), in conformit\u00e0 alla legge sugli enti non lucrativi del Commonwealth di Pennsylvania e, nel 1914, la \"International Bible Students Association\". Russel fu presidente della societ\u00e0, la moglie ne fu segretaria; ad essi si aggiunsero un vice presidente e 7 direttori.\nVerso la fine degli anni novanta del XIX secolo l'attivit\u00e0 di evangelizzazione e di promozione della congregazione inizi\u00f2 ad essere perseguita anche attraverso assemblee pubbliche, mentre dall'inizio del XX secolo ebbe eco anche su molti quotidiani americani, canadesi ed inglesi del tempo, che pubblicarono regolarmente i sermoni di Russell. Secondo le fonti ufficiali del movimento nel 1913, tramite 2000 giornali, i sermoni di Russell raggiunsero quindici milioni di lettori. In poco tempo, come rileva anche il CESNUR, \"Russell divent\u00f2 uno dei pi\u00f9 noti predicatori degli Stati Uniti\"\nNel 1912 gli studenti biblici produssero un film chiamato \"Fotodramma della Creazione\", un insieme di diapositive e filmati sincronizzati con registrazioni musicali e discorsi incisi su dischi. Nel gennaio 1914 ne venne presentata la \"prima\" a New York e, secondo le fonti dei testimoni, fu visto gratuitamente da circa 9.000.000 di persone.\nAlla morte di Russell, avvenuta nel 1916, gli succedette alla presidenza della Societ\u00e0 Torre di Guardia il giudice Joseph Franklin Rutherford. Rutherford rilanci\u00f2 le profezie bibliche in cui credeva Russell, quindi riorganizz\u00f2 gli studenti biblici per un'opera di predicazione mondiale.\nDopo la morte del fondatore.\nDopo la morte di Russell l'organizzazione divenne sempre pi\u00f9 teocratica e basata sulla nozione di ubbidienza alla volont\u00e0 di Dio e sul fervore missionario.\nNel corso degli anni venti le innovazioni introdotte da Rutherford provocarono la separazione dal movimento di alcuni gruppi, tra cui la Chiesa del Regno di Dio (conosciuta in alcuni paesi come \"Assemblea Filantropica degli Amici dell'Uomo\"), la Chiesa cristiana millenarista e la \"Dawn Bible Students Association\". Alcune delle innovazioni erano legate alla predicazione di casa in casa, che con Rutherford divenne requisito fondamentale per ogni appartenente del gruppo compresi gli \"anziani, \"ovvero coloro i quali avevano compiti di responsabilit\u00e0 all'interno della comunit\u00e0.\nNel 1921 gli Studenti Biblici, attraverso le pubblicazioni \"Watch Tower\", presentarono in modo negativo le vaccinazioni. Solo il 1\u00ba novembre 1953 la Torre di Guardia si espresse sull'argomento, spiegando che la decisione di vaccinarsi \u00e8 una questione personale e non religiosa.\nNel 1925 Rutherford pubblic\u00f2 il libro \"Milioni ora viventi non moriranno mai\": in esso esponeva 477 prove, tratte da personali interpretazioni della Bibbia e della storia, sulla base delle quali sosteneva che il mondo sarebbe presto finito e che a molti in vita sarebbe stata offerta l'opportunit\u00e0 di non morire, ma di entrare nel pacifico governo di Geova.\nTra il 1926 ed il 1927 i testimoni di Geova abbandonarono il formale abito scuro da cerimonia con cui fino ad allora gli oratori della congregazione tenevano discorsi pubblici.\nNel 1927 sulla base dell'interpretazione del testo biblico di Levitico 3:17 ed Atti 15:20,29, iniziarono un percorso esegetico che nel 1945 li porter\u00e0 a definire la propria posizione di rifiuto del sangue sia come cibo infatti non mangiano sanguinacci o cibi preparati con il sangue animale sostenendo che questo era il rifiuto dei cristiani del I secolo come fa rilevare Tertulliano nel suo Apologetico e Marco Minucio Felice in Ottavio,\n, sia nelle trasfusioni.\nDal 1928 cessarono di festeggiare il Natale, ritenuto festa pagana, in quanto derivante dalla festa di Saturno, di Mitra e del Sol Invictus, e ritenuto non indicante il giorno esatto della nascita di Ges\u00f9. Allo stesso modo anche i compleanni non furono pi\u00f9 osservati. Fu inoltre messo in discussione il simbolo con \"croce e corona\", che era stato stampato sulla copertina della Torre di Guardia dal numero di gennaio 1891 e che cess\u00f2 di essere usato nel 1931.\nDal 1930 furono introdotte una serie di rettifiche dottrinali. Fu ribadito che Russell non era lo \"schiavo fedele e discreto\" predetto nel Vangelo di Matteo. Venne affermato che questa profezia era riferita non ad un singolo ma ad un gruppo di persone, ovvero i 144.000 santi descritti nel libro di Rivelazione 7:4 e 14: 1-3 che sarebbero andati in cielo dopo la morte.\nNel 1931, durante un Congresso a Columbus, fu adottato ufficialmente il nome di \"Testimoni di Geova\".\nDal 1933 i testimoni di Geova furono oggetto di persecuzione da parte della Germania nazista. Il loro movimento fu bandito, principalmente a causa del rifiuto di servire nell'esercito - circa 250 furono giustiziati per renitenza alla leva - e di riconoscere lo Stato come suprema autorit\u00e0. Dei circa 25.000-30.000 adepti componenti l'allora comunit\u00e0 tedesca dei testimoni di Geova, diecimila furono arrestati; 1650 di essi (compresi quelli provenienti dai paesi occupati) perirono nei lager e nei campi di sterminio e nelle prigioni naziste. Per essere scarcerati, a differenza di ci\u00f2 che accadde con altri gruppi di internati, i testimoni di Geova potevano firmare un documento di abiura con il quale attestavano di non far pi\u00f9 parte della loro organizzazione, cosa che rifiutarono di fare.\nNel 1935 la \"grande folla\" descritta nel capitolo 7 del libro della Rivelazione fu identificata con coloro che avevano la speranza di vivere per sempre sulla terra: si afferm\u00f2 che, dopo la distruzione totale degli attuali regni terreni, i sopravvissuti al Giudizio e i risorti avrebbero continuato a vivere sulla Terra eternamente in condizioni paradisiache in un mondo perfetto retto da un governo teocratico divino. Durante la celebrazione della Cena del Signore, chiamata \"Commemorazione\", solo i membri scelti per la vita celeste - i 144.000 descritti nel libro di Rivelazione, attualmente circa 8.000 persone in tutto il mondo - avrebbero potuto prendere il pane e il vino. Il ritorno di Israele in Palestina, annunciato da Russell, fu considerato simbolico e non pi\u00f9 letterale.\nDal 1936 adottano l'interpretazione secondo cui Ges\u00f9 fu ucciso non su una croce di legno, bens\u00ec su un albero o palo, ed \u00e8 l'interpretazione che rimase fino ad oggi.\nDal 1942 pubblicarono la \"Bibbia di Re Giacomo\", attualmente la versione pi\u00f9 diffusa nel mondo anglosassone, essendo la versione ufficiale autorizzata dalla Chiesa anglicana. Questa versione in lingua inglese \u00e8 ancora stampata e diffusa fra Testimoni di Geova come opera di comparazione per lo studio delle Scritture.\nNel 1950 fu pubblicata la prima parte (Il Nuovo Testamento) di una loro traduzione biblica ovvero Traduzione del Nuovo Mondo delle Scritture greco-cristiane in inglese e l'opera completa venne pubblicata nel 1961 e successivamente tradotta in italiano. I Testimoni di Geova da allora utilizzano principalmente questa versione della Bibbia (tradotta e redatta da autori anonimi, come avviene per tutte le pubblicazioni del movimento, \u00abal fine di non richiamare l'attenzione sulla persona\u00bb, deviandola dal testo). Questa traduzione ha alcune particolarit\u00e0 che hanno attirato critiche da parte di studiosi appartenenti ad altre confessioni religiose.\nNel 1953 abbandonarono ufficialmente l'idea che il trono di Geova Dio fosse localizzato nelle Pleiadi, considerato da molti il centro dell'universo fino agli anni trenta.\nNel 1968 assunsero un atteggiamento critico nei confronti del trapianto degli organi, non esplicitamente vietato ai membri del movimento, rivisto nel 1980 dove si metteva in evidenza che era una questione di coscienza individuale.\nNel 1973 condannarono, sulla base dell'interpretazione del passo biblico 2 Corinti 7:1, la pratica di fumare, considerando il fumo una \"contaminazione di carne e di spirito\" e pertanto un atto impuro spiegando che un associato poteva essere per tale atto disassociato (espulsione dalla congregazione cristiana)..\nNel 1982 i testimoni concepiscono il MEPS, un sistema editoriale multilingue, non commerciale, per la gestione simultanea di pi\u00f9 di 700 lingue diverse per la diffusione della Bibbia e di pubblicazioni bibliche nel mondo.\nNel 2017 nell'edizione per lo studio della Torre di Guardia di febbraio, alla pagina 26, paragrafo 12, si afferma pubblicamente che il Corpo direttivo non \u00e8 ispirato e nemmeno infallibile.\nDottrina.\nI testimoni di Geova affermano di professare il cristianesimo del I secolo.\nIl loro movimento pone l'accento su una interpretazione letterale delle Sacre Scritture (eccetto in quei casi in cui il significato \u00e8 chiaramente simbolico o figurato), considerate come parola di Dio infallibile, opera promossa dal corpo direttivo dei Testimoni di Geova nella sede centrale dei testimoni di Geova a Warwick, New York.\nInterpretazione della Bibbia.\nLa questione della corretta interpretazione della Bibbia \u00e8 centrale nel movimento dei testimoni di Geova: la sua stessa fondazione si deve alla volont\u00e0 di ritornare ad una lettura considerata pi\u00f9 esatta del testo biblico attraverso il suo studio da parte di un gruppo di devoti, quando il movimento non aveva ancora un nome ufficiale, \"studenti biblici\". Il metodo utilizzato per consentire alla Bibbia d'\"interpretare se stessa\" \u00e8 quello sinottico, non limitato ai soli Vangeli, ma per l'appunto alle intere Sacre Scritture.\nDue versetti sono determinanti a questo riguardo. In Genesi Cap. 40:8 il profeta Giuseppe, figlio di Giacobbe, sotto ispirazione afferma che le interpretazioni appartengono a Dio, mentre nella prima lettera di Giovanni cap.4, v.1, il cristiano viene esortato a mettere alla prova le espressioni ispirate per vedere se hanno origine da interpretazione umana o da Dio.\nPoich\u00e9 per i testimoni di Geova lo studio della Bibbia e la ricerca della Verit\u00e0 \u00e8 l'esigenza principale di ogni fedele, essi stampano e diffondono gratuitamente copie della Bibbia in tutte le principali lingue del mondo (pi\u00f9 di 149 lingue). A questo stesso proposito, i testimoni hanno un sito web ufficiale tradotto in pi\u00f9 di 1000 lingue (incluse varie lingue dei segni) che consente sia la lettura della loro traduzione della Bibbia on-line in moltissime lingue, sia il raffronto di ogni singolo passo con analoghe citazioni in ogni altro punto della Bibbia, il che rende pi\u00f9 semplice effettuare ricerche.\nInoltre, per i testimoni di Geova \u00e8 il corpo direttivo (che secondo la loro visione \u00e8 lo \"schiavo fedele e saggio\" menzionato nei vangeli in Matteo 24:45 e Luca 12:42) a spiegare l'interpretazione delle Sacre Scritture.. Il corpo direttivo si riunisce collegialmente quando si tratta di riesaminare insegnamenti biblici che includono l'esatta comprensione delle profezie e dei tempi di Dio riguardanti il suo proposito per la terra, il quale si realizzer\u00e0 dopo il giorno del giudizio, ad Armaghedon.\nNon hanno la pretesa di essere depositari di verit\u00e0, sulle profezie relative al futuro non ancora adempiutesi, ma si ritengono usati da Dio per discernere al suo tempo stabilito le istruzioni, che essi sostengono provenire dallo spirito santo, dal quale si ritengono guidati. Non hanno un leader, all'interno del gruppo, n\u00e9 esiste un voto di maggioranza per modificare intendimenti preesistenti o produrne di nuovi, ma dopo aver esaminato la questione in preghiera, aspettano che tutti siano concordi prima di mettere sulla pagina stampata quello che loro ritengono debba essere l'illuminazione di provenienza divina per quelle stesse scritture esaminate. Nell'agire cos\u00ec soddisfano i requisiti espressi nei passi delle lettere di Pietro: \"Nessuna profezia della Scrittura sorge da privata interpretazione\". Questo significa che anche se i cambiamenti ritenuti necessari sono rimessi all'approvazione del collegio, nessuno \u00e8 estromesso dal proporre suggerimenti migliorativi purch\u00e9 ci sia certezza che tale intendimento sia in perfetta sintonia con le scritture e in esso vi si riconosca la guida dello spirito santo. L'umilt\u00e0 del Corpo Direttivo concede con la rubrica \"domande dei lettori\", mediante lettere, a tutti di dimostrare che in quella determinata situazione siano stati usati da Dio. La posizione dello Schiavo fedele e saggio resta per\u00f2 massimamente autorevole, in altre parole, chiunque sia la persona che dimostra inesatto o incompleto un intendimento su un versetto biblico, sar\u00e0 poi sempre il corpo direttivo a dover decidere in ultima analisi, prima di passare ad una effettiva pubblicazione su Torre di Guardia o su libri.\nTale posizione deriva dalla convinzione che lo spirito santo guidi i suoi servitori tramite l'organizzazione dei testimoni di Geova.\nI testimoni di Geova sono per questo vivamente incoraggiati a studiare la Bibbia ogni giorno sia attraverso la lettura diretta del testo sia attraverso i testi pubblicati dalla societ\u00e0 dei testimoni stessi. In queste pubblicazioni, corredate da versetti della Bibbia (principalmente tradotti sulla base della versione nota come \"Traduzione del Nuovo Mondo\") e con domande predisposte, viene esplicato il punto di vista biblico dei testimoni agli aderenti. L'attivit\u00e0 di studio riveste tale importanza (poich\u00e9 ritenuto edificante per la fede) che vengono indicati quattro modi per rafforzarsi \"regolarmente\":\nInoltre settimanalmente, ad una loro adunanza studiano un argomento biblico specifico basato sulla loro rivista \"La Torre di Guardia\", partecipando con commenti basati su domande prestabilite dall'articolo della rivista e ampliando i concetti con versetti in tema all'argomento trattato. Le versioni bibliche relative a questi articoli \"Torre di Guardia\" contemplano oltre che la loro Traduzione del Nuovo Mondo, anche diverse versioni di altre confessioni religiose.\nTrinit\u00e0.\nI testimoni di Geova, essendo monoteisti, credono all'unicit\u00e0 di Dio e rigettano la dottrina trinitaria (vedi Antitrinitarismo), secondo la quale Dio sarebbe uno e allo stesso tempo trino (Padre, Figlio e Spirito Santo), sulla scorta di un'analisi della Bibbia che n\u00e9 esplicita n\u00e9 lascia supporre il concetto trinitario. Essi affermano che il Padre ovvero Geova, \u00e8 la Causa Prima, auto-esistente, eterno, onnisciente ed onnipotente. Egli non \u00e8 onnipresente, ma ha un corpo spirituale che risiede in un luogo specifico. Ha creato il mondo con il Figlio, Ges\u00f9, il quale \u00e8 la prima delle creature del Padre oltre che unigenito creato direttamente da Lui. Affermano questo sulla base dei seguenti passi: nell'Apocalisse viene chiamato \"il Principio della creazione di Dio\" e dall'apostolo Paolo nella lettera ai Colossesi \"Egli \u00e8 immagine del Dio invisibile, generato prima di ogni creatura\" .\nPrima di incarnarsi, Ges\u00f9 era noto come \"il logos\" o \"la Parola\". Incarnatosi, per\u00ec per riscattare i peccati del genere umano.\nInoltre i testimoni identificano Ges\u00f9 con l'arcangelo Michele, (Letteralmente dall'ebraico: \"Chi \u00e8 simile a Dio?\") capo dell'esercito angelico che combatter\u00e0 contro Satana e i suoi demoni \"alla fine dei tempi\", nel momento indicato dal libro Apocalisse (o Rivelazione)\nI testimoni asseriscono che lo Spirito Santo di Dio \u00e8 la sua forza attiva e non una persona distinta da Lui quindi n\u00e9 il Figlio coincide con il concetto biblico di Dio n\u00e9 lo Spirito Santo.\nIl viene tradotto dai testimoni di Geova: \"In principio era la Parola, e la Parola era con Dio, e la Parola era un dio\". Sostengono che tra \"il Dio\" e \"un dio\" c'\u00e8 una netta distinzione, l'appellativo utilizzato per il padre, \u03c4\u03bf\u03bd \u03b8\u03b5\u03bf\u03bd (ton theon), differisce da quello utilizzato per la parola, \u03b8\u03b5\u03bf\u03c2 (theos) che ne sottolinea la natura divina e spirituale ma non l'eguaglianza a Dio. Sostengono inoltre che molte altre traduzioni traducono il passo di Giovanni come lo traducono i testimoni (dio con d minuscola; inglese: The Word was a god) come per esempio le 149 traduzioni elencate da Grzegorz Kaszy\u0144ski in un documento.\nL'opuscolo \"Cosa richiede Dio da noi\" dice testualmente\nInferno e immortalit\u00e0 dell'anima.\nUna delle principali dottrine che distingue i testimoni di Geova dalle altre chiese della cristianit\u00e0, \u00e8 la dottrina dell'inferno e il relativo tormento eterno per tutti coloro che nella vita terrena sono stati peccatori impenitenti e commesso peccati mortali e che quindi l'anima sopravviva alla morte del corpo. I testimoni di Geova asseriscono che anche questa credenza trova radici nel paganesimo e, secondo il loro punto di vista, \u00abrisale alle antiche civilt\u00e0 mesopotamiche dei sumeri e dei babilonesi. In seguito fu adottata dai greci, i cui filosofi, come Platone, perfezionarono la teoria. La loro raffinata credenza dualistica in \u201ccorpo e anima\u201d entr\u00f2 a far parte delle credenze apostate degli ebrei\u00bb\nIl pensiero dei testimoni su questa dottrina \u00e8 espresso in molte loro pubblicazioni. La loro rivista ufficiale, \"La Torre di Guardia\" parlando dell'inferno e del tormento eterno osserva:\nInoltre il pensiero dei testimoni sulla dottrina della \"immortalit\u00e0 dell'anima\" \u00e8 riassunto nella rivista \"La Torre di Guardia\" del 1\u00ba luglio 2011, pag. 7 da ci\u00f2 che essi considerano \u00abtre verit\u00e0 fondamentali contenute nella Bibbia:\nPredicazione.\nOgni testimone di Geova attivo della congregazione dedica del tempo, come servizio volontario, alla predicazione di ci\u00f2 che \u00e8 definita \"la buona notizia del Regno\", ovvero l'annuncio della speranza biblica di un nuovo mondo giusto e migliore, agendo in qualit\u00e0 di \"proclamatore della Parola di Dio\". La predicazione \u00e8 svolta di \"casa in casa\", ovverosia mediante il recarsi fisicamente di abitazione in abitazione per parlare con i residenti ed informarli del contenuto del messaggio biblico. Questa modalit\u00e0 di predicazione \u00e8 stata scelta perch\u00e9 ritenuta praticata dai primi cristiani. In queste circostanze si avvalgono della \"Traduzione del Nuovo Mondo delle Sacre Scritture\" e di pubblicazioni come \"La Torre di Guardia\", \"Svegliatevi!\", opuscoli, libri e volantini che lasciano gratuitamente a chi li ascolta. Inoltre, parlano del loro messaggio anche in maniera informale, facendo chiamate telefoniche o scrivendo lettere a persone del territorio assegnato alla Congregazione.\nSeparazione dal mondo.\nI testimoni di Geova predicano \"la separazione\" dal \"mondo\" sulla base della loro interpretazione della Bibbia, intendendo con tale parola la societ\u00e0 umana estraniata da Dio, pi\u00f9 specificatamente:\nCreazione.\nI Testimoni di Geova affermano di credere nella creazione ma non nel creazionismo, in quanto quest'ultimo termine viene generalmente associato, specialmente nei paesi anglofoni, a gruppi fondamentalisti cristiani che interpretano la Bibbia in maniera estremamente letterale e le cui teorie non sono condivise dai Testimoni di Geova stessi. Per esempio, i creazionisti insegnano che le specie siano rimaste immutate dal momento della creazione, mentre i Testimoni di Geova credono che Dio abbia creato attraverso suo figlio Ges\u00f9, impiegato e incaricato quale co-creatore, o Artefice (Proverbi 8:30), tutte le principali specie e che queste nel corso del tempo abbiano subito lievi variazioni, ma sempre all'interno delle stesse specie, insegnamento che ritengono non essere in contrasto con la scienza moderna.\nMillenarismo, escatologia, salvezza.\n\u00c8 ricorrente nei testimoni di Geova il riferimento millenaristico agli \"ultimi giorni\" di questo mondo, dopo i quali sorger\u00e0 un nuovo \"Regno di Dio\" retto da Cristo, il quale dominer\u00e0 la terra con giustizia e pace ed abbatter\u00e0 il \"mondo malvagio\". Geova interverr\u00e0 per riportare il mondo allo stato precedente alla prima disubbidienza, adempiendo cos\u00ec, nella concezione dei testimoni, quello che Ges\u00f9 ha insegnato nella sua preghiera, il Padre nostro: \"Padre nostro che sei nei cieli, sia santificato il tuo nome; venga il tuo regno; sia fatta la tua volont\u00e0 anche in terra come \u00e8 fatta in cielo\" ().\nCristo, presente oggi solo come governante in cielo in attesa di intervenire, nel giorno denotato nell'Apocalisse come Armageddon giudicher\u00e0 quale Re e Sommo Sacerdote investito da Geova le persone di questa terra.\nIn merito agli eventi attesi del ritorno di Ges\u00f9 e della fine del \"mondo malvagio\" i testimoni di Geova non parlano di fine del mondo bens\u00ec di \"fine del sistema di cose\". Infatti, per i testimoni di Geova, \"la fine \"non significher\u00e0 la distruzione del pianeta Terra o della vita su di essa, come inteso ad esempio da alcune altre confessioni, ma pi\u00f9 semplicemente la fine di un sistema di vita basato sull'egoismo, la fine della malvagit\u00e0 con l'annientamento di tutti gli esseri umani che non hanno voluto riconoscere l'autorit\u00e0 e la sovranit\u00e0 del loro creatore Geova e che saranno da Lui giudicati, la distruzione di tutti i sistemi politici, economici e religiosi oggi esistenti e l'avvento letterale del Regno teocratico di Dio sulla Terra.\nPi\u00f9 specificatamente, secondo la loro dottrina, nel 1914 Ges\u00f9 Cristo avrebbe cominciato a regnare come re del celeste governo di Dio: da questa data il mondo \u00e8 negli \"ultimi giorni\", che concludono un periodo di millenni dell'intero sistema mondiale. Appena divenuto tale, Ges\u00f9 avrebbe scacciato Satana e i suoi angeli malvagi dal cielo, scagliandoli sulla Terra, determinando a partire dal 1914 un peggioramento progressivo della situazione dell'umanit\u00e0 sulla medesima.\nLa scelta della data del 1914 \u00e8 dovuta al fatto che il fondatore del movimento Russell, influenzato dall'Avventismo, riteneva che il secondo avvento di Cristo con la loro ascesa al cielo avrebbero avuto luogo nel periodo tra l'ottobre 1914 e l'ottobre 1915, basando tali datazioni sullo studio delle\nprofezie bibliche. Una di queste profezie \u00e8 riportata nel libro biblico di Daniele, dove i Testimoni di Geova basandosi su date storiche tracciano la Cronologia dei 7 tempi, servendosi di avvenimenti profetici come punti di partenza e di arrivo nel contare gli anni di questi tempi, al termine dei quali \u00e8 possibile pervenire al 1914 come anno in cui terminano i tempi dei gentili, menzionati da Ges\u00f9, nel libro di Luca . questi tempi dei gentili vengono definiti anche \"tempi fissati delle nazioni\"\nSuccessivamente Rutherford, soprannominato \"il giudice\" poich\u00e9 era stato giudice nel Missouri, nel suo libro \"Milioni ora viventi non moriranno\" indic\u00f2 nel 1925 l'anno della venuta di Armageddon; in un discorso radiofonico del 1969 Nathan Knorr indic\u00f2 nell'anno 1975 la fine di 6000 anni dalla creazione del primo uomo, Adamo e la possibilit\u00e0 di Armaghedon. Dopo il 1975 i testimoni riconobbero l'impossibilit\u00e0 di stabilire una data di cui perfino Ges\u00f9 Cristo dichiarava di non conoscere durante la sua esistenza umana. I testimoni continuano fino ad oggi a dare enfasi al 1914 indicando l'anno, come l'inizio di \"un tempo di afflizione\" che porter\u00e0 alla fine del sistema malvagio di cose.\nAnche se si \u00e8 spesso insistito su alcune date, soprattutto il 1975, indicate dai testimoni di Geova come il termine dell'attuale sistema di cose, l'interpretazione posteriore che questi danno delle pubblicazioni precedenti a quegli anni, afferma che su alcune date si \u00e8 trattato di speculazioni pi\u00f9 o meno diffuse tra i testimoni, ma mai veramente confermate dalla \"Torre di Guardia\". In questa rivista, rilevano gli stessi testimoni di Geova, il Comitato Direttivo ha in realt\u00e0 avuto un atteggiamento possibilista su queste date, senza prendere una posizione definitiva. I testimoni sostengono oggi che in realt\u00e0 avevano assunto e consigliato di essere possibilisti e non dogmatici, ma che i testimoni di allora non seguirono quel consiglio e vennero pertanto pubblicate e diffuse altre dichiarazioni sull'argomento, in forma pi\u00f9 specifica di quanto fosse consigliabile.\nPer quanto concerne la generazione che avrebbe assistito alla distruzione del \"mondo malvagio\", pur tra discordanze in alcune pubblicazioni dei testimoni, fino al 1995 era comune la credenza che essa fosse quella gi\u00e0 in vita nel 1914.\nNel 1995 un'ulteriore ricerca interpret\u00f2 il termine \"generazione\" usato da Ges\u00f9 in Luca 21:32 come connotazione morale e non solamente temporale e pertanto includente tutti i contemporanei che osservavano i segni degli \"ultimi giorni\" ma non agivano prontamente per trovare il favore di Dio. Recentemente, dopo un ulteriore approfondimento dottrinale, \u00e8 stato nuovamente reinterpretato il termine \"generazione\", che farebbe riferimento agli \"unti\" ancora in vita qui sulla terra in grado di comprendere i segni degli \"ultimi giorni\".\nInoltre, per i testimoni, \u00e8 assodato quanto segue, sulla base dell'interpretazione dei passi biblici indicati:\nPer ottenere la salvezza \u00e8 necessaria una forte fede arricchita dalle opere (Giacomo cap.2 versetto 26), poich\u00e9 \"per ottenere l'approvazione da parte di Geova\", spiega \"This Good News of the Kingdom\" (\"Questa buona notizia del Regno\"), bisogna \"restare fedeli a Geova fino all'Armageddon e poi nel nuovo mondo\" (Matteo cap.24 versetto 13; Rivelazione e Apocalisse cap. 19): se si \"desidera essere fra queste persone, si deve dimostrare di essere il tipo di persona che Geova vuole gi\u00e0 in questo mondo\".\nCon riferimento alla Salvezza, secondo i testimoni:\nPi\u00f9 specificatamente, con l'Armageddon si avr\u00e0 la resurrezione dei \"giusti\" con la ricompensa per le loro buone azioni; la Terra, trasformata in un paradiso, accoglier\u00e0 i \"giusti\", mentre si avr\u00e0 l'assunzione in Cielo del \"piccolo gregge\", ovverosia 144.000 \"santi\" o \"unti\", i migliori tra i \"giusti\". Per i \"malvagi\" non ci sar\u00e0 n\u00e9 inferno n\u00e9 altro, in cui i testimoni non credono ma la distruzione, cio\u00e8 l'estinzione di tutti gli esseri umani che non sono testimoni di Geova.\nSatana.\nI testimoni di Geova affermano che Satana (identificato da alcune traduzioni della Bibbia anche come Lucifero), sia un personaggio reale e \u00abnon un'invenzione dell'uomo per giustificare la propria peccaminosit\u00e0\u00bb; i testimoni affermano che Satana esiste realmente in quanto considerano la Bibbia priva di errori. La risposta di Ges\u00f9 famosissima: - \"Va via Satana\", nel racconto biblico del vangelo nelle altrettante famose 3 tentazioni, dimostrano che Ges\u00f9 fu contattato da un'entit\u00e0 soprannaturale. Il racconto evangelico che pone Ges\u00f9 di fronte al diavolo e le successive dichiarazioni di Ges\u00f9 fatte al suo discepolo Giovanni, ci parlano di un potere retto da qualcuno, un individuo con una mente pensante e un corpo spirituale esattamente come lo ha Geova, gli angeli e lo stesso Ges\u00f9, \u00e8 da escludere dunque qualsiasi possibile riferimento al male come fosse un'entit\u00e0 impersonale, o una condizione che coesiste dentro l'anima di una persona capace di farle compiere azioni cattive, ma tali riferimenti convergono tutti verso la conclusione che il male \u00e8 prodotto da identit\u00e0 di persone, ed il suo ispiratore primo \u00e8 Satana, il governante dell\u2019autorit\u00e0 dell\u2019aria, lo spirito che ora opera nei figli di disubbidienza.In origine Satana era un angelo perfetto che si ribell\u00f2 a Geova e le sue calunnie fatte tramite \"un serpente\" nell'Eden contribuirono alla disobbedienza di Adamo ed Eva. Sarebbe lui la causa indiretta del peccato originale. Il peccato viene al mondo a causa della disobbedienza delle creature un tempo fedeli a Dio. Il peccato produce la morte. Secondo i testimoni Satana sollev\u00f2 una contesa che riguardava la supremazia universale e quindi la sovranit\u00e0 stessa di Dio. I testimoni affermano che venne cacciato dai cieli insieme ai suoi demoni nel 1914, data in cui terminarono \"i tempi dei gentili\" o \"i tempi fissati delle nazioni\" secondo i testimoni.\nI testimoni sono convinti del fatto che Satana sia il Signore che domina con il suo spirito l'odierno ordine delle cose e del mondo, che la societ\u00e0 umana sia influenzata e ingannata da lui e dai suoi demoni, e che essi sono anche la causa della sofferenza per gli umani. Inoltre sostengono la sua influenza sui governi del mondo basando questa convinzione sul libro biblico di Apocalisse (capitolo 12), ma allo stesso tempo egli non controlla direttamente ogni singolo capo di Stato umano. Secondo i testimoni, Geova tramite il suo seme (Ges\u00f9 Cristo) distrugger\u00e0 Satana e i suoi demoni e il mondo abitato da uomini perfetti non subiranno pi\u00f9, per i secoli dei secoli, la sua diabolica influenza.\nPratiche dell'occultismo come la magia, lo yoga, il reiki, la cartomanzia, l'astrologia, la meditazione, l'ipnosi, lo spiritismo e la chiaroveggenza sono ritenute di entit\u00e0 demoniache..\nSessualit\u00e0 e proibizioni.\nI testimoni di Geova condannano apertamente rapporti sessuali prematrimoniali, adulterio, masturbazione, rapporti omosessuali (considerati una perversione), e non praticano l'aborto e l'eutanasia. Testimoni che hanno rapporti sessuali prima del matrimonio, oppure extraconiugali, in caso di mancato pentimento possono anche essere espulsi dalla congregazione.\nLa struttura familiare \u00e8 basata sull'operato e le decisioni dei genitori. Il padre e la madre sono considerati responsabili della educazione dei figli, dei loro fabbisogni materiali, della loro spiritualit\u00e0 e degli aspetti emotivi dei figli\nI matrimoni devono essere monogami e registrati legalmente alle autorit\u00e0. Il matrimonio con un non credente, cio\u00e8 una persona che non fa parte dei testimoni di Geova, viene fortemente disapprovato.. Vi \u00e8 una forte opposizione da parte dei testimoni di Geova anche nei confronti del divorzio, e la possibilit\u00e0 di risposarsi \u00e8 totalmente proibita se il divorzio non viene ottenuto per adulterio come causa di divisione, che dai testimoni viene considerato un \"divorzio scritturale\".\nSe il divorzio viene ottenuto per un'altra ragione qualsiasi, il secondo matrimonio viene considerato adultero, a meno che il partner precedente non sia morto oppure viene considerato a partire da quel momento sessualmente immorale.\nIn casi quali maltrattamenti ed abusi fisici estremi, la volont\u00e0 di non supportare la famiglia, e ci\u00f2 che in termini religiosi i testimoni di Geova chiamano \"assoluta messa a rischio della spiritualit\u00e0\", pu\u00f2 essere considerata la separazione legale tra i coniugi.\nI testimoni consentono l'uso solo di metodi e presidi contraccettivi non abortivi ed esclusivamente all'interno della vita sessuale matrimoniale.\nFumo, droghe, alcool e suicidio.\nRitenendo la vita sacra, essi rifiutano il consumo di tabacco, l'utilizzo non terapeutico di sostanze stupefacenti illegali, e non fanno abuso di alcool. Il suicidio viene considerato dai testimoni di Geova come un \"omicidio auto-inflitto\" e un peccato contro Geova.\nRicorrenze.\nL'unica ricorrenza religiosa dei testimoni di Geova \u00e8 la celebrazione dell'ultima cena, definita la \"Commemorazione\" o \"Pasto serale del Signore\". Viene celebrata una volta sola all'anno, il 14 del mese ebraico di Nisan, ossia nel giorno in cui ricorre la Pasqua ebraica. Durante la commemorazione i testimoni utilizzano pane non lievitato e vino rosso non adulterato, che richiamano l'ultimo pasto di Cristo. Pane e vino vengono fatti passare di mano in mano tra i presenti, ma vengono consumati solo dagli \"unti\", ovverosia da quei membri della congregazione considerati parte dei 144.000 \"santi\" che \"\"andranno a regnare in cielo assieme a Cristo dopo l'istituzione del \"nuovo sistema celeste e terreno\"\".\nI fedeli non festeggiano ricorrenze legate ad altre religioni o considerate di origini pagane, come i compleanni, il natale, il capodanno, l'epifania, halloween, walpurgisnacht, ferragosto, il carnevale e diwali., ma non \u00e8 fatto divieto di creare altre occasioni di ritrovo. In molte nazioni, non \u00e8 posto alcun divieto al festeggiamento di anniversari di matrimonio.\nOrganizzazione.\nStruttura della congregazione.\nLa sede centrale dei testimoni di Geova \u00e8 a Warwick, New York: qui vi ha sede la Societ\u00e0 Torre di Guardia, principale soggetto giuridico del movimento, oltre al corpo direttivo della medesima, che sovrintende alle attivit\u00e0 mondiali della congregazione. L'organizzazione dei testimoni di Geova \"\u00e8 guidata e diretta in modo \"teocratico\" da questo corpo direttivo. La legittimazione dello stesso all'esercizio di tale funzione deriva dal fatto che, secondo la dottrina dei testimoni, esso \u00e8 portavoce dello \"schiavo fedele e discreto\".\nEsso \u00e8 deputato tra l'altro a fornire le indicazioni dottrinali e disciplinari ai membri del movimento, che vengono diffuse attraverso la cosiddetta \"letteratura biblica\", costituita di pubblicazioni periodiche a cura della congregazione. La \"letteratura biblica\" ha grande peso presso i testimoni, per quanto, come asserito entro le varie pubblicazioni che ne fanno parte, n\u00e9 gli scrittori n\u00e9 gli editori delle medesime pretendono che quanto scritto sia divinamente ispirato od infallibile.\nTale ruolo \u00e8 riconosciuto al corpo direttivo perch\u00e9 credono che esso rappresenti il biblico \"schiavo fedele e discreto\", formato da cristiani \"unti\" incaricati da Geova di provvedere \"cibo spirituale a suo tempo\" che fornisce sotto forma di pubblicazioni per lo studio biblico.\nIl movimento opera internazionalmente sotto la supervisione del corpo direttivo attraverso diverse associazioni religiose no-profit, tra cui ad esempio la \"Watchtower Bible and Tract Society of New York Inc\"\ne la \"Watch Tower Bible and Tract Society of Pennsylvania\" per gli Stati Uniti e l\"International Bible Students Association\" per il Commonwealth delle nazioni. In Italia l'ente opera come ente morale con il nome di Congregazione cristiana dei testimoni di Geova.\nI passi da fare per diventare un componente della congregazione Cristiana dei testimoni di Geova consistono, innanzitutto, \"nell'acquistare conoscenza\" di Geova e di suo Figlio, Ges\u00f9 Cristo, questo contribuisce ad accrescere la fede. Invocare regolarmente Geova in preghiera, comprendere la necessit\u00e0 di riunirsi regolarmente con chi condivide la stessa fede; indispensabile il pentimento dei peccati e la conversione, respingendo perci\u00f2 le pratiche malvagie, la fede spinger\u00e0 a predicare pubblicamente. Altro passo importante la dedicazione a Geova per fare, a imitazione di Ges\u00f9, la sua volont\u00e0 per ultimo, ma solo in ordine di tempo, simboleggiare la dedicazione con il battesimo in acqua.\nIl battesimo avviene per immersione, a seconda dei luoghi, in piscine, in vasche, in fiumi o in qualunque adeguato specchio d'acqua.\nNon viene stabilito un limite d'et\u00e0 ma viene preso in considerazione il requisito principale: \"essere un discepolo di Cristo\"\n mentre per un figlio, o una figlia, molto giovane, saranno i genitori a valutarne i requisiti, anche se alla fine saranno i responsabili della \"congregazione\", qualsiasi sia la loro et\u00e0, a stabilire se hanno assorbito i principi biblici a tal punto da avere messo la loro vita in conformit\u00e0 con essi.\nIn ogni congregazione coloro che ricoprono incarichi di responsabilit\u00e0 vengono chiamati \"\"anziani\"; si tratta di uomini spiritualmente maturi il cui compito primario \u00e8 guidare la congregazione e svolgere l'opera pastorale, cos\u00ec come svolgono altri compiti meno evidenti. Per permettere agli anziani di concentrarsi sull'insegnamento e sull'opera pastorale, altri fratelli assolvono responsabilit\u00e0 nella congregazione, aiutano il \"corpo degli anziani\" svolgendo servizi di utilit\u00e0 pratica, e sono i \"servitori di ministero\". Entrambi, al pari di tutti i proclamatori, svolgono attivit\u00e0 di predicazione.\nVari \"anziani\", da diverso tempo nel servizio continuo, vengono impiegati come \"sorveglianti viaggianti\"\", ovvero come responsabili itineranti con il fine di sovrintendere all'attuazione delle direttive della congregazione a livello transnazionale.\nAlcuni componenti delle congregazioni operano nel servizio definito \"continuo\" e vengono chiamati \"pionieri\".\nQuelli che compiono quest'opera per uno o pi\u00f9 mesi all'anno sono nominati \"pionieri ausiliari\" a seguito di una richiesta scritta fatta dallo stesso interessato e, nei mesi relativi ad avvenimenti particolari, vi \u00e8 la possibilit\u00e0 di compiere lo stesso servizio con un minor numero di ore offrendo cos\u00ec, anche a chi non ha, per svariati motivi, circostanze favorevoli, la possibilit\u00e0 di svolgere questo tipo di attivit\u00e0. Mentre quelli che la compiono per uno o pi\u00f9 anni sono definiti \"pionieri regolari\", anche questi nominati a seguito di una richiesta scritta, dedicano alla predicazione un numero maggiore di ore. Altri, gi\u00e0 nel servizio continuo da alcuni anni, vengono scelti per servire come \"pionieri speciali\" e per essere inviati dove il bisogno \u00e8 maggiore, questi ultimi impegnano ancora maggior tempo per l'opera di testimonianza.\nTutta l'attivit\u00e0 del movimento viene sostenuta tramite contribuzioni volontarie.e risoluzioni contabili portate all'attenzione della comunit\u00e0 durante una delle adunanze e approvata con alzata di mano.\nLuoghi di culto.\nI testimoni di Geova utilizzano come locali di culto le Sale del Regno oppure sale di maggiori dimensioni chiamate \"Sale delle Assemblee\". Queste costruzioni vengono utilizzate unicamente per fini religiosi.\nTengono adunanze settimanali con la possibilit\u00e0 per il pubblico di parteciparvi; dal 1\u00ba gennaio 2009 vengono raggruppate in due giorni la settimana. Ognuna inizia e termina con un cantico e una preghiera, seguiti dalla trattazione di argomenti biblici e talora di interventi dei presenti.\nLe preghiere vengono rivolte solo a Geova; nel corso delle loro cerimonie i testimoni non fanno uso di immagini del divino.\nTre volte l'anno si radunano in 2 assemblee di circoscrizione di un giorno tra le comunit\u00e0 presenti in un dato \"territorio\" (l'equivalente delle parrocchie presenti nell'ambito di una diocesi cattolica) ed un congresso di 3 giorni per leggere passi biblici e ascoltare discorsi biblici.\nIn Italia i testimoni si sono a lungo avvalsi di strutture non proprie e solo recentemente\nhanno iniziato ad acquistare edifici per adibirli a luogo di culto o a costruire locali nelle loro propriet\u00e0, similmente a quanto fatto in altri paesi.\nUna simile opera viene realizzata e finanziata principalmente con il lavoro volontario e non retribuito dei membri della zona unito alle loro contribuzioni volontarie.\nNei raduni religiosi e nelle adunanze organizzate dai testimoni l'ingresso \u00e8 libero e non prevedono collette.\nProvvedimenti disciplinari.\nI testimoni di Geova possono essere soggetti a provvedimenti disciplinari: possono essere ammoniti come \"disordinati\" o \"segnati\" oppure possono essere disassociati, ovverosia espulsi, come \"trasgressori\" . Possono inoltre liberamente dissociarsi dalla congregazione. Il segnato \u00e8 ancora considerato un testimone di Geova, a differenza del disassociato e del dissociato, che comunque, stante una certa condotta e cammino spirituale, possono essere riammessi.\nLa disassociazione \u00e8 un provvedimento disciplinare con il quale il \"corpo degli anziani\", qualora rilevi gravi mancanze di natura morale o errori dottrinali e qualora constati la mancanza di un reale pentimento, espelle un testimone dalla congregazione. Tale organo ha infatti la responsabilit\u00e0 di correggere chi segua una condotta o dottrina errata: pu\u00f2 intervenire dando consigli in privato, oppure, se la condotta viene considerata un pericolo spirituale per il resto della congregazione, mediante un discorso rivolto alla comunit\u00e0 locale e basato sulle Scritture nel quale, senza far nomi, indicano ci\u00f2 che essi ritengono ragioni bibliche per evitare un tale comportamento e, solo come \"extrema ratio\", pu\u00f2 procedere con la disassociazione.\nSeguendo la loro interpretazione del passo biblico di 2 Giovanni, versetti 8, 9 e 10, i testimoni non intrattengono rapporti sociali con i dissociati ed i disassociati salvo si tratti di familiari stretti, con i quali vengono interrotti solamente i rapporti spirituali: a costoro non rivolgono il saluto n\u00e9 tanto meno possono mangiarvi insieme. Se il familiare non \u00e8 convivente ma esistono obblighi familiari (es. figli o genitori anziani) i rapporti sociali con l'espulso sono mantenuti, ma si cerca di limitarli al minimo indispensabile. Nel caso di familiare non prossimo o di persona non legata da vincoli familiari, si interrompono tutti i rapporti sociali non indispensabili.. I disassociati possono, comunque, frequentare le adunanze nella Sala del Regno e contattare gli anziani per ricevere aiuto e poter analizzare la loro posizione (All'atto stesso del procedimento di espulsione, questi riceve dettagliate istruzioni bibliche sulla metodica necessaria per essere riammesso). Una volta all'anno inoltre gli anziani della congregazione visitano i disassociati per incoraggiarli a ravvedersi e confermare loro la possibilit\u00e0 di ritornare all'interno della Congregazione come membri a tutti gli effetti. Secondo statistiche, un certo numero di espulsi \u00e8 stato riammesso nella congregazione dopo aver cambiato la propria condotta e aver dato chiari e inequivocabili segni di pentimento.\nLa disassociazione pu\u00f2 operare anche senza particolari formalit\u00e0 quando \u00e8 di pubblico dominio, portando cos\u00ec biasimo sull'Organizzazione, un comportamento che denota una mancanza di fede e costituisce un tradimento dell'organizzazione di Geova, ad esempio la partecipazione alle attivit\u00e0 della vita politica, associarsi a un'altra organizzazione religiosa, commettere atti illegali, o commettere immoralit\u00e0 sessuale.\nDistinto dai dissociati e disassociati \u00e8 il \"disordinato\", ovvero l'inadempiente nei confronti di un principio differente da un comando perentoriamente espresso dalla legge di Geova. Attualmente viene ammonito con un \"discorso di segnatura\", ovvero reso oggetto di un discorso basato sulle cattive conseguenze della condotta errata da lui tenuta cos\u00ec come indicate dalla Bibbia, nel quale si fa leva sulla disattesa lealt\u00e0 a Geova e alla sua santa organizzazione. Nell'ammonizione si evita di pronunciare pubblicamente il nome del disordinato. I motivi di ammonizione, documentabile nelle pubblicazioni della rivista \"La Torre di Guardia\", \u00e8 il fidanzamento od il legame emotivo con una persona non testimone di Geova, in accordo con un'interpretazione delle parole di San Paolo, che si espresse dicendo che una vedova cristiana era libera di risposarsi \"solo nel Signore\", il modo di acconciarsi i capelli e di vestirsi, alcune forme di svago, e altre condotte che imitino in modo palese condotte non in armonia con i principi biblici.\nIl disordinato, ovverosia colui che \u00e8 nella \"condizione di segnatura\", pu\u00f2, se reitera nel tempo con gravit\u00e0 crescente e senza pentimento i comportamenti per il quale \u00e8 stato ammonito, essere disassociato. In definitiva, il disordinato, al contrario del componente meritevole di disassociazione, non commette atti di per s\u00e9 gravi, mostrando un atteggiamento \"trascurato\", pi\u00f9 che \"impenitente\", proprio di chi merita l'espulsione. Ci\u00f2 non toglie per\u00f2, che a lungo andare, la trascuratezza, come in ogni altro campo, porti ad una totale perdita di aderenza a quei principi cui aveva asserito di attenersi, commettendo azioni gravi senza rammaricarsene. Attualmente, alla congregazione locale, per garanzia della privacy, si annuncia la \"cessata appartenenza di un elemento alla comunit\u00e0 dei Testimoni di Geova\", non specificando se tale appartenenza \u00e8 avvenuta per espulsione o per allontanamento volontario (dissociazione).\nDiffusione.\nNel mondo.\nI testimoni di Geova considerano come tali coloro che sono considerati attivi predicatori, ovverosia che svolgono almeno un'ora di predicazione al mese. Nel caso di persone con seri impedimenti, dovuti ad et\u00e0 avanzata o salute cagionevole, si pu\u00f2 essere considerato attivo predicatore anche se si dedica ad essa almeno 15 minuti al mese.\nA partire da met\u00e0 del Novecento fino ad oggi, il tasso annuo di crescita dei membri attivi \u00e8 stato del 2,5%.\nSecondo dati forniti dal movimento, nel 2019 nel mondo i testimoni di Geova attivi nell'opera di predicazione erano 8.683.117, organizzati in 120.053 congregazioni presenti in 240 paesi o territori. Nel 2019 sono state spese 2.088.560.437 ore nella predicazione; gli studi biblici tenuti ogni mese nel 2019 sono stati 9.618.182. Nel 2019 hanno assistito nel mondo alla commemorazione della morte di Ges\u00f9 Cristo 20.919.041 persone.\nIn Italia.\nIn Italia i testimoni di Geova hanno costituito un ente con il nome Congregazione cristiana dei testimoni di Geova.\nEssa \u00e8 riconosciuta dallo Stato come \"ente di culto\" ai sensi dell'art. 2 L. 1159/1929 e dell'art. 10 R.D. 289/1930. \u00c8 stata riconosciuta come ente morale con personalit\u00e0 giuridica con DPR 31 ottobre 1986, n. 783, su conforme parere del Consiglio di Stato. Tra la Repubblica Italiana e la Congregazione cristiana dei testimoni di Geova \u00e8 stata stipulata un'intesa ai sensi dell'art. 8 della Costituzione. Il testo, datato 18 novembre 1999 ed approvato a maggioranza dal Consiglio dei ministri il 21 gennaio 2000, \u00e8 stato sottoscritto dal Governo il 20 marzo 2000. A questo schema di intesa non \u00e8 ancora seguita per\u00f2 la legge di approvazione ed esecuzione, di competenza parlamentare, il che implica che non se ne pu\u00f2 assumere l'immediata efficacia nel diritto statuale. In data 4 aprile 2007 \u00e8 stato firmato a Palazzo Chigi un nuovo testo dell'intesa, che dovr\u00e0 essere sottoposto al Consiglio dei ministri per la successiva trasmissione al Parlamento per la conseguente ratifica.\nNel 2019, secondo dati forniti dal movimento, in Italia i testimoni di Geova attivi nell'opera di predicazione sono 251.303 organizzati in 2.955 congregazioni, anno in cui in Italia sono state battezzate come testimoni 4.278 persone e alla commemorazione della morte di Ges\u00f9 Cristo hanno assistito 414.595 persone..\nSecondo una ricerca del CESNUR del 2002, i testimoni di Geova sono la seconda religione in Italia, se si considerano solo i cittadini italiani, o la terza, dopo i musulmani, contando anche gli immigrati. La loro crescita pi\u00f9 significativa \u00e8 avvenuta in Italia nel periodo dagli anni 1960 agli anni 1980 (pi\u00f9 317%), quando sembravano, secondo le parole del CESNUR stesso, \"l'unica alternativa al Cattolicesimo\".\nLa presenza dei testimoni in Italia risale al 1903. In questo anno fu edita per la prima volta l'edizione italiana della rivista \"La Torre di Guardia\". Per la stampa delle loro prime opere si affidarono da principio alla \"Tipografia Sociale\", sita in Pinerolo. Originariamente aventi sede a San Germano Chisone, si trasferirono dal 1909 a Pinerolo in provincia di Torino.\nDurante il fascismo i testimoni di Geova vennero perseguitati venendo incarcerati e messi al confino; nell'aprile del 1940, 26 membri furono processati dal Tribunale Speciale Fascista e condannati ad oltre 180 anni di carcere. Dopo lo Sbarco a Salerno alcuni furono rinchiusi nei campi di concentramento nazisti, dove almeno un Testimone italiano, Narciso Riet, trov\u00f2 la morte.\nOrganizzazioni scismatiche.\nVarie organizzazioni si sono separate nel tempo dai testimoni di Geova.\nNel 1920 nacque per iniziativa di Alexander Freytag, precedentemente per 5 anni responsabile della filiale svizzera della Societ\u00e0 Torre di Guardia, la Chiesa del Regno di Dio, conosciuta anche col nome di \"Associazione filantropica degli amici dell'uomo\"; \u00e8 presente in Italia, ove pubblica due giornali, il \"Monitore del Regno della Giustizia\" ed il \"Giornale per tutti\", e conta secondo stime interne alla chiesa circa 6000 aderenti di cui 1000 attivi. Con essa le differenze sono minime, trattandosi soprattutto del metodo di insegnamento.\nNel 1921 nacque il\" Movimento interiore laico\" fondato da Paul S. Johnson, ex oratore degli studenti biblici e collaboratore di Russell, privo di rappresentanza in Italia.\nNel 1928 nacque la Chiesa cristiana millenarista, originatasi\nquando gli studenti biblici del Connecticut, poi confluiti nella \"Dawn Bible Student's Association\", abbandonarono la Societ\u00e0 Torre di Guardia per dissensi dottrinali; presente in Italia, ha sede a Pescara e vi pubblica il giornale trimestrale \"La nuova Creazione\".\nIn Romania \u00e8 presente un gruppo chiamato La Vera Fede i Testimoni di Geova, che contesta alcuni aspetti dottrinali propri del movimento principale.\nNegli Stati Uniti d'America sono presenti altri tre piccoli movimenti scismatici: sono la House of Yahweh che considera \"Yahweh \"il nome sacro di Dio, poi i \"Servitori di Yah\", che considerano invece \"Yah\" come il nome sacro di Dio, e gli \"Amici del Nazareno\".\nIn Italia esiste invece l'\"Assemblea di Yahweh del Settimo Giorno\".\nAspetti controversi e critiche.\nI testimoni di Geova sono stati oggetto di critiche e controversie:"}
{"id": "635310", "revid": "1410376", "url": "https://it.wikipedia.org/wiki?curid=635310", "title": "Rodolfo Giuliano Viola", "text": "Biografia.\nDi professione veterinario ha iniziato il suo impegno sociale nei gruppi giovanili della Parrocchia di Ceggia.\nSi \u00e8 laureato in Medicina Veterinaria nel 1984 all'Universit\u00e0 di Bologna e dopo il canonico anno di servizio militare svolto nell'Aeronautica Militare, ha cominciato l'attivit\u00e0 di Veterinario nel campo degli animali da allevamento. Nel frattempo, cominciava da giovanissimo la militanza politica come semplice iscritto nelle file della Democrazia Cristiana per diventare poi Segretario politico della Sezione di Ceggia.\nConsigliere comunale di opposizione di Ceggia dal 1985 al 1990, sindaco dal 1990 al 2004 e consigliere comunale dal 2004.\nDurante il periodo da Sindaco, \u00e8 stato Presidente della Conferenza dei Sindaci del Veneto Orientale contribuendo alla definitiva affermazione del patto Territoriale della Venezia Orientale.\nIl 12 ottobre 2003 \u00e8 stato eletto Coordinatore Provinciale della Margherita della Provincia di Venezia, incarico riconfermato il 4 marzo 2007, presentando una mozione che impegna il Partito veneziano a dar vita insieme ai Democratici di Sinistra al Partito Democratico.\nAlle Elezioni Politiche del 9-10 aprile 2006 viene eletto alla Camera dei deputati nella lista de l'Ulivo e diviene membro della XI Commissione della Camera dei deputati (Lavoro Pubblico e Privato) dal 6 giugno 2006 e della VIII Commissione (Ambiente, Territorio e Lavori Pubblici) dal 20 novembre 2006.\nIn tutti questi anni ha sempre accompagnato l'impegno politico continuando la sua attivit\u00e0 professionale, fino al ruolo di Responsabile dei Servizi di Sanit\u00e0 Pubblica Veterinaria dell'ASL n. 10 di San Don\u00e0 di Piave.\nAlle Elezioni Politiche del 13-14 aprile 2008 viene rieletto alla Camera dei deputati nelle liste del Partito Democratico.\nRodolfo Giuliano Viola si riconosce nella corrente che fa capo al Ministro della Pubblica Istruzione Giuseppe Fioroni.\nSposato con Carla, ha due figli, Federica (1990) e Carlo (1994)."}
{"id": "635321", "revid": "339392", "url": "https://it.wikipedia.org/wiki?curid=635321", "title": "U.S. Tempio", "text": ""}
{"id": "635322", "revid": "339392", "url": "https://it.wikipedia.org/wiki?curid=635322", "title": "Pol. Val di Sangro", "text": ""}
{"id": "635323", "revid": "29361", "url": "https://it.wikipedia.org/wiki?curid=635323", "title": "A.C. Parabiago", "text": ""}
{"id": "635327", "revid": "486946", "url": "https://it.wikipedia.org/wiki?curid=635327", "title": "Celano F.C. Olimpia", "text": ""}
{"id": "635335", "revid": "339392", "url": "https://it.wikipedia.org/wiki?curid=635335", "title": "FBC Saronno 1910", "text": ""}
{"id": "635342", "revid": "125031887", "url": "https://it.wikipedia.org/wiki?curid=635342", "title": "Genista aetnensis", "text": "La ginestra dell'Etna (\"Genista aetnensis\" ) \u00e8 una pianta della famiglia delle Fabaceae, endemica di Sicilia e Sardegna.\nMorfologia.\n\u00c8 una pianta a portamento arboreo, che pu\u00f2 anche arrivare a dieci metri di altezza. Questa caratteristica la differenzia dalle altre ginestre che hanno normalmente un portamento arbustivo. La chioma \u00e8 espansa e irregolare e formata da rami giunchiformi verdi.\nLe foglie, presenti da ottobre ad aprile, sono lanceolate e lunghe 1\u00a0cm, rivestite di lanosit\u00e0 bianca. Cadono quando la pianta si prepara a fiorire.\nI fiori sono gialli e disposti in racemi allungati.\nI frutti sono dei legumi bruni e glabri, falciformi, che contengono 2-4 semi lenticolari.\nNel contesto Etneo gli aspetti caratterizzati prevalentemente dalla Genista aetnensis, sono sovente interessati da essenze tipiche dei boschi come: Quercus pubescens s.l., Quercus cerris, Betula aetnensis, Fagus sylvatica. Colonizzano superfici laviche e rappresentano formazioni di macchia primaria o secondaria in dipendenza delle stazioni in cui sono ubicati.\nPresentano un corteggio floristico molto variabile dovuto a differerenze ecologiche e dinamiche e soprattutto in rapporto al posto che ciascun esempio di vegetazione occupa nella serie evolutiva alla quale appartiene. Di solito il corteggio floristico, per nulla definito, \u00e8 pi\u00f9 ricco negli aggruppamenti di origine secondaria.\nL\u2019aggruppamento a Genista aetnensis, ampiamente diffuso su tutto il vulcano assume un ruolo di primo piano nei processi di colonizzazione delle colate laviche ed ha il suo optimum nell\u2019orizzonte dei Querco-Fagetea, ove talora \u00e8 anche rappresentata allo stato arboreo\nDistribuzione e habitat.\nCresce spontaneamente in Sicilia, endemica dei versanti collinari e montani dell'Etna, talora in associazione con \"Adenocarpus bivonii\", e nella Sardegna orientale. \u00c8 stata introdotta, per rimboschimento, sul Vesuvio e sui monti Peloritani\nPredilige terreni poveri e siccitosi.\nFino alla creazione del Parco dell'Etna \u00e8 stata utilizzata per ottenere carbone. \u00c8 infatti possibile notare in alcune zone la crescita tipica delle piante da ceduo."}
{"id": "635343", "revid": "4106", "url": "https://it.wikipedia.org/wiki?curid=635343", "title": "Ezkabarte", "text": ""}
{"id": "635345", "revid": "486946", "url": "https://it.wikipedia.org/wiki?curid=635345", "title": "ASD Sarzanese Calcio 1906 s.r.l.", "text": ""}
{"id": "635348", "revid": "73560", "url": "https://it.wikipedia.org/wiki?curid=635348", "title": "The Last Tour On Earth", "text": ""}
{"id": "635351", "revid": "110157", "url": "https://it.wikipedia.org/wiki?curid=635351", "title": "Caffarel", "text": "La Caffarel S.p.A. \u00e8 un'azienda italiana specializzata nel settore della produzione e vendita di prodotti dolciari e nella produzione di cioccolato fondata nel 1826, dal 1997 appartenente al gruppo Lindt &amp; Spr\u00fcngli.\nStoria.\nNel 1826 Pier Paul Caffarel, nato nel 1783 a San Giovanni, nelle Valli Occitane valdesi, oggi Luserna San Giovanni, rilev\u00f2 una piccolissima conceria situata in via Balbis, nel quartiere San Donato di Torino, e la trasform\u00f2 in un laboratorio per la produzione del cioccolato: Caffarel acquist\u00f2 una macchina industriale, inventata dal genovese Bozelli, in grado di produrne oltre 320\u00a0kg al giorno, una quantit\u00e0 notevole per l'epoca.\nL'energia elettrica per macinare i semi di cacao era fornita dalla ruota idraulica della conceria, alimentata dalle acque del canale Pellerina. Il secondo importante acquisto industriale fu una macchina idraulica, costruita dal piemontese Doret, in grado di raffinare la polvere di cacao e miscelarla con zucchero e vaniglia.\nL'incontro con Prochet.\nNel 1845 il figlio Isidore successe al fondatore. In seguito, il figlio di Isidore, Ernesto Alberto Caffarel, incontr\u00f2 un altro rinomato artigiano del cioccolato, Michele Prochet, e la cioccolateria Prochet Gay &amp; C. si fuse con la Caffarel Padre e Figlio, dando vita alla Caffarel-Prochet.\nNasce il Gianduiotto.\nNel 1852 Prochet, impastando accuratamente cacao e zucchero con la nocciola Tonda Gentile delle Langhe, macinata, cre\u00f2 un nuovo tipo di impasto di cioccolato e, nel 1865, avvi\u00f2 la produzione di un cioccolatino speciale, dalla forma tipica, che chiam\u00f2 \u00abgivo\u00bb (termine tratto dal piemontese \"givo\", che significa \"mozzicone di sigaro\").\nNell'Ottocento il Carnevale di Torino era molto famoso e coinvolgeva tutte le piazze e le vie centrali della citt\u00e0. Nei giorni di Carnevale, nelle strade si accalcava una grande moltitudine di persone in maschera e si svolgevano grandi sfilate di carri, dai quali le maschere gettavano dolci alla gente. Nel 1865, durante la festa di Carnevale, Caffarel, attraverso la maschera di Gianduja (\u00abGian d'la duja, cio\u00e8 \u00abGiovanni del Boccale\u00bb, caratteristica maschera piemontese dal cappello a tricorno, simbolo della lotta per l'indipendenza che si combatt\u00e9 in Piemonte nel 1799), regal\u00f2 alla folla assiepata sotto il suo carro i nuovi cioccolatini; \u00e8 allora che il \"givo\" cambi\u00f2 nome e divenne \u00abGianduiotto\u00bb e la pasta di cioccolato e nocciole prese il nome di Gianduia. La Caffarel produce tuttora il \u00abGianduiotto 1865\u00bb, con la data ben in vista sulla tradizionale stagnola dorata.\nAl Gruppo Lindt &amp; Spr\u00fcngli.\nNel settembre 1997 gli ultimi proprietari dell'azienda, le famiglie Audiberti e Bachstad, hanno ceduto Caffarel per circa cento miliardi di lire al gruppo svizzero Lindt &amp; Spr\u00fcngli. Da allora si \u00e8 susseguita una moltitudine di amministratori delegati.\nProduzione.\nOltre al gianduiotto, Caffarel produce cremini, tavolette di cioccolato, creme da spalmare, panettoni, pandori, caramelle e altri prodotti come semilavorati per pasticcerie e gelaterie.\nDal Natale 2014 collabora con la fondazione Telethon, distribuendo \"il cuore di cioccolato\", prodotto solidale distribuito dai volontari nelle principali piazze italiane.\nDistribuzione.\nLa distribuzione dei cioccolatini Caffarel raggiunge oggi 40 paesi esteri: dall'Europa all'America, dal Medio all'Estremo Oriente."}
{"id": "635357", "revid": "640277", "url": "https://it.wikipedia.org/wiki?curid=635357", "title": "Missioni su Venere", "text": "Segue una tabella di tutte le passate missioni spaziali su Venere condotte dai vari paesi (fonte NASA).\nSono evidenziate in rosso le missioni mai giunte a destinazione e in verde le missioni in corso."}
{"id": "635359", "revid": "831312", "url": "https://it.wikipedia.org/wiki?curid=635359", "title": "Giro d'Italia 1936", "text": "Il Giro d'Italia 1936, ventiquattresima edizione della \"Corsa Rosa\", si svolse in diciannove tappe dal 16 maggio al 7 giugno 1936, per un percorso totale di 3\u00a0766 km, e fu vinto da Gino Bartali davanti a Giuseppe Olmo e Severino Canavesi.\nSu 89 partenti arrivarono al traguardo finale dell'Arena Civica 45 corridori. Per la prima volta non furono invitati corridori stranieri. Partecip\u00f2 per l'ultima volta il quarantunenne Costante Girardengo, che si ritir\u00f2 alla quarta tappa; altro ritiro eccellente fu quello di Learco Guerra, che travolto dal cavallo imbizzarrito di un calesse fin\u00ec in ospedale con un braccio rotto, abbandonando nella tredicesima frazione.\nLa corsa vide Giuseppe Olmo e Aldo Bini guidare insieme la classifica generale al termine della sesta tappa, per pari tempo (39h32'48\") e pari somma di piazzamenti (totale 30): i due ripartirono da Napoli entrambi in maglia rosa, una novit\u00e0 per la corsa; al termine della nona tappa fu invece Gino Bartali a indossare la maglia rosa, mantenendola poi per altre dieci tappe fino a Milano. Per la prima volta venne affrontata una cronoscalata, sul Terminillo, vinta da Olmo (ben dieci successi di tappa per lui a fine Giro).\nSquadre e corridori partecipanti.\nParteciparono alla corsa 89 ciclisti, 47 in rappresentanza di 7 squadre, da massimo sette ciclisti, e 42 senza squadra, o \"isolati\"."}
{"id": "635360", "revid": "43530", "url": "https://it.wikipedia.org/wiki?curid=635360", "title": "Royalties", "text": ""}
{"id": "635363", "revid": "43530", "url": "https://it.wikipedia.org/wiki?curid=635363", "title": "Opera di immaginazione", "text": ""}
{"id": "635377", "revid": "4506", "url": "https://it.wikipedia.org/wiki?curid=635377", "title": "Israel ben Eliezer", "text": ""}
{"id": "635384", "revid": "1259603", "url": "https://it.wikipedia.org/wiki?curid=635384", "title": "Abusivismo edilizio", "text": "Labusivismo edilizio \u00e8 un fenomeno di diffusa perpetrazione del reato di abuso edilizio tale da assumere una particolare e incisiva rilevanza sociale e politica.\nStoria.\nL'abusivismo in Italia.\nSe nella prima met\u00e0 del Novecento si portarono a compimento diverse importanti trasformazioni nella previsione legale delle materie riferite agli immobili e nella gestione del territorio, dopo la seconda guerra mondiale si ebbero le prime ondate di diffusa edificazione in spregio delle normative urbanistiche ed edili.\nIl secondo dopoguerra.\nLa devastazione lasciata dalla seconda guerra mondiale, nonch\u00e9 l'impoverimento del paese sconfitto, ponevano fra le impellenze il lavoro, in termini di grave urgenza, costringendo le classi deboli a spostarsi per trovarne, spesso senza poter contare su riferimenti abitativi di qualche stabilit\u00e0. \nNegli anni cinquanta, perci\u00f2, parallelamente al fenomeno dell'urbanizzazione, che convogliava masse operaie sulle metropoli, le zone periferiche di queste ultime furono attinte da numerosissime rapide azioni di costruzione. Quasi leggendariamente (e come correttamente descritto in alcune opere cinematografiche del neorealismo) gli immigrati usavano associarsi per costruire a turno le abitazioni di ciascuna famiglia. L'esecuzione avveniva nottetempo e una notte risultava sufficiente per poter realizzare abitazioni di uno o due vani, ma soprattutto poterne completare il tetto: la finitura della copertura, infatti, consentiva di poter cavillare sulla potenziale demolizione, che veniva cos\u00ec evitata.\nInteri quartieri odierni nacquero durante l'epoca del boom edilizio e si svilupparono dunque al di sopra e intorno alle costruzioni abusive di quel periodo, originariamente spesso misere baracche a un livello, di sommaria fattura e precaria prospettiva statica.\nIn questa fase l'edificazione diretta (la cosiddetta \"costruzione in economia\", locuzione gergale della cantieristica poi recepita nel gergo amministrativo) costituiva ancora una delle fonti primarie di soddisfazione dell'esigenza abitativa, specialmente per i ceti meno elevati. Per queste fasce faticosamente partecipavano alla costruzione (che poteva anche durare anni se prevedeva numerosi vani o se questi li si aggiungeva anno dopo anno) familiari, parenti e amici, provenienti o meno dalle diverse Arti dell'edilizia, e spesso alla conclusione della struttura non seguivano opere di finitura, specialmente quelle esterne, se non molto tempo dopo. L'obiettivo era in genere poter disporre di un'abitazione fungibile, di un punto di appoggio, di uno strumento di parificazione o di elevazione sociale, a seconda degli ambiti di riferimento. Una volta raggiunto il tetto, che per la perpetuazione di antichi diritti dell'uso sanciva l'indistruttibilit\u00e0 del fabbricato anche da parte delle pubbliche amministrazioni, il pi\u00f9 era fatto. \nBuona parte delle costruzioni di questo genere, in effetti, nascevano irregolari per la generale ignoranza delle regolamentazioni urbanistiche, mentre il \"laissez-faire\" sollevava anche gli amministratori locali e i soggetti incaricati della vigilanza da complicazioni. Certamente, la non lieve tassazione sull'edificazione gioc\u00f2 un suo ruolo nel favorire la scelta \"economicamente obbligata\" di molti abusivi.\nDescrizione.\nL'abusivismo e la seconda casa.\nUn importante aspetto dell'abusivismo si riferisce all'edificazione di seconde case.\nSe gli anni sessanta, gli anni del noto \"boom economico\", erano stati caratterizzati da una grande espansione dell'edilizia residenziale, tanto che il decennio dal 1962 al 1971 \u00e8 secondo l'Istat quello pi\u00f9 produttivo (con circa 3.350.000 unit\u00e0 costruite), ben poca parte di queste era espressamente destinata alle seconde case, anche perch\u00e9 l'edificazione era praticamente gestita da aziende medio-grandi del settore e anche nelle localit\u00e0 turistiche furono preferite formule condominiali di tipo urbano, soluzioni che per quelle aziende rappresentavano risparmi sui costi progettuali e organizzativi a fronte del minor valore del realizzato (contro costi generali non granch\u00e9 dissimili), oltre che costituire garanzia che nel caso non avessero incontrato successo come seconde case, avrebbero potuto sempre richiamare i residenti per la loro abitazione principale. Piccola parte, si \u00e8 detto: tuttavia, una pur piccola parte di numeri cos\u00ec elevati, ancora costituiva un intervento di gigantesche proporzioni. \nNacque pertanto la corsa alla seconda casa, e anche questa divenne un'esigenza abitativa da soddisfare secondo le regole o secondo l'urgenza.\nIl caos urbanistico ed edilizio.\nNegli anni settanta, caratterizzati da una crisi economica di particolare gravit\u00e0, e che produsse tassi di inflazione superiori al 20% (tali quindi da far registrare sensibili alterazioni dei valori di mercato e del potere d'acquisto anche da un mese all'altro), non furono pi\u00f9 fattori culturali e di moda a far crescere la domanda di seconde case, ma la stretta emergenza di \"mettere al sicuro\" i risparmi delle famiglie, inquietantemente minacciati di galoppante perdita di valore. In una simile generalizzata angoscia, fu la gravissima incertezza sui destini economici venturi a orchestrare una collettiva corsa al mattone che saltava a pi\u00e9 pari qualsiasi precedente remora di legalit\u00e0, in favore di una percezione di urgenza che sopraffaceva il timore della legge.\nIn questo decennio furono perci\u00f2 in breve tempo edificate un numero ingente di seconde case, ricorrendo senza gran verecondia, ove legnosit\u00e0 di burocrazia e altre limitazioni potessero apparire come ostacoli alla pronta realizzazione, all'abusivismo. Il costruire il pi\u00f9 in fretta possibile tutti i metri quadri possibili costituiva una risposta istintiva alla caduta verticale del potere d'acquisto, e profittava di una sostanziale staticit\u00e0 dei prezzi del mercato delle prestazioni e dei materiali per l'edilizia. Anzi, questo specifico mercato si trovava in sofferenza proprio a causa della crisi e accolse perci\u00f2 a braccia aperte le folle di piccoli investitori e di aspiranti lavoranti che la nuova congiuntura andava richiamando.\nAbusivamente quindi, senza cio\u00e8 licenze o concessioni edilizie, o quantomeno in difformit\u00e0 da queste (principalmente per quanto atteneva ai volumi), un numero elevatissimo di famiglie (vi sono stati tentativi di stimarne la quota percentuale rispetto al numero di famiglie italiane, ma con modi ed esiti di insufficiente scientificit\u00e0, data anche l'articolazione modale dei possibili casi di abuso) realizz\u00f2 per costruzione un numero impressionante di nuove unit\u00e0 immobiliari da adibire a residenza principale o, forse assai pi\u00f9 spesso, da tenere disponibili.\nL'abuso non fu pi\u00f9 prerogativa di necessit\u00e0 dei ceti deboli, ma estese il carattere di stringente esigenza anche al ceto medio, che peraltro poteva disporre di capitali relativamente pi\u00f9 cospicui e conseguentemente realizzare maggiori volumi.\nIl fenomeno, di cui tuttora il tessuto edilizio paga lo scotto soprattutto in ordine alle pianificazioni e alla odierna equitativa assegnazione dei volumi edificabili, fu perci\u00f2 di grande rilevanza sociale ed ebbe per elemento caratterizzante la seconda casa in quanto fu su questa che il ceto medio and\u00f2 a focalizzarsi, sia perch\u00e9 al tempo gi\u00e0 una buona parte delle famiglie possedeva in propriet\u00e0 l'abitazione principale (in percentuali superiori al resto d'Europa, gi\u00e0 prossime al 70% dei nuclei familiari italiani), sia perch\u00e9 le liquidit\u00e0 mediamente disponibili non avrebbero consentito di investire in centri urbani (i cui valori erano gi\u00e0 di molto superiori a quelli extraurbani).\nA concorrere, va notato che, ad esempio per le superfici costiere, i valori delle aree gi\u00e0 edificabili si rivelavano irrisori rispetto al costo di costruzione, mentre gli effetti delle politiche economiche in tema di agricoltura e allevamento avevano fatto crollare i valori delle aree agricole, che si potevano ora acquistare per cifre modeste e, stante la generale irrisione delle pur previste regolamentazioni e complice l'assenza di zelo nella altrettanto prevista vigilanza, subito destinate a costruzione. In pratica, acquisito un terreno di qualsiasi genere (spesso con titoli giuridici imperfetti quando non proprio approssimativi), purch\u00e9 idoneo al sedime, si potevano immediatamente aprire i cantieri; il tutto con (relativamente) pochi soldi.\nI riflessi sull'economia attinsero non solo la componente dell'edilizia, che in anni di crisi vide crescere la domanda di servizi (molti dei quali peraltro in evasione fiscale, agevolata dall'irregolarit\u00e0 di fondo del tipo di domanda) e consent\u00ec a molti disoccupati di trovare (spesso in nero) opportunit\u00e0 di lavoro. Proprio quest'ultimo aspetto, un'insperata opportunit\u00e0 di respiro per molti disagiati, fu alla base di una generalizzata tendenza a osservare benevolmente il fenomeno, a osservare senza vedere l'innascondibile fermento e la rapida trasformazione del territorio.\nProprio le seconde case ebbero il pi\u00f9 grave impatto sul territorio, sorgendo senza ordine, senza programmazione e senza coerenza, nelle localit\u00e0 pi\u00f9 belle. \n\u00c8 stato da molte parti asserito che il famoso condono edilizio di cui alla legge 47/85 (confluito in gran parte nel d.P.R. 380-2001, Testo Unico dell'Edilizia, e tuttora strumento di riferimento anche per l'edilizia regolare) principalmente si debba alla quota di abitazioni aggiuntive realizzate, e non tanto alla realizzazione di prime case. E naturalmente non furono solo i privati piccoli risparmiatori a effettuare di simili realizzazioni, ma vi furono anche (sebbene in quota presumibilmente marginale) soggetti economici e aziende che profittarono della situazione realizzando seconde case da rivendere con maggiori o minori problemi di regolarit\u00e0 amministrativa e giuridica.\nL'abusivismo delle seconde case, con il suo impatto sul territorio, fu in seguito ragione determinante per lo sviluppo in Italia di tematiche ambientalistiche e paesaggistiche. \nIl disordine e l'individuale improvvisazione con cui erano state realizzate, infatti, avevano marchiato il territorio con segni indelebili (molte peraltro erano state realizzate su terreni di propriet\u00e0 del demanio), \"impossessandosi\" di territori di grande valore naturalistico e influendo pertanto in modo irrimediabile sul preesistente ecosistema. L'esigenza di salvaguardia del paesaggio divenne perci\u00f2 di massima urgenza e l'evidenziazione giornalistica di numerosi casi-limite (pi\u00f9 tardi denominati \"ecomostri\"), insieme alla fredda registrazione numerica della vertiginosa crescita dei volumi, concorse all'affermazione di principi di tutela che in altri paesi andavano sviluppandosi per ragioni di altro genere e che anche in Italia erano gi\u00e0 giunti, ma che solo l'abuso delle seconde case avrebbe fatto decollare verso l'attenzione nazionale.\nAbusivismo e dissesto idrogeologico.\nUno degli aspetti oggi di maggior rilevanza nell'analisi del fenomeno abusivistico, \u00e8 la rischiosit\u00e0 della violazione di norme e disposizioni legate alla sicurezza. Fra queste, diverse norme vietano l'edificazione su suoli che non consentano un accettabile grado di sicurezza statica dell'eventuale edificato. \u00c8 il caso ad esempio di aree soprastanti falde acquifere superficiali, zone franose o a rischio di smottamento, zone a elevato rischio sismico. \nL'abusivismo perpetrato su suoli non idonei alla fabbricazione non \u00e8 pertanto solo la citata \"scorciatoia procedurale\" verso la realizzazione di un immobile, ma anche - come diversi casi della cronaca hanno mostrato - l'accensione di una fonte di grave pericolo.\nAbusivismo e criminalit\u00e0 organizzata.\nDa pi\u00f9 parti, ma segnatamente da parte delle organizzazioni ambientaliste, si segnala una supposta coincidenza fra i territori maggiormente abusati dall'edilizia e quelli in cui \u00e8 pi\u00f9 marcata la presenza della criminalit\u00e0 organizzata. Si sostiene, in pratica, che laddove il potere di fatto delle organizzazioni malavitose sia maggiormente acuto, si registri anche un'elevata incidenza del fenomeno abusivistico. \nCollusioni fra le mafie e il potere politico locale, legami omertosi e di favoreggiamento nell'omissione dei previsti atti di controllo, infiltrazioni criminali nella catena economica legata al mattone (dalla fabbricazione e distribuzione dei materiali alla realizzazione esecutiva, spesso soggetta a condizionamenti illeciti), porterebbero non solo - secondo chi sostiene questa tesi - all'omesso controllo e alla omessa repressione degli illeciti, ma addirittura all'interesse perverso a che questi illeciti siano realizzati, poich\u00e9 l'incremento di abusi cagionerebbe incremento di potere e di lucri da parte dei criminali.\nLa legge n. 47 del 1985.\nCon l'emanazione della legge n. 47/1985, si consent\u00ec per la prima volta in forma organica di regolarizzare le posizioni degli abusivi e dei rispettivi fabbricati.\nDa un punto di vista tecnico, laddove ci\u00f2 non fosse escluso dai limiti previsti, l'autodenuncia del compiuto abuso avrebbe potuto, a condizione del versamento di una oblazione e di una coerente relazione tecnica che asseverasse la bont\u00e0 realizzativa dell'opera, condurre a regolarizzazione amministrativa e penale il fabbricato interessato.\nDa un punto di vista politico, la legge prendeva finalmente atto della diffusione del fenomeno e, contemporaneamente alla previsione della sanatoria per alcune fattispecie di abuso, provvedeva a definire una regolamentazione dettagliata e teoricamente incisiva delle attivit\u00e0 di fabbrica.\nEntrarono con questa legge in piena efficienza concetti giuridici sino ad allora enunciati principalmente in via teorica, come ad esempio il rigoroso rispetto dei vincoli (oltre al riordino degli stessi e alla loro categorizzazione). Le strette limitazioni imposte all'uso effettivo dei beni coinvolti (divieto di forniture di servizi, divieto di recepimento di eventuali atti di disposizione dei beni, divieto di lottizzazione, etc) avrebbero dovuto costituire imponenti deterrenti per il successivo riaffacciarsi del fenomeno.\nIl provvedimento, discusso allora come oggi, inaugur\u00f2 peraltro la serie dei \"condoni\", con i quali la sottoposizione dei provvedimenti di sanatoria all'esborso di somme di qualche relativa importanza (in proporzione dell'abuso commesso) si ebbe un insperato incremento delle entrate dello stato. Fra le tematiche critiche si annovera infatti principalmente il supposto \"mercimonio\" del perdono statale (una simonia, fu addirittura definita giornalisticamente ai tempi), che veniva \"venduto\" senza grande interesse per il danno arrecato al territorio.\nDa altri \u00e8 stata invece considerata una legge che finalmente riordinava il settore e che avrebbe sconfitto questa piaga. Tuttavia, \u00e8 stato stimato che dopo il condono dell'85 siano state costruite in Italia circa 570.000 nuove abitazioni abusive.\nCompetenza a eseguire le demolizioni.\nSul fenomeno dell'illegalit\u00e0 edilizia in Italia pesa anche una particolare anomalia del sistema giuridico italiano: il fatto, cio\u00e8, che l'applicazione di sentenze che decretino la demolizione di edifici abusivi, o parti di essi, sia l'unico processo esecutivo non affidato al giudice dell'esecuzione, ma sia invece di competenza del sindaco del comune, spesso legato da rapporti di conoscenza con i destinatari dell'esecuzione. Questa anomalia giuridica produce effetti nefasti sull'effettiva esecuzione delle sentenze e sull'effetto deterrente della sanzione giuridica: \u00e8 noto, infatti, che la demolizione di edificazioni abusive avviene soltanto per una trascurabile percentuale del totale di quelle disposte. In alcuni contesti locali si arriva perfino al paradosso che le poche gare di appalto bandite per demolizioni da eseguire vadano deserte quando gli immobili appartengono a un privato: le aziende, infatti, non presentano offerte per timore di ritorsioni.\nAbusivismo in Sicilia.\nIn Sicilia la normativa sull'abusivismo edilizio fa capo alla legge regionale 37/1985. Essa include un ampio condono edilizio degli abusi pregressi, e stabilisce una rigida normativa per l'avvenire, con una rapidissima notifica, il lancio del bando di gara per la demolizione e il seguente abbattimento dell'edificio abusivo. Tale procedura \u00e8 rimasta tuttavia pi\u00f9 che altro sulla carta. Si segnala infatti come le aziende edilizie siciliane, laddove l'immobile edilizio da abbattere \u00e8 di un privato, hanno il costume di non partecipare ai bandi, lasciando deserte le gare. Sono 1.191 le richieste di demolizione nel solo comune di Messina dal 2007 al 2009, di cui nessuna ha avuto luogo."}
{"id": "635385", "revid": "110157", "url": "https://it.wikipedia.org/wiki?curid=635385", "title": "Diocesi di Agboville", "text": "La diocesi di Agboville (in latino: \"Dioecesis Agbovillensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Abidjan. Nel 2020 contava 744.260 battezzati su 1.118.795 abitanti. \u00c8 retta dal vescovo Alexis Touably Youlo.\nTerritorio.\nLa diocesi comprende 3 dipartimenti della Costa d'Avorio: Agboville e Adzop\u00e9 nella regione di Agn\u00e9by, e Tiassal\u00e9 nella regione delle Lagune.\nConfina a nord con la diocesi di Yamoussoukro; ad est con la diocesi di Abengourou; a sud con l'arcidiocesi di Abidjan e con la diocesi di Yopougon; ad ovest con l'arcidiocesi di Gagnoa.\nSede vescovile \u00e8 la citt\u00e0 di Agboville, dove si trova la cattedrale di San Giovanni Maria Vianney.\nIl territorio \u00e8 suddiviso in 47 parrocchie.\nStoria.\nLa diocesi \u00e8 stata eretta il 14 ottobre 2006 con la bolla \"Vigili cum cura\" di papa Benedetto XVI, ricavandone il territorio dalla parte settentrionale della diocesi di Yopougon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.118.795 persone contava 744.260 battezzati, corrispondenti al 66,5% del totale."}
{"id": "635390", "revid": "122935149", "url": "https://it.wikipedia.org/wiki?curid=635390", "title": "Giovanni Zenatello", "text": "Biografia.\nStudi\u00f2 inizialmente da baritono e fece il suo debutto professionale nel 1898 al Teatro Sociale di Bassano del Grappa, impersonando Silvio nei \"Pagliacci\" di Leoncavallo e Alfio nella \"Cavalleria rusticana\" di Mascagni. L'anno seguente dovette casualmente sostituire, al Teatro Mercadante di Napoli, un tenore indisposto nel ruolo di Canio nei \"Pagliacci\" e inizi\u00f2 una fortunata carriera come tenore.\nDotato di una voce brunita, nel 1902 debutt\u00f2 alla Scala di Milano e si dimostr\u00f2 adatto a ruoli drammatici ed eroici, interpretando, tra gli altri, Alfredo ne \"La traviata\" di Verdi, Rodolfo ne \"La boh\u00e8me\" di Puccini, Edgardo nella \"Lucia di Lammermoor\" di Donizetti, Manrico ne \"Il trovatore\" di Verdi, Radam\u00e8s nell\"'Aida\" di Verdi, Don Jos\u00e9 nella \"Carmen\" di Bizet, il pittore Mario Cavaradossi nella \"Tosca\" di Puccini, Andrea Ch\u00e9nier nell'omonima opera di Giordano e, soprattutto, Otello nell'omonima opera di Verdi.\nIl 17 febbraio 1904 interpret\u00f2 il ruolo di Pinkerton alla prima assoluta della \"Madama Butterfly\" di Puccini alla Scala, con Rosina Storchio nel ruolo della protagonista e sotto la direzione di Cleofonte Campanini.\nNel 1905 cant\u00f2 per la prima volta al Covent Garden di Londra, dove ritorn\u00f2 pi\u00f9 volte nel corso degli anni, e, a partire dal 1907, lavor\u00f2 prevalentemente negli Stati Uniti. Tuttavia, nonostante la sua lunga permanenza in America, non cant\u00f2 mai al Metropolitan Opera di New York, salvo pochi spettacoli nella tourn\u00e9e del 1909, quando sostitu\u00ec Enrico Caruso, operato a Milano per una laringite ipertrofica.\nNel 1913 l'apporto di Zenatello fu cruciale per la trasformazione dell'Arena di Verona in teatro d'opera conseguente al suo restauro. Il 10 agosto di quell'anno, insieme all'impresario teatrale Ottone Rovato, produsse una spettacolare \"Aida\", per celebrare il centenario della nascita del compositore.\nNel 1933 si ritir\u00f2 dalle scene e si dedic\u00f2 all'insegnamento, aprendo a New York una famosa scuola di canto. Nello stesso anno scopr\u00ec a Parigi il soprano di coloratura Lily Pons, che port\u00f2 al Metropolitan, dando inizio alla sua sfolgorante carriera. Lo stesso accadde per un altro suo grande allievo veronese, Nino Martini, che dopo aver cantato in vari teatri d'Europa, nel 1933 debutt\u00f2 in \"Rigoletto\" al Metropolitan, proprio con Lily Pons, iniziando cos\u00ec una carriera fantastica nello stesso Metropolitan, nei maggiori teatri americani e anche a Hollywood.\nNel 1947, quando ricopriva l'incarico di direttore artistico della stagione estiva all'Arena di Verona, Zenatello, dietro consiglio del giovane basso russo-veronese Nicola Rossi-Lemeni, ascolt\u00f2 il giovane e promettente soprano Maria Callas in un provino nella sua casa newyorkese e ne rimase colpito, tanto da assegnarle la parte principale ne \"La Gioconda\" di Ponchielli, mettendola cos\u00ec sulla strada verso il futuro successo.\nPer quanto riguarda la sua vita privata, Zenatello visse con il mezzosoprano spagnolo Maria Gay (1879-1943) dal 1906 sino alla morte di lei. Sono spesso descritti come marito e moglie, anche se in realt\u00e0 non si sposarono mai. La compagna, come Zenatello stesso, cant\u00f2 alla prima \"Aida\" del 1913 in Arena."}
{"id": "635393", "revid": "88295", "url": "https://it.wikipedia.org/wiki?curid=635393", "title": "Rocca di papa", "text": ""}
{"id": "635401", "revid": "1528507", "url": "https://it.wikipedia.org/wiki?curid=635401", "title": "Crapware", "text": "Per crapware (o anche shitware) si intende, in gergo informatico un software di scarso valore fornito come bundle preinstallato su un PC; in una accezione pi\u00f9 generale si include anche il software fornito con componenti elettronici ed installato assieme ai driver. La definizione di crapware \u00e8 in realt\u00e0 molto vaga e dipende dalle preferenze dell'utente.\nTipici programmi preinstallati dai produttori di PC includono le barre degli strumenti di google, yahoo! e ask.com; wizard per la connessione ad internet con uno specifico provider; demo di programmi antivirus; demo di software per la grafica digitale o per l'ufficio. Quando pre-installato nei sistemi OEM viene considerato tale anche Microsoft Works per la sua mancanza di funzionalit\u00e0 rispetto altre suite di applicazioni desktop ma lo \u00e8 anche Microsoft Office quando pre-installato in prova per 60 giorni.\nUn'ultima classe di software che pu\u00f2 essere inclusa nel crapware, ma non cos\u00ec nettamente, sono i programmi multimediali e per la creazione di contenuti su supporti ottici (in gergo masterizzazione), ad esempio DVD, spesso pre-installati dai produttori di sistemi PC. I programmi preinstallati sono solitamente delle versioni ridotte di programmi commerciali e risultano perci\u00f2 utili agli utenti meno esigenti ma insufficienti a chi necessiti di funzionalit\u00e0 pi\u00f9 avanzate."}
{"id": "635402", "revid": "17654", "url": "https://it.wikipedia.org/wiki?curid=635402", "title": "Warren E. Buffett", "text": ""}
{"id": "635405", "revid": "1305772", "url": "https://it.wikipedia.org/wiki?curid=635405", "title": "Voltolino", "text": "Voltolino"}
{"id": "635409", "revid": "21880", "url": "https://it.wikipedia.org/wiki?curid=635409", "title": "Anguillidae", "text": ""}
{"id": "635413", "revid": "599013", "url": "https://it.wikipedia.org/wiki?curid=635413", "title": "Mdd", "text": ""}
{"id": "635425", "revid": "1318658", "url": "https://it.wikipedia.org/wiki?curid=635425", "title": "Saluen", "text": "Il Saluen (in inglese: \"Salween\"; in tibetano: \u0f62\u0f92\u0fb1\u0f63\u0f0b\u0f58\u0f7c\u0f0b\u0f62\u0f94\u0f74\u0f63\u0f46\u0f74\u0f0d, Wylie: rGyl mo rNGul chu o Gyalmo Ngulchu; in cinese: , in birmano: \u101e\u1036\u101c\u103d\u1004\u103a\u1019\u103c\u1005\u103a, birmano traslitterato: Thanlwin; in shan: \u107c\u1019\u103a\u1089\u1076\u1030\u1004\u103a\u1038, shan traslitterato: Nam Kong; in thai: \u0e2a\u0e32\u0e25\u0e30\u0e27\u0e34\u0e19, RTGS: Salawin; in mon: \u101e\u102c\u1014\u103a\u101c\u102c\u1014\u103a, mon traslitterato: San Lon) \u00e8 un fiume asiatico che nasce nel Tibet centro orientale e sfocia nel golfo di Martaban, che fa parte del mare delle Andamane, nella Birmania meridionale. Con i suoi 2.815\u00a0km di lunghezza, poco meno del Danubio, \u00e8 il fiume pi\u00f9 lungo dell'Indocina dopo il Mekong.\nCorso.\nTibet.\nIl Saluen nasce nel Tibet centro-orientale, dove prende il nome Gyalmo Ngulchu, dalla catena dei monti Tanggula, in una zona relativamente vicina alla sorgente del Mekong. Inizialmente scorre per un breve tratto verso ovest, poi compie una larga curva e continua verso est, attraverso la regione storica tibetana del Kham. In tutto il tratto tibetano ed in quello dello Yunnan, il fiume non \u00e8 navigabile e scorre impetuoso tra profonde gole. Lentamente piega verso sud-est e si avvicina ai corsi del Mekong e del fiume Azzurro. I tre fiumi si avvicinano ulteriormente quando curvano verso sud entrando nella provincia cinese dello Yunnan.\nYunnan.\nAppena il Saluen entra in Yunnan, dove prende il nome cinese N\u00f9 Ji\u0101ng, letteralmente 'fiume arrabbiato', le sue profonde gole, quelle del Mekong e quelle del fiume Azzurro formano la cosiddetta \"area protetta dei tre fiumi paralleli\", un grande parco che si estende su una superficie di 1.698.400\u00a0ettari. Tale parco, che ospita 80 rare specie animali a rischio di estinzione ed oltre 7.000 specie vegetali diverse, \u00e8 stato definito dall'UNESCO la pi\u00f9 ricca area al mondo di biodiversit\u00e0 ed \u00e8 stato inserito nel 2003 nella lista dei patrimoni dell'umanit\u00e0.\nLe gole sono profonde fino a 3.000\u00a0metri e sono racchiuse fra picchi alti oltre 6.000\u00a0metri, punteggiati da ghiacciai. Per questa caratteristica, il corso del Saluen viene chiamato in questa zona \"Gran Canyon\". Il fiume prosegue verso sud e si stacca dai corsi degli altri due fiumi con una brusca curva verso ovest che lo proietta all'interno del territorio birmano attraverso le catene dell'altopiano Shan.\nBirmania.\nIl fiume prende il nome birmano Thanlwin e quello shan Nam Kong. Appena entrato nel paese, piega nuovamente verso sud, con un lungo corso tortuoso che attraversa gole alte tra i 900 ed 1200\u00a0metri nell'altopiano Shan. Si snoda poi lungo la catena dei monti Daen Lao, propaggine meridionale dei monti Shan. Prosegue verso sudovest passando tra la catena dei monti Karen a ovest e quella dei monti Dawna a est, attraversando quindi il piccolo Stato birmano Kayah. Dal punto in cui torna a scorrere verso sud, il fiume demarca per un tratto di 120\u00a0km il confine tra lo Stato birmano Kayin e la Thailandia, dove viene chiamato Salawin. Anche questa zona \u00e8 nota per le sue bellezze naturali, ricca di caverne, cascate, rapide e rocce di forme suggestive. La parte thailandese del bacino idrografico ospita un importante parco nazionale.\nIl fiume esce dalle sue profonde gole a 200\u00a0km dal mare ed entra definitivamente in Birmania quando riceve da sinistra le acque del fiume Moei, che proviene da sud e a sua volta fa da confine con la Thailandia. A circa 90\u00a0km dal mare il Saluen diventa profondo abbastanza da consentire la navigazione a grandi imbarcazioni. Passa tra le pianure attraversando le zone pi\u00f9 popolate del suo corso ed entra nello stato Mon, i cui abitanti chiamano il fiume San Lon. Sfocia in mare con una biforcazione che riceve le acque degli affluenti Gyaing e Atarantra e che separa la citt\u00e0 di Mottama dalla capitale mon di Mawlamyine, nel golfo di Martaban. Il Saluen era il punto terminale di una strada e di una ferrovia che partiva dall'ex capitale Yangon.\nDal 2005, il ponte Thanlwin ferroviario e stradale attraversa la foce del fiume e collega la parte continentale del paese con il sud. Misura 7.640 metri ed \u00e8 il pi\u00f9 lungo della Birmania.\nBacino idrografico.\nIl bacino idrografico del Saluen e dei suoi affluenti copre una superficie di 320.000\u00a0km\u00b2, le cui coordinate sono comprese tra i 16\u00b015' e i 33\u00b015' di latitudine nord, e tra i 91\u00b0 00' e i 100\u00b0 00' di longitudine est. Tale area \u00e8 suddivisa tra la Cina, che ne occupa il 53%, la Birmania, il 42%, e la Thailandia, che occupa il 5%. Tra gli affluenti birmani, i pi\u00f9 importanti sono il Pang, il Teng, il Pawn, il Hka, il Hsim ed il Moei.\nGeologia.\nLa lunga gola che caratterizza il corso del fiume, segue la linea di convergenza tra la crosta del subcontinente indiano e quella dell'Asia continentale. La collisione tra i due blocchi, avvenuta circa 50 milioni di anni fa, ha generato molte aree geografiche correlate alla formazione del Saluen, come l'altopiano del Tibet e le catene dell'Himalaya, dei Nyenchen Tanglha e delle montagne della Birmania nordorientale. La placca indiana spinse verso nord la precedente costa asiatica di circa 2.000\u00a0km provocando l'innalzamento dell'altopiano tibetano in un periodo compreso tra i 10 e i 15 milioni di anni fa. L'orogenesi creatasi nell'impatto tra le placche ha generato deformazioni sul lato orientale che hanno assunto una forma ad arco coincidente con l'alto corso del Saluen. In questa regione, il fiume ha progressivamente eroso il terreno formato soprattutto da rocce sedimentarie marine, che si trovavano in origine sui fondali dell'oceano Indiano.\nDighe.\nI tentativi di costruire grandi dighe sul fiume sono stati bersaglio di critiche e proteste. Il 1\u00ba aprile 2004 il premier cinese blocc\u00f2 un progetto per la costruzione di 13 dighe sul Saluen nello Yunnan, che avrebbero dovuto fornire energia idroelettrica nel paese. Una di esse dovrebbe essere pi\u00f9 grande dell'imponente diga delle Tre Gole, la cui costruzione fu molto discussa. Il governo birmano e quello thailandese ne hanno progettate due a scopi di irrigazione, il progetto per la diga di Hagty fu bloccato nell'agosto 2006 a causa di un'offensiva del governo birmano in quella zona contro i ribelli karen."}
{"id": "635426", "revid": "339392", "url": "https://it.wikipedia.org/wiki?curid=635426", "title": "Nathaniel", "text": ""}
{"id": "635438", "revid": "118198034", "url": "https://it.wikipedia.org/wiki?curid=635438", "title": "Nemes", "text": "Nemes \u00e8 il nome dato al copricapo indossato dai sovrani egizi nell'antichit\u00e0.&lt;br&gt;\nn-T34-m-s-V6&lt;br&gt; nms&lt;br&gt;\nesistono anche le varianti:&lt;br&gt;\nn:T34*m-s-S28 e n-m-s&lt;br&gt;\nConsisteva in una cuffia di stoffa, spesso lino, che avvolgeva il capo aprendosi lateralmente a esso in due ampie ali per poi ricadere sul petto e sulle spalle. Il nemes simboleggiava la natura divina del faraone, figlio del dio sole Ra, venuto in Terra a proteggere il suo popolo e la sua terra: l'Egitto.&lt;br&gt;\nDa varie pitture murali e anche dal corredo della tomba di Tutankhamon sappiamo essere stato il nemes decorato a strisce alternativamente blu e oro.&lt;br&gt;\nAl centro del nemes spesso si trovava l'ureo, l'immagine del serpente, posta a protezione del sovrano."}
{"id": "635439", "revid": "122812538", "url": "https://it.wikipedia.org/wiki?curid=635439", "title": "Fiat Bravo (2007)", "text": "La Fiat Bravo \u00e8 un modello di automobile di segmento C costruito dalla casa automobilistica italiana FIAT dal 2007 al 2014. Nata dal \"Progetto 198\" guidato da Gianfranco Romeo, ha sostituito la Fiat Stilo. \u00c8 stata presentata ufficialmente il 29 gennaio 2007 a Roma per entrare in vendita dal 3 febbraio.\nNel 2014, il modello europeo \u00e8 uscito di produzione, lasciando alla Fiat 500X il ruolo di vettura media all'interno della gamma, poi integrato con l'arrivo nel 2016 della Fiat Tipo 5 Porte. La vettura, sottoposta a un leggero maquillage, ha continuato a essere prodotta e venduta in Brasile fino al 2016.\nIl nome riprende quello dell'omonima autovettura compatta prodotta durante gli anni novanta e caratterizzata dalla carrozzeria berlina dall'impronta sportiva a tre porte; la versione due volumi e mezzo a cinque porte era invece denominata \"Brava\".\nIl contesto.\nIl compito di questa vettura era di rilanciare FIAT nel segmento delle medie compatte (dopo il successo ottenuto dalla Grande Punto in quello delle utilitarie); per farlo si presentava con la sola carrozzeria berlina 2 volumi a 5 porte, riprendendo tuttavia certi elementi del posteriore della vecchia Bravo, come il caratteristico taglio dei fari a \"occhio d'insetto\", che era presente solo in versione 3 porte. Lo sviluppo post-progettuale \u00e8 stato affidato all'austriaca Magna Steyr che ha collaborato con i tecnici FIAT prevalentemente nella fase di prototipizzazione e collaudo dell'autovettura, allo scopo di avere in brevissimo tempo una macchina finita (il progetto definito \u00e8 stato approvato dai vertici solo nell'aprile 2006). Per sviluppare la vettura in soli 18 mesi la FIAT e la Magna Steyr hanno utilizzato la tecnologia di simulazione virtuale che ha permesso una riduzione dei tempi d'industrializzazione.\nIl design della Bravo, curato da Alberto Dilillo insieme a Emanuele Bomboi e Frank Stephenson, si basa su un'evoluzione dello stile Giugiaro introdotto dalla Grande Punto. Il frontale \u00e8 dominato da una calandra sdoppiata rifinita con cromature con la zona superiore che ingloba il nuovo marchio FIAT a sfondo rosso; nella parte inferiore dei paraurti sono presenti delle leggere nervature in rilievo con delle prese d'aria che ospitano i fendinebbia (presenti per le versioni di punta o a pagamento). La fanaleria frontale a forma di goccia si integra perfettamente tra il cofano motore e i passaruota laterali. La fiancata \u00e8 caratterizzata dalla linea di cintura che risale lungo il posteriore e viene resa filante grazie alla vetratura sottile dalle cornici cromate (per le versioni di punta). Il posteriore \u00e8 composto da un cofano baule bombato che ospita il lunotto a cuneo di piccole dimensioni (penalizza la visibilit\u00e0), il paraurti incorpora la targa nell'apposito vano inferiore.\nLa Bravo utilizza il \"Pianale C\" derivato ed adattato da quello della Stilo ed utilizzato anche dalla nuova Lancia Delta. Lo schema delle sospensioni prevede un sistema a ruote indipendenti anteriori con montante telescopico MacPherson e barra stabilizzatrice mentre al posteriore \u00e8 stato adottato il classico schema a ruote interconnesse da un ponte torcente con barra stabilizzatrice. L'impianto frenante per tutte le versioni sfrutta quattro dischi con gli anteriori autoventilati. \nLa nuova Bravo \u00e8 stata testata dalle prove d'impatto dell'ente EuroNCAP totalizzando il punteggio complessivo di cinque stelle nell'urto frontale, tre nella protezione bambini e due nella prova di investimento pedone.\nUscita dal mercato europeo.\nNel 2014 la Bravo, dopo un riscontro di pubblico deludente, esce ufficialmente dal mercato di riferimento, quello europeo, lasciando uno spazio vuoto all'interno della gamma FIAT (rimane invece in produzione e vendita nei paesi sud americani, con un modello aggiornato). Questa \"uscita di scena\" in Europa viene affrontata in modo dettagliato dalla FIAT stessa all'interno della presentazione ufficiale del nuovo progetto industriale per Fiat Chrysler Automobiles 2014-2018. La berlina due volumi di casa FIAT \u00e8 stata eliminata dalla gamma, insieme alla Fiat Sedici, in base alla nuova politica FIAT di separare la gamma fra modelli razionali e modelli emotivi/premium. Bravo e Sedici risultano di fatto sostituiti entrambi da un'unica vettura: la Fiat 500X. La 500X segue la naturale evoluzione del mercato delle berline medie due volumi in Europa, ormai quasi tutte affiancate o sostituite da una crossover SUV (il caso pi\u00f9 eclatante \u00e8 stato quello Almera / Qashqai). L'eredit\u00e0 della Bravo tuttavia non viene del tutto raccolta dal SUV 500 X; nel 2015, infatti, viene presentato il Progetto \u00c6gea, una famiglia di vetture medie destinate a soddisfare le diverse esigenze dei paesi del mercato EMEA (Europa, Medio Oriente ed Africa). Questa famiglia di automobili (denominata in Italia come Fiat Tipo ed in Messico e negli Emirati Arabi come Dodge Neon) prevede, oltre ad un'elegante berlina compatta a tre volumi, lanciata per prima sul mercato, anche una berlina media due volumi con relativa variante wagon, che nel corso del 2016 ritorna a coprire il vuoto lasciato dalla Bravo.\nInterni.\nLa plancia segue lo stile della carrozzeria esterna ovvero un disegno curvilineo con la zona centrale che ospita i comandi dell'autoradio e del navigatore satellitare a colori (optional) sormontato dalle bocchette d'aerazione del climatizzatore; nella parte bassa sono stati raggruppati i principali comandi del clima (a comando manuale o automatico bizona) insieme al vano posacenere e al kit fumatori. La strumentazione dal disegno sportivo possiede i quadranti incassati e separati in stile Alfa Romeo 147. Le plastiche utilizzate per la plancia sono di qualit\u00e0 sufficiente con la zona superiore morbida mentre le parti inferiori insieme al tunnel centrale sono rigide. L'abitabilit\u00e0 risulta buona con una capacit\u00e0 di carico del bagagliaio pari a 400 litri, grazie anche al padiglione spiovente posteriore. Dal giugno del 2008 la vettura era disponibile anche con cambio automatico robotizzato \"Dualogic\" a sei rapporti e levette di cambio per il pilota situate dietro la corona del volante.\nProduzione.\nMercato europeo.\nIl veicolo veniva prodotto nello stabilimento di Piedimonte San Germano - nel Lazio, vicino a Cassino - assieme alla sorella Lancia Delta. Lo stabilimento ha continuato a produrre, fino al 2020, l'Alfa Romeo Giulietta.\nNel febbraio 2010 viene lanciata la Bravo aggiornata, come \"Model Year\" 2010; l'auto ha subito minime modifiche sia a livello esterno che interno: le versioni \"Active\" disponevano della plancia a effetto carbonio e le maniglie in tinta con la carrozzeria. Per tutte le versioni i fari anteriori risultavano bruniti mentre gli interni erano disponibili con una tappezzeria rinnovata, mentre la calandra frontale era cromata per le Emotion oppure in colore grigio scuro chiamato Metalluro per le versioni Sport e Dynamic.\nNel corso del 2014 cessa la produzione della Bravo nello stabilimento di Cassino. Le vendite europee annuali della Bravo nel 2013 sono state di circa 10.000 unit\u00e0; il suo picco annuale \u00e8 avvenuto nel 2007, anno di lancio della vettura, quando sono state raggiunte le 97.000 immatricolazioni in 10 mesi. La produzione totale in Italia \u00e8 stata di 185.000 unit\u00e0.\nMercato sudamericano.\nIn seguito alla presentazione al Salone di San Paolo, alla fine del 2010 nello stabilimento Fiat di Betim (Stato di Minas Gerais, Brasile) viene avviata la produzione della Fiat Bravo destinata ai mercati del subcontinente sudamericano. In aggiunta al 1.4 \"T-Jet\" offerto anche in Europa la versione brasiliana della Bravo adotta motori \"E.torQ\" di 1.6 e 1.8 litri.\nNell'ottobre 2014 Fiat presenta al Salone di San Paolo la Bravo Model Year 2015. La vettura ha ricevuto un restyling, con paraurti dal nuovo disegno e gruppi ottici posteriori bordati di nero. Per la prima volta viene reso disponibile sul mercato brasiliano il cambio automatico \"Dualogic\". La produzione della Bravo in Sudamerica termin\u00f2 nel giugno 2016.\nAltri mercati.\nLa Bravo \u00e8 stata venduta dal 2008 al 2009 anche sul mercato Australiano, dove ha assunto il nome \"Fiat Ritmo\", gi\u00e0 impiegato tra gli anni 70 e 80.su un altro modello della casa italiana, in quanto il nome Bravo in Australia era gi\u00e0 registrato dalla Mazda per identificare il pick-up B2500.\nMotorizzazioni.\nBenzina.\nAll'esordio l'unica motorizzazione disponibile era il 1.4 \"FIRE\" 16V da 90 cavalli Euro 4, abbinato ad un cambio manuale a sei rapporti. A fine estate 2007 sono stati presentati i 1.4 turbo \"T-Jet\" da 120 e da 150 cavalli e coppia motrice massima di 206 N\u2022m che salgono a 230 N\u2022m con overboost attivo; derivati dai classici \"FIRE\" e dotati della sovralimentazione, offrono la peculiarit\u00e0 di consumi contenuti, buone prestazioni ed emissioni inquinanti ridotte. Entrambi i motori rispettano gli standard Euro 4. Nel 2010 il 1.4 90\u00a0CV e il T-Jet da 120\u00a0CV diventano Euro 5; da giugno \u00e8 disponibile il propulsore 1.4\" Turbo Multiair\" con turbocompressore da 140 cavalli che sostituisce il vecchio motore da 150 cavalli. Omologato Euro 5, ha prestazioni simili ma consumi ridotti. Il 1.4 Multiair possiede una coppia massima pari a 230 N\u2022m a 1.750 giri al minuto.\nGPL.\nDal dicembre 2008 \u00e8 disponibile una versione a doppia alimentazione (benzina e gas GPL) realizzata grazie ad un accordo fatto dalla FIAT con l'azienda Landi Renzo (insieme alla Panda e alla Punto). La motorizzazione \u00e8 il 1.4 16V FIRE da 90 cavalli.\nDiesel.\nLa sola motorizzazione a gasolio disponibile al lancio era la 1.9 \"Multijet\" in versione 8V con 120 cavalli (cambio manuale a cinque marce) oppure 16V capace di 150 cavalli (cambio manuale a sei marce); entrambi turbocompressi e con la turbina a geometria variabile. Su alcuni mercati europei venne introdotta anche una versione depotenziata del 1.9 \"Multijet\" a 90 cavalli.\nDai primi mesi del 2008 \u00e8 disponibile il nuovo motore 1.6 16V \"Multijet\" omologato inizialmente Euro 4 ma dal maggio del 2009 \u00e8 disponibile anche nella versione Euro 5 abbinata al filtro antiparticolato; eroga 105 cavalli nella versione d'entrata con turbo a geometria fissa ma \u00e8 disponibile anche la pi\u00f9 potente 120 cavalli dotata di turbina a geometria variabile. Nel 2009 viene inoltre lanciata la versione depotenziata a 90 cavalli e viene introdotta anche la ecologica \"PurO2\" con motore 1.6 \"Multijet\" 105 cavalli ed emissione di anidride carbonica ridotte. Tale versione rimane in produzione fino al 2010.\nDal novembre del 2008 \u00e8 disponibile il nuovo 2.0 \"Multijet\" da 165 cavalli omologato Euro 5.\nNel 2015, all'uscita dal mercato europeo, era presente solo la motorizzazione diesel 1.6 Multijet, nella doppia versione da 105 oppure 120 cavalli.\nN.B.: dal 2011, la Fiat Bravo GPL cambia nome, diventando Fiat Bravo EasyPower.\nMarketing.\nL'auto \u00e8 stata presentata con una campagna pubblicitaria televisiva con l'accompagnamento le versioni acustiche delle canzoni \"Meravigliosa creatura\" e \"Aria\" di Gianna Nannini.\nInoltre in alcuni mercati nord-europei \u00e8 stato trasmesso anche uno spot ideato per il lancio dei motori 1.4 \"T-Jet\", nel quale al volante della vettura figuravano Kimi R\u00e4ikk\u00f6nen e Michael Schumacher."}
{"id": "635442", "revid": "1543377", "url": "https://it.wikipedia.org/wiki?curid=635442", "title": "Gennaro Vitiello", "text": "Biografia.\nGennaro Vitiello nasce il 15 ottobre 1929 a Torre del Greco (NA).\nIl padre Luigi \u00e8 titolare di un'impresa edile e la madre Ermelinda Forte \u00e8 casalinga, la sua infanzia trascorre tranquilla insieme ai suoi fratelli (Umberto, Mario, Pietro e Rachele) fino alla morte prematura del padre.\nGennaro si diploma in scenografia all'Accademia di Belle Arti di Napoli e inizia ad insegnare Disegno Ornato presso il Liceo artistico di Napoli.\nQuando conosce Uta Rieger in un campo scuola a Parigi, Gennaro si occupava gi\u00e0 di allestimenti teatrali. Si sposano nel 1964 e dal matrimonio nascono le due figlie Cordelia ed Elisabetta.\nIl febbraio del 1965 vede la prima regia di Gennaro, la \"Moscheta\" tratta da un'opera del Ruzante.\nRappresentata nella sala mensa dello stabilimento di Pozzuoli della Divisione Ferroviaria dell'IMAM-Aerfer.\nNel 1966 a Napoli, in via Martucci, Gennaro trova lo spazio dove, insieme con Anna Caputi, Odette Nicoletti, Giovanni Girosi e Carlo De Simone, il Teatro Esse potr\u00e0 allestire le proprie rappresentazioni. Si tratta un ex deposito di legname.\nL'inaugurazione avviene il 27 dicembre con \"La magia della farfalla\" l'opera \u00e8 tradotta, dallo stesso Vitiello, dal testo, edito in Italia da GM Press, di Federico Garc\u00eda Lorca \"El Maleficio de la Mariposa\".\nIl Teatro Esse \u00e8 stato il trampolino per molti artisti divenuti, poi, famosi: Peppe Barra, Leopoldo Mastelloni, Odette Nicoletti, Mauro Carosi.\nIl Teatro Esse andr\u00e0 avanti fino al 1972 dopo aver allestito la messa in scena di opere come \"Tardieu 6\", \"I cenci\" di Antonin Artaud, \"Massa-Uomo\" di Toller e \"I Negri\" di Jean Genet.\nIn seguito Vitiello, insieme ad Enzo Salomone e a Marisa Bello crea la Libera Scena Ensemble.\nIl 1977 vede la fondazione a Torre del Greco del Teatro nel Garage.\nLa LSE mette in scena \"Padrone e sotto\", \"Il cacatoa verde\", \"Mamm\u00e0 chi \u00e8\", \"Assolo per orologio\", ecc.\nIn questo periodo lavora con lui Nathalie Guetta.\nLa sua attivit\u00e0 si interrompe improvvisamente l'8 agosto del 1985 a seguito di un ictus.\nI testi delle sue rappresentazioni sono stati curati e tradotti da lui personalmente.\nHa illustrato alcuni libri per l'infanzia: \"L'incantesimo\" e \"Racconti italiani di ieri\", entrambi del 1962 e l\"'Almanacco Torriani\" del 1963"}
{"id": "635444", "revid": "80614", "url": "https://it.wikipedia.org/wiki?curid=635444", "title": "Fiat Fiorino pick-up", "text": ""}
{"id": "635447", "revid": "1632387", "url": "https://it.wikipedia.org/wiki?curid=635447", "title": "Abruptum", "text": "Abruptum \u00e8 una band black metal svedese formatasi nel 1990.\nStoria.\nLa band si form\u00f2 nel 1990 grazie a \"It\" (vero nome Tony S\u00e4rkk\u00e4), \"All\" (vero nome Jim Berger) e \"Ext\". Lo stesso anno fu pubblicato un demo e Ext abbandon\u00f2 la band. All invece lasci\u00f2 il gruppo dopo il secondo demo, \"The Satanist Tunes\", a causa di seri problemi con l'alcool. La band assunse quindi Evil (vero nome Morgan Steinmeyer H\u00e5kansson), fondatore e leader dei Marduk, particolarmente avvezzo a brani molto lunghi che danno parecchio margine all'improvvisazione ed a un effetto di trance, che qualcuno defin\u00ec trance-metal, angosciante e maligno..\nGli Abruptum ottennero un contratto con la Deathlike Silence Productions con la quale pubblicarono due album, \"Obscuritatem Advoco Amplectere Me\", e \"In Umbra Malitiae Ambulabo, In Aeternum In Triumpho Tenebrarum\". Fallita l'etichetta, il gruppo apparve nella compilation \"Nordic Black Metal: A Tribute To Euronymous\".\nSi \u00e8 erroneamente speculato che It lasci\u00f2 la band e la scena black metal nel 1996, a seguito di numerose minacce di morte giunte a lui e alla sua famiglia. Secondo quanto riportato dallo stesso It e dalla sua sorella e manager, non fu questa la ragione per la sua uscita di scena, ma bens\u00ec una decisione che stava meditando da tempo. Evil tenne in vita gli Abruptum facendo uscire l'album \"Casus Luciferi\" per la propria etichetta discografica, la Blooddawn Productions.\nEvil lasci\u00f2 gli Abruptum nel 2005 per poi farvi ritorno nel 2008. It \u00e8 morto nel 2017.\nStile musicale.\nSe gli Abruptum sono classificati come una band black metal/dark ambient, il gruppo ebbe sempre un approccio differente e insolito alla propria musica. Non si focalizzavano sulla creazione di pezzi musicali strutturati, producendo quasi esclusivamente del rumore. I primi lavori erano composti da brani prevalentemente brevi ma in seguito gli album includevano solo una o due tracce per una durata complessiva di oltre quaranta minuti. Gli strumenti utilizzati includono principalmente batteria, chitarre, basso, tastiere e altri vari strumenti musicali, ma quello che colpisce maggiormente sono le urla disumane, in quanto si dice che i membri della band, presumibilmente, si torturassero e ferissero a vicenda mentre registravano in studio. Se questa voce fosse vera o meno non \u00e8 mai stato appurato. Proprio questa oscura fama fece dire a Euronymous che a suo parere gli Abruptum erano \"la quintessenza sonora della pura malvagit\u00e0 oscura\". Dopo l'uscita di It dal gruppo, Evil cambi\u00f2 lo stile musicale della band passando al genere dark ambient/noise abbandonando quasi del tutto il black metal."}
{"id": "635453", "revid": "110157", "url": "https://it.wikipedia.org/wiki?curid=635453", "title": "Enter the Wu-Tang (36 Chambers)", "text": "Enter the Wu-Tang (36 Chambers) \u00e8 il primo album del collettivo newyorkese Wu-Tang Clan, pubblicato nel 1993.\nIl disco, prodotto interamente da RZA, con due co-produzioni di Ol' Dirty Bastard e Method Man, rivoluzion\u00f2 radicalmente il modo di fare musica rap negli Stati Uniti. Costituito da strumentali minimali, campionamenti da film kung fu e testi complessi, aspri, interpretati dai nove rapper del Clan, lo stile prettamente hardcore \u00e8 quello della New York underground.\nIl titolo dell'album deriva dal film di arti marziali \"The 36th Chamber of Shaolin\" del 1978. Il leader del gruppo RZA, conosciuto anche come Prince Rakeem, ha prodotto l'album basandolo interamente sui film di arti marziali e su campionamenti soul, caratterizzandolo con delle strumentali pesanti e inquietanti.\nIl suono originale di questo album ha creato un modello da seguire per l'hip hop hardcore degli anni novanta e ha contribuito a restituire a New York prestigio all'interno della scena hip hop nazionale. Il sound di questo album \u00e8 diventato molto influente anche per le moderne produzioni, anche grazie ai suoi testi espliciti e carichi di humour. Come punto di riferimento per la scena East Coast, questo album ha contribuito alla formazione di molti rapper tra cui Nas, The Notorious B.I.G., Mobb Deep e Jay-Z.\nNonostante il suono grezzo e underground, l'album ha avuto un sorprendente successo nelle classifiche, con un picco ottenuto posizionandosi alla 41\u00aa posizione all'interno della classifica US Billboard 200. Nel 1995, la Recording Industry Association of America gli ha attribuito il disco di platino per la vendita di un milione di copie negli Stati Uniti. L'album ha ricevuto recensioni positive dai critici ed \u00e8 considerato uno degli album pi\u00f9 significativi degli anni novanta, oltre che uno degli album hip hop pi\u00f9 importanti di sempre. Nel 2003, la rivista Rolling Stone l'ha posizionato alla 387\u00aa posizione all'interno della lista dei 500 migliori album.\nIl disco.\nAlla fine del 1980, i cugini Robert Diggs, Gary Grice e Russell Jones formano un gruppo chiamato Force of the Imperial Master, anche conosciuto come All in Together Now Crew. Ogni membro registrava sotto un alias: Grice come The Genius, Diggs come Prince Rakeem o The Scientist, e Jones come The Specialist. Il gruppo non ha mai firmato per una major ma ha catturato l'attenzione della scena rap New Yorkese e del rapper Biz Markie. Nel 1991 The Genius e Prince Rakeem firmano per due differenti etichette discografiche. The Genius pubblica l'album Words from the Genius (1991) con la Cold Chillin' Records e Prince Rakeem pubblica Ooh I Love You Rakeem (1991) con la Tommy Boy Records. Entrambi vengono presto abbandonati dalle loro etichette, e amareggiati entrambi i rapper cambiano soprannome (The Genius diventa GZA mentre Prince diventa Rakeem RZA). RZA nel 2005 ha dichiarato di non averla presa bene ai tempi, quando la Tommy Boy decise di abbandonarlo per far firmare invece i House of Pain, che RZA defin\u00ec \"a bunch of whiteboy shit\".\nRZA cominci\u00f2 cos\u00ec a collaborare con Dennis Coles, meglio conosciuto come Ghostface Killah, un altro rapper proveniente dal complesso di appartamente Stapleton Projects in Staten Island. Il duo decise cos\u00ec di creare un gruppo che avrebbe unito la filosofia orientale, i film di kung fu e i fumetti.\nEnter the Wu-Tang (36 Chambers) fu cos\u00ec registrato al Firehouse Studio di New York tra il 1992 e il 1993. L'album \u00e8 stato prodotto, mixato e organizzato da RZA ed \u00e8 stato masterizzato al The Hit Factory da Chris Gehringer. A causa di un budget estremamente ridotto, il gruppo \u00e8 stato obbligato a registrare in un piccolo studio di registrazione, e con otto membri in studio contemporaneamente, l'alloggio era spesso affollato. Per decidere chi potesse rappare, RZA cre\u00f2 delle sfide per decidere chi potesse rappare sulle sue strumentali. Queste sfide hanno dato vita alla traccia \"Meth Vs. Chef\", una battaglia tra Method Man e Raekwon, questa traccia fu esclusa dall'album ma \u00e8 stata inserita nell'album di debutto di Method Man, \"Tical\" (1994).\nSingoli.\nAnticipato dal singolo underground \"Protect Ya Neck\", \"Enter The Wu-Tang: 36 Chambers\" ottiene buone posizioni in classifica, come nella Billboard Hot 100, grazie al pezzo \"C.R.E.A.M.\" Oltre a far ottenere al gruppo un certo successo commerciale, \"C.R.E.A.M.\" introduce la parola \"cream\" nel vocabolario slang. Il termine indica il denaro: \"C.R.E.A.M.\" \u00e8 l'acronimo di \"Cash Rules Everything Around Me\", che tradotto significa \"il denaro controlla tutto attorno a me\". Diventando un brano fondamentale per la storia del rap, \"C.R.E.A.M.\" verr\u00e0 riproposta e citata spesso da molti artisti.\nGli altri singoli sono \"Can It Be All So Simple\", del quale esiste anche un remix presente nel disco di Raekwon \"Only Built 4 Cuban Linx...\", e \"M.E.T.H.O.D. Man\", anche questa remixata e inserita come bonus track in \"Enter the Wu-Tang: 36 Chambers\" e in \"Tical\", primo disco solista di Method Man."}
{"id": "635454", "revid": "2166030", "url": "https://it.wikipedia.org/wiki?curid=635454", "title": "Castello di Kaunas", "text": "Il castello di Kaunas (Kauno Pilis), si trova nella citt\u00e0 omonima lituana. Scavi archeologici suggeriscono che esso venne edificato durante la met\u00e0 del XIV secolo in stile gotico. La sua locazione \u00e8 strategica, esso infatti si innalza sulle rive del fiume Nemunas nei pressi della sua confluenza con il fiume Neris. All'inizio del XXI secolo, circa un terzo del castello \u00e8 ancora in piedi.\nStoria.\nLa data precisa della sua costruzione \u00e8 ignota. Alcuni scavi archeologici mostrano che un castello in pietra venne edificato intorno alla met\u00e0 del XIV secolo. Situato sopra una sponda elevata del fiume Nemunas a circa 100 km dalla capitale Vilnius, esso aveva lo scopo di avamposto strategico per la protezione delle cittadine vicine quanto vie di commercio.\nUn documento risalente al 1361, testimonia la richiesta del Gran Maestro dell'Ordine Teutonico di raccogliere informazioni riguardo al castello, soprattutto riguardo allo spessore delle sue mura, in preparazione di un assalto. Nel 1362 il castello in effetti sub\u00ec un assedio da parte dell'Ordine Teutonico, che dur\u00f2 circa tre settimane. Durante l'attacco i Cavalieri Teutonici costruirono una torre d'assedio e una macchina da guerra per la perforazione delle mura, probabilmente si fece uso di rudimentali armi da fuoco in quanto la polvere da sparo stava emergendo allora come strumento di guerra in tutta Europa. Secondo Wigand di Marburgo la guarnigione del castello era composta da 400 soldati Lituani, comandati da K\u0119stutis, figlio di Vaidotas. Dopo tre settimane gli assedianti riuscirono a fare una breccia nelle mura ed il castello venne subito preso. La domenica di Pasqua i Cavalieri Teutonici celebrarono una messa per festeggiare la presa del castello.\nSembra che dei 400 uomini della guarnigione solo 36 sopravvissero. Alcuni dubbi rimangono sull'assenza di soccorsi agli assediati dall'esterno. Ad ogni modo, K\u0119stutis riusc\u00ec a riconquistare molto presto il castello, ma esso rimase un motivo di conflitto per lungo tempo tra i Lituani e i Cavalieri Teutonici."}
{"id": "635457", "revid": "1632387", "url": "https://it.wikipedia.org/wiki?curid=635457", "title": "Overnight Sensation", "text": "Overnight Sensation \u00e8 il tredicesimo album dei Mot\u00f6rhead, pubblicato nel 1996 per la CMC. Il disco, uscito a un solo anno di distanza dal precedente \"Sacrifice\", \u00e8 stato il primo comprendente l'ultima formazione: Lemmy, Phil Campbell e Mikkey Dee.\nIl disco.\nDopo la dipartita di W\u00fcrzel nel 1995, la band torn\u00f2 ad essere un classico trio, come si pu\u00f2 notare anche dalla fotografia di copertina; la seconda nella storia della band (dopo l'album \"Ace of Spades\") ad avere come foto di copertina un'immagine della band.\nIl disco, a differenza del precedente, punta di pi\u00f9 sulla velocit\u00e0 e sulla potenza ottenendo come risultato canzoni molto belle, orecchiabili e con un ritmo quasi blues (come \"Crazy Like a Fox\", \"Broken\" e la title-track \"Overnight Sensation\"). Non mancano brani che mettono in risalto la batteria come per esempio \"Civil War\" e \"Eat The Gun\".\n\"I Dont' Believe a Word\" (uscito come singolo promozionale solo in Francia e accompagnato da un video live) \u00e8 considerato fra i pezzi migliori dell'intero album, una ballata semplice che ha il sapore dell'ever green. Nella la sesta traccia \"Love Can't Buy You Money\", alcuni vi hanno visto la reazione di Lemmy all'abbandono di W\u00fcrzel.\nCuriosit\u00e0.\nPer la promozione del disco, \u00e8 stato chiesto a Lemmy di tagliarsi i baffi.\nTracce.\nTutte le tracce (eccetto dove segnato) sono scritte da Phil Campbell, Lemmy Kilmister e Mikkey Dee"}
{"id": "635465", "revid": "767487", "url": "https://it.wikipedia.org/wiki?curid=635465", "title": "Aps\u00fb (gruppo musicale)", "text": "Gli Aps\u00fb sono una band black metal originaria di Plano, Texas, formata nel 1991. Precedentemente nota come Absu.\nStoria.\nGli Absu si formarono nel 1991 grazie a Equitant Ifernain e Shaftiel che ingaggiarono nel loro gruppo Proscriptor McGovern, Daviel Athron Mysticia e Black Massith.\nNel 1993 la Gothic Records pubblic\u00f2 il primo album in studio dal titolo \"\". Nello stesso anno Daviel Athron Mysticia e Black Massith lasciarono il gruppo, diventato trio (con il supporto di Mezzadurus nelle esibizioni dal vivo). Successivamente il disco venne ristampato dall'etichetta francese Osmose Productions, che nel 1995 rilasci\u00f2 anche il seguente The Sun of Tiphareth.\nDopo gli album considerati di transizione, \"The Third Storm of Cythraul\" (1997) e \"Tara\" (2001) (quest'ultimo con il nuovo secondo chitarrista, Kashshapxu), Proscriptor si infortun\u00f2 seriamente ad una mano e la band si ferm\u00f2 per un anno intero aspettando il suo ritorno. La pausa per\u00f2 si rivel\u00f2 molto pi\u00f9 lunga del previsto. Tutti i membri abbandonarono il gruppo nel 2002, lasciando di fatto Proscriptor come unico componente degli Absu. Egli stesso ferm\u00f2 le attivit\u00e0, con l'unica eccezione della pubblicazione nel 2005 della raccolta denominata \"\".\nNel 2007 gli Absu riprendono forma arruolando Aethyris e Zawicizuz come chitarristi, bassisti e tastieristi. Con questa formazione si registra l'eponimo album \"Absu\" nel 2008, che verr\u00e0 pubblicato l'anno successivo dalla Candlelight Records. nel frattempo entra nel gruppo Ezezu, coprendo il ruolo di bassista in pianta stabile. Tra il 2009 e il 2010 avvengono nuovi cambi: Zawicizuz lascia il gruppo e dopo poco viene seguito da Aethyris (che entra nei norvegesi \"Pantheon I\"). I due vengono sostituiti dal solo Vis Crom, gi\u00e0 nella band dal 2009 come chitarrista turnista. A vent'anni dalla fondazione viene pubblicato il sesto album in studio, intitolato \"Abzu\".\nCon questi componenti (Proscriptor/Ezezu/Vis Crom) la band rilascer\u00e0 altri 2 singoli e porter\u00e0 avanti diversi tour fino al 2018, quando Vis Crom abbandona il gruppo. Il 27 gennaio 2020 Proscriptor McGovern comunica lo scioglimento per \"circostanze insolubili\", non dando particolari motivazioni.. Sei mesi dopo, lo stesso, ne annuncia la rinascita con un nuovo nome: quello che doveva essere il titolo dell'ultimo album della precedente avventura musicale, \"Aps\u00fb\".."}
{"id": "635466", "revid": "1652635", "url": "https://it.wikipedia.org/wiki?curid=635466", "title": "Plastilina", "text": "La plastilina (detta anche plastirina o cera pongo) \u00e8 un materiale plastico per la modellazione, la cui composizione \u00e8 basata su olio, argilla e cera (senza coloranti ha un aspetto bruno).\nLa caratteristica fondamentale della plastilina, a differenza di pongo, play-doh o DAS, \u00e8 che nel tempo conserva una buona plasticit\u00e0 senza indurirsi.\nAlcuni sostengono che la plastilina sia stata inventata da Franz Kolb, poich\u00e9 nel 1880 vendeva in Germania dei \"Kunst-Modellierton\" (\u00abargilla artificiale da modellare\u00bb), ma, anche se la sua invenzione era simile, la plastilina come la conosciamo oggi \u00e8 stata inventata da William Harbutt, professore d'arte a Bathampton, nei pressi di Bath (Inghilterra), nel 1897. Dal 1908, la plastilina \u00e8 stata diffusa in tutto il mondo.\n\"Claymation\".\nLa plastilina \u00e8 usata anche nel mondo dell'animazione con la tecnica chiamata \"claymation\", dalle parole inglesi \"clay\", \u00abargilla\u00bb e \"animation\", \u00abanimazione\u00bb. Celebri sono i lavori in questo campo di Fusako Yusaki per gli spot pubblicitari del Fernet Branca, che le valsero nel 1971 un Bagatto d'Oro, premio per i migliori spot televisivi italiani, e il Leone di Bronzo al Festival internazionale della pubblicit\u00e0 di Cannes nel 1972. Grande successo ebbe Nick Park, che vinse due premi Oscar per il miglior cortometraggio di animazione con \"I pantaloni sbagliati\" (1994) e \"Una tosatura perfetta\" (1996), realizzati in plastilina."}
{"id": "635469", "revid": "484362", "url": "https://it.wikipedia.org/wiki?curid=635469", "title": "Romanico pisano", "text": "Il romanico pisano \u00e8 lo stile architettonico romanico che si svilupp\u00f2 a Pisa a partire dalla fine del X secolo e che fu esportato in una vasta area di influenza al tempo in cui la citt\u00e0 era una potente Repubblica Marinara, dalla seconda met\u00e0 dell'XI alla prima del XIII secolo.\nLa cultura del romanico pisano si svilupp\u00f2 soprattutto nei cantieri di Piazza del Duomo, anche se alcuni elementi stilistici erano ravvisabili anche precedentemente, e da l\u00ec si irradi\u00f2 ad altri progetti cittadini, ai territori controllati dalla Repubblica di Pisa (Corsica e Sardegna comprese) ed alla Toscana, soprattutto la fascia settentrionale da Lucca fino a Pistoia.\nArchitettura.\nLe origini.\nLe origini del romanico pisano vanno ricercate in alcune chiese costruite prima o durante il duomo di Pisa (iniziato nel 1063), in un periodo in cui quest\u2019ultimo non rappresentava ancora il suo pi\u00f9 importante riferimento e nucleo di diffusione. Tra queste c\u2019\u00e8 sicuramente la Basilica di San Pietro a Grado, iniziata nel terzo quarto del X secolo e terminata nell\u2019XI secolo. I fianchi e le tre absidi (la facciata \u00e8 pi\u00f9 tarda) mostrano un paramento di laterizi e pietra sbozzata con una decorazione continua di piccoli archetti ciechi, monofore e lesene (queste ultime pi\u00f9 frequenti sulle absidi, pi\u00f9 rade nei fianchi, assenti in alto). Nelle absidi e sul fianco sinistro gli archi racchiudono oculi o losanghe di piccole dimensioni (quelli dettati pi\u00f9 tardi dalla Cattedrale di Pisa sono pi\u00f9 grandi). Gli archetti sono fiancheggiati quasi ovunque da altri piccoli oculi che, soprattutto nel fianco sinistro, sono spesso riempiti da bacini di ceramica islamica e pisana (copie, gli originali sono al Museo di San Matteo). \nSono questi gli elementi distintivi del primo stile romanico pisano che ritroviamo, in misura pi\u00f9 o meno estesa e diversificata, anche nella parte inferiore dell\u2019abside della chiesa di Santa Cristina (X-XI secolo, il resto \u00e8 del XIX secolo), nei fianchi e sul retro della chiesa di Sant'Andrea Forisportam (XI secolo, la facciata \u00e8 invece del XII secolo) e nella chiesa di San Sisto (costruita a partire dal 1087), tutte nel centro di Pisa.\nIl Duomo di Pisa, prima della facciata.\nLa Primaziale di Pisa rappresenta la pi\u00f9 grande chiesa romanica della Toscana ed una delle pi\u00f9 mirabili realizzazioni medioevali d'Europa. Fu indubbiamente il centro di divulgazione ed ispirazione dello stile romanico pisano nell'architettura. Iniziato nel 1063 da Buscheto, venne consacrato nel 1118, ma la sua facciata fu realizzata nel XII secolo da Rainaldo, a partire dalla morte di Buscheto intorno al 1110, secondo alcuni, o intorno all'anno 1140, secondo altri. Negli apparati architettonici esterni, lo stile del romanico pisano si consolida quindi dai fianchi del duomo (escluse le prime tre campate, pure realizzate nel XII secolo e riconoscibili esternamente dalla bicromia marmorea pi\u00f9 spiccata), nel transetto e nell'abside, le uniche strutture realizzate a cavallo tra XI secolo e XII secolo e quindi visibili ai vari architetti che misero in cantiere la costruzione di altre chiese a Pisa e dintorni sul finire dell'XI secolo o successivamente.\nIn queste porzioni esterne l'apparato decorativo \u00e8 sostanzialmente uniforme ed \u00e8 costituito da serie continue di grandi archi ciechi su pi\u00f9 piani e poggianti su sottili lesene; negli archi si alternano oculi o losanghe (pi\u00f9 grandi di quelle delle prime chiese pisane) alternati a piccole ma profonde monofore. Nell'abside gli archi acquistano profondit\u00e0, formando delle gallerie schermate da esili colonne. Un'altra caratteristica tipica del romanico pisano \u00e8 l'uso della bicromia alternando fasce di marmo bianco a fasce di pietre pi\u00f9 scure, derivata da modelli della Spagna musulmana: nel duomo di Pisa il contrasto col grigio chiaro del verrucano \u00e8 molto lieve, mentre in altre zone venne impiegato lo scuro marmo verde serpentino (a Pistoia) o altre tipologie petrografiche (in Sardegna e in Corsica) ottenendo un vibrante ricamo architettonico.\nAll'interno il duomo \u00e8 una costruzione a cinque navate con un grande transetto absidato a tre navate che si innesta nel corpo principale in corrispondenza di una cupola ellittica. Termina un lungo coro absidato. Schiacciato da un soffitto a cassettoni tardocinquecentesco che sostituisce l'originale teoria di capriate a vista, \u00e8 caratterizzato da un susseguirsi di colonne ed archi a tutto sesto sopra i quali corrono i matronei, che si affacciano sulla navata centrale per mezzo di bifore. Pi\u00f9 in alto il cleristorio con le piccole finestre aperte nelle spesse mura. Colpisce la struttura all'intersezione del transetto con il corpo longitudinale: a differenza di altre chiese europee, qui lo spazio \u00e8 chiuso dal ritmo delle colonne e dei matronei che, per mezzo di una sorta di ponte, separano i corpi laterali dalla navata principale, conferendo al transetto quasi la funzione di una chiesa separata.\nCome a Venezia, l'architettura pisana venne quindi influenzata da quella costantinopolitana e bizantina in generale, per via delle fiorenti rotte commerciali di Pisa, che favorivano gli scambi culturali con altre aree del Mediterraneo. In un primo momento infatti il Duomo era assimilabile ad una croce greca (si vede ancora nel corpo esterno della navata laterale pietre di diverso colore in corrispondenza dell'aggiunta della met\u00e0 del XII secolo) ed altri elementi bizantini sono i matronei e la cupola con coronamento a bulbo, posta alla maniera \"lombarda\" all'incrocio dei bracci. Pi\u00f9 ancora che a Venezia gli elementi orientali vennero reinterpretati secondo il gusto occidentale, pervenendo a forme artistiche di notevole originalit\u00e0. Per esempio la configurazione dell'interno ha una spazialit\u00e0 tipicamente paleocristiana.\nLo schema decorativo della cattedrale venne ripetuto sia nel campanile (la celeberrima Torre pendente, iniziata nel 1173), sia nel Battistero (iniziato nel 1153), almeno per quello che riguarda il primo anello, essendo stato ultimato in epoca pi\u00f9 tarda (nel corso del XIV secolo), mutando il disegno originario, attribuito al Diotisalvi, con elementi di tradizione gotica.\nLa diffusione dello stile di Buscheto.\nLo stile di Buscheto ravvisabile nei paramenti esterni dei fianchi, transetto ed abside del Duomo di Pisa ebbero un'immediata eco nelle facciate delle pi\u00f9 antiche chiese della citt\u00e0 di Pisa e dintorni, come nella Chiesa di Sant'Andrea Forisportam a Pisa (solo registro inferiore, prima met\u00e0 del XII secolo), nella chiesa di San Pietro in Vinculis della stessa citt\u00e0 (edificata tra il 1072 ed il 1118, ma con facciata realizzata negli anni immediatamente successivi), nella Pieve dei Santi Giovanni ed Ermolao a Calci (costruita tra il 1095 e il 1111 circa), nella Chiesa di San Frediano a Pisa (costruita tra l'XI e il XII secolo), nella Pieve di San Giovanni e Santa Maria Assunta a C\u00e0scina (iniziata alla fine dell'XI e terminata entro la met\u00e0 del XII secolo) e, in parte, nella Pieve di Santa Maria a Vicopisano (XII secolo). \nIn tutte queste costruzioni venne utilizzata prevalentemente la pietra verrucana con pochi intarsi di marmo o altri meteriali. Elementi architettonici ricorrenti sono gli archi ciechi sostenuti da sottili lesene e racchiudenti losanghe o, pi\u00f9 raramente, oculi o croci (sia nel registro inferiore che superiore); tre portali semplici nel registro inferiore; e una bifora al centro nel registro superiore.\nLa facciata del Duomo di Pisa del XII secolo.\nNel XII secolo il duomo fu ampliato sotto la direzione dell'architetto Rainaldo, che allung\u00f2 le navate davanti alla facciata aggiungendo tre campate, pur rispettando lo stile del predecessore Buscheto, allarg\u00f2 il transetto e progett\u00f2 una nuova facciata, conclusa dalle maestranze guidate dagli scultori Guglielmo e Biduino. La datazione di inizio dei lavori \u00e8 incerto: subito dopo la morte di Buscheto intorno all'anno 1110, secondo alcuni, intorno all'anno 1140 secondo altri. La fine dei lavori daterebbe al 1180, come documentato dalla data apposta sui battenti bronzei di Bonanno Pisano sulla porta maggiore.\nInteramente in marmo bianco e grigio con inserti di altri colori, la facciata a salienti consta di un ordine inferiore con sette archi ciechi poggianti su colonne e decorati da losanghe ed oculi e tre portali riccamente decorati. I quattro ordini superiori constano di quattro gallerie decorate con file di archetti a tutto sesto ed esili colonnine e recanti posteriormente una serie di monofore, bifore e trifore illuminanti l'edificio all'interno.\nLa diffusione dello stile di Rainaldo.\nLa facciata del Duomo dette una nuova direzione allo stile del romanico pisano, che invest\u00ec lo stile di chiese a Pisa e dintorni costruite ampiamente oltre l'inizio del XII secolo. Facciate simili in marmo si riscontrono in citt\u00e0 nella Chiesa di San Paolo a Ripa d'Arno (facciata completata nel XIV secolo, su un progetto comunque della met\u00e0 del XII secolo), nella chiesa di San Paolo all'Orto (facciata realizzata alla fine del XII secolo da Biduino nel registro inferiore), nella chiesa di San Michele degli Scalzi (facciata realizzata tra il 1178 e il 1204 e lasciata incompiuta) e nella chiesa di San Nicola (decorata solo in parte in un periodo ignoto ma forse nel XII o XIII secolo), tutte a Pisa.\nAnche la chiesa dell'Abbazia di San Zeno risale in parte a questo periodo, ma la facciata ha subito rimaneggiamenti ed \u00e8 quindi il risultato di varie fasi di costruzione, nell'XI, XII e anche secoli successivi.\nAltre chiese pisane successive.\nLe chiese pisane che ebbero una facciata completata nel XIV secolo si arricchirono di elementi gotici, pur avendo molti elementi reminescenti dello precedente stile romanico.\nLa chiesa di San Michele in Borgo, dalla candida facciata marmorea con loggette, ha un registro inferiore risalente al XIII secolo, ma quello superiore fu realizzato nel XIV secolo. In quest'ultimo i tre ordini di loggette si arricchirono di archetti trilobati gotici. Gotico e dello stesso secolo \u00e8 anche il tabernacolo gotico che fu aggiunto sopra il registro inferiore duecentesco.\nAnche la Chiesa di Santa Caterina d'Alessandria, con la facciata a capanna costruita nel primo quarto del XIV secolo, entro il 1326, contiene archetti trilobati negli ordini di loggette, che stavolta sono solo due mancando gli spioventi laterali. Qui \u00e8 presente anche un rosone, altro elemento tipicamente gotico. Negli ordini inferiori di entrambi gli edifici ci sono tre archi a tutto sesto che per\u00f2 rompono il rapido susseguirsi di archetti in voga negli esempi precedenti e mancano inoltre i caratteristici oculi e losanghe decorativi.\nToscana.\nA Pistoia la chiesa di San Giovanni Fuorcivitas presenta sul fianco nord (iniziato nel XII secolo e terminato nel 1324) un paramento con arcate cieche, colonnine e losanghe tipicamente pisani, evidenziati dalla netta bicromia tra il marmo bianco e quello verde scuro (\"serpentino\"). Nella stessa citt\u00e0, la facciata della chiesa di Sant'Andrea (seconda met\u00e0 del XII secolo) presenta gli archetti ciechi, losanghe, portali e bicromia tipici dello stesso stile.\nUn'evoluzione dei modelli pisani si ebbe a Lucca, non per\u00f2 nella basilica di San Frediano o nella chiesa di Sant'Alessandro, due architetture classicistiche di impronta tipicamente lucchese, ma nella Cattedrale di San Martino (terminata nel 1205 dal maestro comasco Guidetto e rifatta all'interno in stile gotico) e soprattutto nella chiesa di San Michele in Foro, dove l'alta facciata duecentesca decorata dalle loggette va ben oltre la navata, come una scenografia simbolica alla quale non corrisponde un'altrettanto ampia architettura esterna e interna.\nInflussi pisani sono evidenti anche nel Duomo di Massa Marittima. Qui la chiesa fu costruita a partire dall'XI secolo e si protrasse fino a tutto il XIII secolo. La facciata ha tutti gli elementi in sile romanico pisano, ma Giovanni Pisano aggiunse, alla fine del XIII secolo, elementi di ispirazione gotica senese, come la grande pentafora e le tre guglie.\nA met\u00e0 del XII secolo si segnalano influssi pisani anche ad Arezzo, alla chiesa di Santa Maria della Pieve (facciata del XIII secolo), dove l'abside e la facciata presentano una serie di loggette su colonnine.\nAltre zone.\nIn Sardegna si riscontra spesso l'incontro tra i modi toscani e quelli lombardi, come nella basilica di San Gavino a Porto Torres (1065-1080), nella chiesa di San Nicola di Silanis a Sedini (SS) (anteriore al 1122), nell'originaria Cattedrale di Cagliari (rimaneggiata nei secoli e dotata nel Novecento di una facciata neoromanica) o nella chiesa di Santa Maria a Uta (fine XII-inizio XIII secolo), caratterizzate da lesene e archetti pensili nel paramento esterno.\nDi chiara matrice pisana sono anche le fortificazioni trecentesche della citt\u00e0 di Cagliari in cui spiccano delle imponenti torri, quali la Torre di san Pancrazio e la Torre dell'Elefante, e la chiesa di San Nicola di Ottana (NU); mentre molto vicine al gusto pistoiese sono la chiesa di San Pietro di Sorres e la chiesa della Santissima Trinit\u00e0 di Saccargia (XII secolo), caratterizzate dalla forte bicromia dei paramenti murari. Altre architetture di rilievo sono la cappella palatina di Santa Maria del Regno di Ardara (SS), l'ex cattedrale di Bisarcio in comune di Ozieri (SS), la basilica di San Simplicio a Olbia, la Cattedrale di Santa Giusta dell'omonimo centro (OR).\nInflussi pisani si ebbero anche in Liguria (Commenda di San Giovanni di Pr\u00e9), in Corsica e nell'Italia meridionale, ad esempio nella Cattedrale di Troia, a Siponto, nel Duomo di Benevento, nella Cattedrale di Termoli ed in Corsica nella cattedrale di Lucciana detta la Canonica e la Torre campanaria di Santa Maria Maggiore a Bonifacio.\nScultura.\nLa scuola scultorea pisana nacque a Pisa ai cantieri della Cattedrale e in seguito si diffuse nelle aree confinanti ed anche oltre grazie ai fitti rapporti commerciali della Repubblica Pisana.\nMaestro Guglielmo scolp\u00ec tra il 1152 e il 1162 il pulpito per il Duomo di Pisa, trasportato poi a Cagliari ed oggi conservato nel Duomo di Cagliari, dove sono riscontrabili influenze lombarde e provenzali (nei panneggi, nella vivace narrazione), con un forte rilievo plastico dei personaggi, che si distaccano nettamente dallo sfondo arabescato.\nA Guglielmo si ispirarono i fratelli Gruamonte e Adeodato, che con Enrico scolpirono a Pistoia l'architrave del portale maggiore della chiesa di Sant'Andrea (\"Cavalcata e adorazione dei Magi\", 1166), mentre Gruamonte da solo scolp\u00ec l'architrave della chiesa di San Bartolomeo in Pantano (1167) e della chiesa di San Giovanni Fuorcivitas.\nA Gruamonte si ispir\u00f2 a sua volta Biduino, autore degli \"episodi evangelici\" per la Pieve di San Casciano a Settimo presso Pisa (1180).\nVerso il 1180 Bonanno Pisano fondeva le porte bronzee per il duomo di Pisa, andate distrutte in un incendio che coinvolse la facciata nel 1595, ma si salv\u00f2 la porta sul retro del transetto destro detta \"di san Ranieri\", con \"Storie della vita di Cristo\". nella sua opera si possono individuare influenze classiche (le rosette e i cordigli attorno ai pannelli), renani (le figure con le teste particolarmente aggettanti, come a Hildesheim) e bizantini (nell'iconografia).\nUn altro autore importante fu Roberto, autore delle \"Storie di Mos\u00e8\" nella vasca battesimale della basilica di San Frediano a Lucca.\nSull'opera di questi maestri si innest\u00f2 poi nel XIII secolo l'attivit\u00e0 di Nicola Pisano, forse di formazione meridionale, che port\u00f2 al completo rinnovamento della scultura toscana e italiana."}
{"id": "635473", "revid": "290948", "url": "https://it.wikipedia.org/wiki?curid=635473", "title": "Acer platanoides", "text": "L'acero riccio o platanoide (\"Acer platanoides\" L.), appartenente alla famiglia delle Sapindaceae, \u00e8 una pianta spontanea in molti boschi di latifoglie umidi e riparati. Si accompagna ad altri aceri, specialmente Acer pseudoplatanus (entrambi hanno portamenti simili), nelle forre mesofile centro-settentrionali. Viene spesso coltivato a scopo ornamentale.\nMorfologia.\nLa pianta raggiunge un'altezza di 20 m, talvolta anche di 30 m. Il tronco \u00e8 slanciato e diritto, la chioma \u00e8 ovaleggiante con rami principali che si allungano verso l'alto. La chioma \u00e8 composta da foglie decidue, di colore verde chiaro su entrambe le pagine, palmate a 5 lobi poco profondi e dentati. Sono di grandi dimensioni, 10\u201315\u00a0cm con al termine una punta spesso ricurva (da qui il nome di \"acero riccio\"). Il picciolo lungo 8\u201310\u00a0cm, di colore rossastro, se viene spezzato emette lattice. Il fogliame diventa di colore rosso-vivo in autunno. \nHa gemme a scaglie rossastre con alla base una macchiolina color oliva, le cicatrici fogliari si toccano.\nLa corteccia \u00e8 liscia negli alberi giovani, sottile e bruno-grigiastra, aumento in spessore ricoprendosi di screpolature e si fessura longitudinalmente nella pianta adulta, senza tuttavia staccarsi in placche.\nI fiori sono glabri e di colore giallo-verdastri, con 8 stami, emergono prima della fogliazione. Sono usati dalle api per produrre il miele (specie mellifera).\nI frutti sono disamare ad ali divergenti di 160\u00b0. Sono lungamente peduncolate: le ali sono lunghe 40\u201355\u00a0mm di lunghezza e circa 7\u20138\u00a0mm di larghezza. Maturano a settembre-ottobre.\nL'apparato radicale \u00e8 simile all'acero di monte (ben espanso lateralmente), non produce polloni.\nDistribuzione e habitat.\nL'acero riccio ha un vasto areale che si espande molto pi\u00f9 a nord di altri aceri nostrani. Esso occupa tutta l'Europa a eccezione delle regioni atlantiche (penisola iberica non pirenaica, isole inglesi, Francia occidentale, Paesi Bassi, Danimarca), della Scandinavia centro-settentrionale, della Russia e di quella sud-orientale; a sud scende fino all'appennino centrale (fino a Marche e Umbria), alla Grecia settentrionale, alla Crimea e alla regione caucasica."}
{"id": "635476", "revid": "486946", "url": "https://it.wikipedia.org/wiki?curid=635476", "title": "Repubblica Marinara", "text": ""}
{"id": "635478", "revid": "5033673", "url": "https://it.wikipedia.org/wiki?curid=635478", "title": "Acero platanoide", "text": ""}
{"id": "635479", "revid": "5033679", "url": "https://it.wikipedia.org/wiki?curid=635479", "title": "Acero riccio", "text": ""}
{"id": "635488", "revid": "72396", "url": "https://it.wikipedia.org/wiki?curid=635488", "title": "Dragoslav \u0160ekularac", "text": "Carriera.\nNato a \u0160tip, in Macedonia da una famiglia serba del clan degli Vasojevi\u0107i, inizi\u00f2 a giocare a calcio fin da bambino, dopo la fine della Seconda guerra mondiale. Dopo che la sua famiglia si trasfer\u00ec a Belgrado entr\u00f2 nelle giovanili della .\nA 18 anni debutt\u00f2 con la nazionale jugoslava il 30 settembre 1956. A livello di club divenne uno dei pi\u00f9 importanti giocatori della Stella Rossa, con pi\u00f9 di 470 presenze e 150 gol totali, vincendo di cinque campionati di Jugoslavia (1956, 1957, 1959, 1960 e 1964) e meritandosi di entrare a far parte delle \"Stelle della Stella Rossa\".\nNell'estate 1967 venne ingaggiato dagli statunitensi del . Con lui gli \"Stars\" ottennero il secondo posto della Western Division della NPSL, non qualificandosi per la finale della competizione.\nMilit\u00f2 anche in Brasile, nell'Independiente Santa Fe per cinque stagioni, e successivamente in Colombia nei Millonarios di Bogot\u00e0, prima di concludere la carriera nella Bundesliga con il Karlsruher.\nNel 2006 \u00e8 diventato l'allenatore dei Serbian White Eagles di Toronto, squadra della Canadian Soccer League.\nTra i suoi allori personali da ricordare anche la medaglia d'argento alle Olimpiadi del 1956, oltre alla partecipazione ai Campionati mondiale di calcio di Svezia 1958 e Cile 1962."}
{"id": "635490", "revid": "287204", "url": "https://it.wikipedia.org/wiki?curid=635490", "title": "Dragoslav Sekularac", "text": ""}
{"id": "635491", "revid": "226458", "url": "https://it.wikipedia.org/wiki?curid=635491", "title": "Fido commerciale", "text": "Il fido commerciale \u00e8 il valore della merce venduta con pagamenti dilazionati. Tali pagamenti verranno effettuati dal cliente quando avr\u00e0 gi\u00e0 ricevuto la merce.\nDeve essere dimensionato sull'affidabilit\u00e0 del cliente e sulla sua effettiva solvibilit\u00e0 con riferimento alla fornitura fattagli nei termini concordati."}
{"id": "635493", "revid": "287204", "url": "https://it.wikipedia.org/wiki?curid=635493", "title": "F\u00e8camp", "text": ""}
{"id": "635495", "revid": "1386670", "url": "https://it.wikipedia.org/wiki?curid=635495", "title": "Alborata", "text": "In Sicilia l'alborata \u00e8 un breve sparo di petardi monobotto chiamati \"Masculi\" che viene eseguito alle prime luci dell'alba o comunque di mattina presto, generalmente in aperta campagna o in alcune piazze lontane dai centri abitati che annuncia una festivit\u00e0 rionale o patronale in una citt\u00e0 o in un paese. Pu\u00f2 anche annunciare una Sagra con cadenza annuale o una festivit\u00e0 anche di contenuto non religioso. I botti si susseguono con pause di 5/10 secondi e si concludono dopo circa mezz'ora con un brevissimo gioco d'artificio.\nL'alborata viene anche chiamata \"La Diana\", \"Masculiata\", \"Fuochi Diurni\" o ancora \"Colpi di Cannone\" al centro/sud Italia e \"Colpi Scuri\" nelle regioni del nord.\nIl tipo di petardo utilizzato oltre a \"Masculi\" (tipico nome Siciliano) viene chiamato \"Bomba da Tiro\".\nLo sparo dell'alborata comincia con l'ancorare saldamente a terra dei grossi tubi cavi di metallo che andranno a contenere i petardi, l'addetto allo sparo poi avvicinandosi con una miccia li innesca uno alla volta avendo cura di allontanarsi velocemente mentre una scia di fumo bianca si innalza ad incredibile velocit\u00e0 fino ad una certa altezza dove avviene la deflagrazione lasciando visivamente una nuvoletta di fumo bianca.\nL'ultimo petardo che viene lanciato ha la caratteristica di multideflagrazione innescando un susseguirsi di tante piccole esplosioni in aria che ricordano un breve gioco di fuoco."}
{"id": "635499", "revid": "1305772", "url": "https://it.wikipedia.org/wiki?curid=635499", "title": "Eat the Rich", "text": ""}
{"id": "635500", "revid": "1851848", "url": "https://it.wikipedia.org/wiki?curid=635500", "title": "Fosco Becattini", "text": "In 16 stagioni al Genoa ha totalizzato 425 presenze in maglia rossobl\u00f9 ed \u00e8 stato superato solo nel 2002 da Gennaro Ruotolo.\nCarriera.\nGiocatore.\nClub.\nCresciuto nel vivaio del Sestri Levante, verr\u00e0 acquistato dal Genoa, squadra della quale diventer\u00e0 bandiera collezionando il record di presenze (425) battuto poi da Gennaro Ruotolo. La sua lunga permanenza nella societ\u00e0 genovese con la maglia numero 3 lo riporta come il perno della difesa rossobl\u00f9 negli anni subito successivi alla Seconda guerra mondiale dal campionato di Serie A 1946-1947 fino alla sua ultima stagione nel campionato 1960-1961. Esordisce in Serie A il 13 gennaio 1946 in Bologna-Genoa (4-0). Nel suo ruolo di terzino, per la sua non eccelsa statura e la sua agilit\u00e0 era definito \"palla di gomma\".\nNazionale.\nPer la Nazionale italiana ha collezionato due presenze nella stagione 1948-1949. Esordisce in Nazionale il 27 marzo 1949 in Spagna-Italia (1-3).\nAllenatore.\nAppese le scarpe al chiodo \u00e8 stato anche allenatore in Serie D con il Sestri Levante e una stagione in Serie C con il Rapallo Ruentes."}
{"id": "635501", "revid": "465169", "url": "https://it.wikipedia.org/wiki?curid=635501", "title": "Thylacoleo", "text": "Il leone marsupiale (gen. \"Thylacoleo\") \u00e8 un mammifero marsupiale estinto, vissuto in Australia dal Pliocene fino alla fine del Pleistocene (circa 50'000 anni fa).\nFalso felino.\nQuest'animale, bench\u00e9 imparentato con i canguri ed i Koala, aveva uno stile di vita simile a quello degli attuali leoni e come questi aveva sviluppato caratteristiche corporee adatte a cacciare grosse prede, che di certo non mancavano nell'Australia del Pleistocene.\nIl cranio del leone marsupiale era corto e massiccio, con mascelle potentissime e muscoli molto forti per azionarle. Al posto dei canini, il leone marsupiale usava gli sviluppatissimi incisivi per mordere le prede. Il suo morso \u00e8 ritenuto essere il pi\u00f9 potente tra quello di tutti i mammiferi, attuali o estinti. Oltre agli incisivi, la dentatura era dotata di molari adatti a tranciare la carne.\nAltra caratteristica del leone marsupiale erano le zampe, in particolare quelle anteriori, estremamente forti e allungate; quando un leone marsupiale balzava addosso alla preda, le zampe servivano con tutta probabilit\u00e0 a schiacciarla contro il terreno, di fatto immobilizzandola. Un grande artiglio ricurvo, poi, era presente sul \"pollice\"; la funzione di questo artiglio protrattile era quella di sventrare l'animale immobile. I paleontologi pensano che le zampe anteriori cos\u00ec robuste servissero al leone marsupiale per arrampicarsi sugli alberi, portando con s\u00e9 la preda appena uccisa, in un modo molto simile a quello del leopardo odierno.\nVarie specie e antenati.\nLe dimensioni del leone marsupiale variavano a seconda delle specie: si va da quelle di un puma per le specie pi\u00f9 antiche (come \"Thylacoleo hilli\") a quelle di un grosso leone per le specie pleistoceniche (come il famoso \"Thylacoleo carnifex\"), pesanti anche 200 chilogrammi e abituate a cacciare esemplari della megafauna australiana come i canguri giganti e i \"diprotodonti\", grandi come rinoceronti. Nell'Oligocene e nel Miocene esistevano gi\u00e0 esemplari della stessa famiglia, ma erano pi\u00f9 piccoli: si ricordano \"Priscileo\", della taglia di un grosso gatto, e \"Wakaleo\", grande quanto un piccolo leopardo.\nL'estinzione.\nEsistono diverse teorie sull'estinzione del Tylacoleo, ma le pi\u00f9 diffuse sono due: la prima vede la causa dell'estinzione nella caccia da parte dell'uomo, mentre la seconda la imputa ad un cambiamento climatico che port\u00f2 l'Australia alla desertificazione. Oggi la seconda ipotesi \u00e8 molto accreditata, ma il ruolo dell'uomo fu determinante. Infatti l'arrivo dell'uomo inflisse un duro colpo all'intera megafauna, portando le specie al limite con la caccia, ma soprattutto attraverso la deforestazione, che contribu\u00ec in modo decisivo al cambiamento climatico.\nMiti e leggende.\n\u00c8 possibile che alcune storie del \"dreamtime\" degli aborigeni siano derivate da animali che un tempo coesistevano con i primi abitatori dell'Australia, dal momento che vi sono numerosi punti di contatto tra alcuni esemplari della megafauna e diversi esseri mitologici aborigeni.\nIn tempi recenti, invece, si \u00e8 ipotizzata l'esistenza (pi\u00f9 che altro favoleggiata) di un misterioso animale, detto \"drop bear\", che piomba gi\u00f9 dagli alberi per assalire turisti ignari. Questo \"mito\", nato nella seconda parte del ventesimo secolo, \u00e8 probabilmente derivato da un miscuglio tra i koala giganti e il leone marsupiale. Altri animali misteriosi dell'entroterra australiano, come i gatti fantasma o il cosiddetto \"iarri\", potrebbero essere avvistamenti di qualche esemplare di leone marsupiale sopravvissuto. Il tutto, comunque, anche a detta di molti criptozoologi, \u00e8 estremamente improbabile."}
{"id": "635502", "revid": "78273", "url": "https://it.wikipedia.org/wiki?curid=635502", "title": "Canguri", "text": ""}
{"id": "635505", "revid": "1342115", "url": "https://it.wikipedia.org/wiki?curid=635505", "title": "Leoni", "text": ""}
{"id": "635506", "revid": "32116", "url": "https://it.wikipedia.org/wiki?curid=635506", "title": "Roger G. Smith", "text": ""}
{"id": "635507", "revid": "104006926", "url": "https://it.wikipedia.org/wiki?curid=635507", "title": "Stephen Maturin", "text": "Stephen Maturin y Domanova \u00e8 il coprotagonista, insieme a Jack Aubrey, dei romanzi incentrati sulle avventure dei suddetti personaggi di Patrick O'Brian narranti le vicende dell'ufficiale della Royal Navy britannica Jack Aubrey, amico fraterno di Stephen, conosciuto ad un concerto a Port Mahon, citt\u00e0 sull'isola di Minorca. Maturin \u00e8 anche un agente dei servizi d'informazione britannici grazie alla padronanza delle lingue e ai contatti in Spagna. Per motivi fortuiti i due vengono in contatto nel primo romanzo della serie, Primo comando, e fra loro nasce un'amicizia che avr\u00e0 modo di essere cementata dalla loro vita di bordo delle varie navi, dal piccolo brigantino Sophie, il primo comando, appunto, di Jack Aubrey, passando per la celebre e molto amata Surprise (di cui sar\u00e0 il proprietario per un certo periodo) (ne \"Il rovescio della medaglia\") e cos\u00ec via per tutte le navi comandate dal suo amico.\nIl \"dottore\", come viene affettuosamente chiamato dai vari marinai delle navi comandate da Jack, \u00e8 figlio naturale di un militare irlandese e di una gentildonna catalana, cattolico in mezzo ad anglicani, sebbene ben poco praticante, e totalmente inetto in qualunque cosa riguardi la navigazione. Momenti di pura ilarit\u00e0 nascono dalle sue ripetute cadute in mare durante i trasferimenti dalla scialuppa a bordo della nave vera e propria.\nColtissimo, di mentalit\u00e0 aperta e decisamente capace di guadagnarsi il rispetto degli altri chirurghi di bordo (unica eccezione la sua incapacit\u00e0 di curare i denti dei pazienti), Stephen ben presto viene contornato da un'aura di guaritore mitico, puntualmente rinnovata su ogni nave sulla quale mette piede, grazie anche alle superstizioni dei marinai, cosa che gli causa spesso una certa irritazione.&lt;br&gt;Stephen risulta spesso una figura pi\u00f9 matura di Jack, forse anche per la sua attivit\u00e0 di agente dei servizi segreti della marina, ma si dimostra vulnerabilissimo sul piano affettivo: dopo aver perso la propria amata durante la ribellione irlandese degli Irlandesi Uniti (di cui faceva parte) si innamora perdutamente della bellissima Diana Villiers, sua amante prima e moglie poi, che per\u00f2 non lo ricambia come il povero Stephen meriterebbe, infliggendogli sofferenze amorose che attenua con la tintura di laudano (forma liquida dell'oppio), di cui diventa dipendente finch\u00e9 una dose troppo potente non rischia di ucciderlo (\"La nave corsara\").&lt;br&gt;Stephen Maturin possiede una fiducia pressoch\u00e9 illimitata nelle capacit\u00e0 dei marinai sul mare, dovuta anche al fatto di essere in un certo modo refrattario a tutto ci\u00f2 che riguarda il mare e la marina: termini, consuetudini (e in particolare la fretta che continuamente lo perseguita). Questo suo essere irrimediabilmente \"terrazzano\" (una persona, cio\u00e8, che, per i marinai, non conosca il mare e sia inesperta di navigazione, spesso un peso e comunque sempre d'intralcio nelle manovre) stupisce sempre i suoi compagni di navigazione, che hanno per lui una cura e un affetto particolari quando il medico \u00e8 sul mare.\nCoraggioso e sempre pronto a sfidare chiunque lo offenda, Stephen \u00e8 anche un personaggio arguto e talora brillante, che riserva sottilissime ed acute frecciatine anche nelle situazioni pi\u00f9 inaspettate. Proprio per queste caratteristiche qualcuno crede che il personaggio di Maturin possa rappresentare l'alter ego del suo autore, anch'egli irlandese."}
{"id": "635509", "revid": "767487", "url": "https://it.wikipedia.org/wiki?curid=635509", "title": "Cicli per istruzione", "text": "Nell'architettura dei microprocessori il parametro Cicli Per Istruzioni (detto anche CPI o con il termine inglese Cycles Per Instruction) indica il numero di cicli di clock necessari al microprocessore per eseguire un'istruzione. \u00c8 l'inverso del parametro istruzioni per ciclo.\nIl parametro pu\u00f2 essere utilizzato per valutare le prestazioni di un processore depurandole dal fattore della frequenza operativa, quindi il parametro viene utilizzato per valutare l'efficienza complessiva del microprocessore pi\u00f9 che la sua potenza di calcolo complessiva. \u00c8 da notare nei primi processori diverse istruzioni avevano un diverso CPI mentre nei moderni processori l'ordine delle istruzioni influenza il CPI complessivo che quindi viene preso come parametro medio rispetto all'esecuzione di pi\u00f9 istruzioni.\nIl parametro assume una notevole importanza nelle architetture RISC dato che in queste architetture ogni istruzione dovrebbe essere terminata in un ciclo di clock."}
{"id": "635510", "revid": "125784958", "url": "https://it.wikipedia.org/wiki?curid=635510", "title": "Alice Krige", "text": " \u00c8 nota per aver interpretato la Regina Borg nell'universo fantascientifico di \"Star Trek\".\nBiografia.\nNel 1981 interpreta il ruolo di Sybil Gordon nel pluripremiato film \"Momenti di gloria\". Nel 2005 recita nel film horror \"Stay Alive\". Nel 2010 interpreta fata Morgana nel film Disney \"L'apprendista stregone\". Interpreta, inoltre, il personaggio di Christabella nel film \"Silent Hill\". \nL'attrice impersona la Regina Borg all'interno dell'universo di \"Star Trek\", nel 1996 nell'ottavo film \"Primo contatto\" (\"Star Trek: Firts Contact\"); nel 2001 nei due episodi conclusivi della settima stagione della serie televisiva ', ' (\"Endgame: Part 1\") e ' (\"Endgame: Part 2\"); infine nel 2021, quando presta la voce al medesimo personaggio nell'episodio ' (\"I, Excretus\") della seconda stagione della serie animata \"\".\nVita privata.\n\u00c8 sposata dal 1988 con lo sceneggiatore Paul Schoolman.\nDoppiatrici italiane.\nNelle versioni in italiano delle opere in cui ha recitato, Alice Krige \u00e8 stata doppiata da:\nDa doppiatrice \u00e8 sostituita da:"}
{"id": "635518", "revid": "124015521", "url": "https://it.wikipedia.org/wiki?curid=635518", "title": "Emilio Estevez", "text": "Biografia.\nFamiglia.\n\u00c8 il primogenito degli attori Martin Sheen e Janet Templeton, e i suoi fratelli, tutti attori, sono Charlie Sheen, Ramon Est\u00e9vez e Ren\u00e9e Est\u00e9vez. Emilio al debutto sceglie di usare il cognome di famiglia al posto del nome d'arte del padre, per non rischiare di esservi accostato e non subire il continuo confronto che spesso subiscono i figli d'arte.\nCarriera d'attore.\nEmilio Est\u00e9vez assume diversi ruoli nel cinema e nella televisione. Dopo una partenza come attore, diventer\u00e0 regista, sceneggiatore e produttore. Negli anni ottanta fa parte del gruppo di attori chiamato \"Brat Pack\" che recita in film orientati ad un pubblico giovanile. Dei film di questo periodo, Est\u00e9vez appare in \"I ragazzi della 56\u00aa strada\" (The Outsiders) (1983), \"Nightmares - Incubi\" (Nightmares) (1983), \"Repo Man - Il recuperatore\" (Repo Man) (1984), \"Breakfast Club\" (1985), \"St. Elmo's Fire\" (1985) e \"Young Guns - Giovani pistole\" (1988) \"Cuba libre - La notte del giudizio\"\n(1993) \nNel decennio successivo Est\u00e9vez \u00e8 tra i protagonisti di una serie di film, \"The Mighty Ducks\", della Disney: \"Stoffa da campioni\" (1992), \"Piccoli grandi eroi\" (1994) e \"Ducks - Una squadra a tutto ghiaccio\" (1996). Nel 2008 recita al fianco del fratello Charlie Sheen in un episodio della sit-com \"Due uomini e mezzo\".\nRegia.\nEsordisce alla regia nel 1986 con \"Wisdom\". Nel 2006 dirige e interpreta \"Bobby\", film dal taglio politico dedicato alla figura di Robert Kennedy. Con questo film si affianca al padre Martin Sheen nel dedicare parte della professione all'impegno politico. La pellicola viene presentata in concorso con successo alla Mostra del Cinema di Venezia 2006. Nel 2010 dirige \"Il cammino per Santiago\".\nVita privata.\nDal 1983 al 1986 \u00e8 stato fidanzato con Carey Salley, da cui ha avuto due figli: Taylor (1983) e Paloma (1986); \u00e8 stato fidanzato con Demi Moore, con cui ha recitato in \"Wisdom\" (1986). Dal 1992 al 1994 \u00e8 stato sposato con la cantante Paula Abdul, mentre dal 2006 \u00e8 legato alla scrittrice Sonja Magdevski.\nDoppiatori italiani.\nNelle versioni in italiano dei suoi film, Emilio Estevez \u00e8 stato doppiato da:\nDa doppiatore \u00e8 sostituito da:"}
{"id": "635521", "revid": "125337547", "url": "https://it.wikipedia.org/wiki?curid=635521", "title": "Circondario federale centrale", "text": "Il circondario federale centrale () \u00e8 uno degli otto circondari federali della Russia.\nGeografia fisica.\nIl circondario si trova nella zona pi\u00f9 ad ovest della Russia. La popolazione era di 38.000.651 nel 2002, su un'area di 652.800\u00a0km\u00b2, che lo rende il pi\u00f9 popoloso fra gli otto circondari. \nSuddivisioni.\nIl circondario ricomprende 18 soggetti federali, di cui 17 oblast' e una citt\u00e0 federale:"}
{"id": "635525", "revid": "599013", "url": "https://it.wikipedia.org/wiki?curid=635525", "title": "Iren\u00e9e-Jules Bienaym\u00e9", "text": ""}
{"id": "635528", "revid": "30610", "url": "https://it.wikipedia.org/wiki?curid=635528", "title": "Cozzale", "text": ""}
{"id": "635533", "revid": "1833487", "url": "https://it.wikipedia.org/wiki?curid=635533", "title": "Cote", "text": "La cote (dal latino cos, cotis e descritta gi\u00e0 da Plinio il Vecchio nella Naturalis historia) \u00e8 uno strumento utilizzato per affilare le lame. \nDescrizione.\nLa cote naturale \u00e8 una specie di scisto cristallino a grana molto fine, composto approssimativamente dal 35 al 40% da piccoli cristalli di spessartina, con un diametro compreso tra 5 e 20 \u00b5, incorporati in una matrice di seracite (una variet\u00e0 di mica bianca a grana molto fine).\nLe coti sintetiche si dividono in coti ceramiche e coti diamantate. Le coti possono essere lubrificate con acqua od olio, prendendo il nome rispettivamente di pietre ad acqua e pietre ad olio, nel caso in cui sia necessario dissipare facilmente il calore prodotto durante l'azione di affilatura per via dell'attrito.\nLe coti che vengono impiegate per l'affilatura a mano non necessitano di lubrificazione, in quanto la velocit\u00e0 con cui la lama viene mossa su di esse non consente di produrre grandi quantit\u00e0 di calore.\nViceversa nei sistemi movimentati da motori elettrici la lama \u00e8 costantemente a contatto con la cote e si pu\u00f2 generare una gran quantit\u00e0 di calore.\nLa forma della cote, quando questa viene impiegata per affilatura manuale, \u00e8 quella di una lastra rettangolare, di dimensioni minime pari a 5 x 22 cm; quando collegata ad un motore, si presenta in forma di disco e la parte che viene utilizzata per l'affilatura \u00e8 la superficie laterale."}
{"id": "635536", "revid": "2133259", "url": "https://it.wikipedia.org/wiki?curid=635536", "title": "Thylacosmilus", "text": "Il tilacosmilo (gen. Thylacosmilus) \u00e8 un mammifero marsupiale vissuto in Sudamerica durante il Pliocene, circa tre milioni di anni fa.\nUna \"tigre dai denti a sciabola\" col marsupio.\nNonostante questo animale si fosse evoluto in Sudamerica, allora un continente isola, da animali simili ad opossum, le sue caratteristiche lo rendevano quasi identico alle famose tigri dai denti a sciabola del Nordamerica. Questo, infatti, \u00e8 un chiaro esempio di evoluzione convergente. Il tilacosmilo era dotato di un paio di lunghissimi canini che, in posizione di riposo, venivano riposti lungo una flangia ossea probabilmente ricoperta di pelle, proprio come in alcuni parenti primitivi di \"Smilodon\". Tuttavia i canini di \"Thylacosmilus\", a differenza di quelli delle tigri dai denti a sciabola, avevano radici che si estendevano fin sopra le orbite, e inoltre non smettevano mai di crescere (hypselodonti), una caratteristica che potrebbe essere stata ereditata da un suo antenato comune con altri grandi sparassodonti come \"Paraborhyaena\" e che avrebbe potuto fungere da compensazione in caso di loro rottura. \"Thylacosmilus\" non era pi\u00f9 grande di un leopardo con 1,50 metri di lunghezza e 70 centimetri circa di altezza e con una buona muscolatura, le spalle, erano potentissime, come nei felidi dei continenti settentrionali, e probabilmente queste caratteristiche si combinavano insieme per garantire un metodo di caccia molto simile a quello delle sue controparti americane ed europee. Come essi infatti, aveva zampe posteriori semi-plantigrade, permettendo all'animale di avere una maggiore stabilit\u00e0 nel bloccare la preda al suolo e lacerarne la gola coi canini.\nAltre caratteristiche da \"machairodonte\" del cranio, come la presenza di una barra postorbitale e la forma triangolare del cranio in visione ventrale, sono riscontrabili anche in placentati dai denti a sciabola del genere \"Barbourofelis\".\nLe differenze riguardavano principalmente il fatto che, come gi\u00e0 detto, al contrario di quelli dei mammiferi placentali, i denti del tilacosmilo erano a crescita continua, e inoltre il tipo di muscolatura del collo, dedotta soprattutto dalla forma delle vertebre cervicali, che doveva essere meno potente di quella delle vere tigri dai denti a sciabola (nonostante il fatto che studi biomeccanici indicano che i muscoli mandibolari di \"Thylacosmilus\" fossero pi\u00f9 deboli di quelli di \"Smilodon\", costringendo l'animale a contare in misura ancora maggiore sui muscoli del collo). In pi\u00f9 gli artigli non erano retrattili e si stima che avesse un'intelligenza simile a quella degli odierni canguri. Queste caratteristiche \"inferiori\", insieme ad altre (ad esempio le zampe pi\u00f9 corte nel tilacosmilo), devono aver determinato l'estinzione del tilacosmilo quando America Settentrionale e America Meridionale si riunirono, proprio nel corso del Pliocene, e la fauna del Nord (inclusi i felidi dai denti a sciabola) invasero quella del Sud, vincendo in molti casi la competizione (anche se sembra che il tilacosmilo si fosse estinto gi\u00e0 da prima dell'arrivo delle tigri dai denti a sciabola).\nScoperta e classificazione.\nDel genere \"Thylacosmilus\" si conoscono principalmente due specie, \"T. atrox\" e \"T. lentis\", molto simili tra loro. Thylacosmilus venne scoperto durante la Marshall Field Expedition in Argentina del 1926, che rinvenne abbondanti mammiferi del Pliocene nella provincia di Catamarca. I fossili del marsupiale dai denti a sciabola furono tenuti dal Field Museum a Chicago, e qui E. Riggs (1934) li us\u00f3 come base per la descrizione originale di \"Thylacosmilus atrox\". Quando Riggs pubblic\u00f3 il suo studio, i placentati dai denti a sciabola erano conosciuti alla scienza da circa un secolo, ma trovare un marsupiale con convergenze evolutive con essi nell'isolamento del Sud America fu piuttosto inaspettato. L'esemplare fossile di \"Thylacosmilus\" del Field Museum mancava parti dello scheletro, ma permise a Riggs di fornire un'immagine molto verosimile dell'animale, e rimane la collezione pi\u00f9 completa posseduta ad oggi. Nei primi anni 80 fu scoperto eccellente materiale cranico, insieme ad alcune ossa post-craniali, a Buenos Aires e nelle province della Pampa, permettendo interpretazioni pi\u00f9 definite della dentizione e del meccanismo del morso. All'inizio fu classificato in una propria sottofamiglia, i \"Thylacosmilinae,\" all'interno di \"Borhyaenidae,\" una grande famiglia di marsupiali predatori del Sud America che includeva una variet\u00e0 di forme simili a donnole o cani. Studi successivi mostrarono che \"Thylacosmilus\" differiva cos\u00ec tanto da qualsiasi borhyaenide che la creazione della famiglia \"Thylacosmilidae\" era giustificata (Goin and Pascul 1987), e tale differenziazione rendeva l'assenza di qualsiasi forma transizionale nei resti fossili ancora pi\u00f9 sorprendente. Solo negli anni '90 si scopr\u00ed un secondo genere di thylacosmilide pi\u00f9 primitivo - \"Anachlysictis -\" in depositi del Miocene medio dalla Colombia (Goin 1997), portando i reperti conosciuti di questa famiglia indietro di circa 12-15 Ma, ed espandendo la sua diffusione geografica a quasi l'intera lunghezza del continente. Pi\u00f9 recentemente, un nuovo genere e specie di thylacosmilide, \"Patagosmilus goini\", \u00e8 stato scoperto in depositi del Miocene in Argentina; mostra caratteristiche intermediarie tra il primitivo \"Anachlysctis\" e il derivato \"Thylacosmilus\" - \"derivato\" in questo contesto vuol dire che presenta tratti assenti in generi pi\u00f9 primitivi (Forasiepi and Carlini 2010). I thylacosmilidi differivano da altri borhyaenoidi in varie caratteristiche dei loro crani, compreso la presenza di canini superiori dalle corone alte e una symphysi mandibolare alta e proiettata ventralmente. \"Achlysictis lelongi\" \u00e8 il nome pi\u00f9 vecchio e tecnicamente corretto di \"Thylacosmilus atrox\", ma la maggior parte dei paleontologi preferisce il nome \"Thylacosmilus.\"\nInformazioni base.\nDimensioni: grande, simile ad un giaguaro (\"Panthera\" \"onca\"). Lunghezza del cranio: 10 in (26\u00a0cm). Lunghezza testa-corpo: forse 3\u20134\u00a0ft (1-1.25 m). Massa corporea: probabilmente 110-220\u00a0lb (50\u2013100\u00a0kg). La lunghezza della mandibola equivale a 7.1 in (18\u00a0cm).\nCaratteristiche ecologiche: terrestre. Carnivoro e predatore.\nRelazioni evolutive: ordine \"Sparassodonta\" (estinto). La famiglia (\"Thylacosmilidae\") \u00e8 strettamente imparentata ai borhyaenidi e ai proborhyaenidi.\nSignificato del nome: il genere significa \"marsupio coltello\". L'epiteto specifico significa \"crudele\"."}
{"id": "635537", "revid": "6923", "url": "https://it.wikipedia.org/wiki?curid=635537", "title": "Vladimir Petrovi\u0107", "text": "Carriera.\nGiocatore.\nNato a Belgrado, in Serbia, dopo aver militato nelle giovanili, debutt\u00f2 a 16 anni, nel 1971, con la prima squadra della . Con questa formazione gioc\u00f2 ufficialmente in 526 gare vincendo quattro campionati di Jugoslavia, due Coppe di Jugoslavia oltre a raggiungere la finale della Coppa UEFA 1978-1979 persa contro il Borussia M\u00f6nchengladbach.\nNel dicembre 1982 si trasfer\u00ec per un breve periodo all', totalizzando 13 apparizioni con la formazione londinese. Nel giugno 1983 si trasfer\u00ec in Belgio, dapprima al e poi allo , prima di chiudere la carriera in Francia, al Nancy.\nCon la Nazionale jugoslava vanta 34 presenze e la partecipazione ai Mondiali di calcio Spagna 1982.\nAllenatore.\nAppese le scarpette al chiodo, come vice-allenatore, vinse la Coppa dei Campioni 1990-1991 con la , e come suo allenatore la Coppa di Jugoslavia del 1996.\nTrasferitosi alla guida della nazionale serba under-21 raggiunse la finale del Campionato europeo di calcio under-21 2004, perdendo contro l'Italia. Ha guidato la spedizione serbo-montenegrina ai Giochi olimpici di Atene 2004.\nDal 2005 \u00e8 l'allenatore della squadra cinese del Dalian Shide, con cui ha vinto il campionato e la Coppa della Cina del 2005.\nNel settembre del 2007 viene nominato allenatore della nazionale cinese, ma dopo aver fallito le qualificazioni ai Mondiali del 2010 viene licenziato.\nIl 3 giugno 2009 viene ingaggiato dalla , dove rimane per una sola stagione. Passa quindi al Timi\u015foara fino a quando, il 14 settembre 2010, viene chiamato alla guida della Serbia al posto dell'esonerato Radomir Anti\u0107. Il 14 ottobre 2011 viene per\u00f2 esonerato dopo la clamorosa eliminazione nel girone di qualificazione a Euro 2012.\nNel 2013 guida per poco tempo l', per poi assumere le redini dello nel dicembre 2013. Si dimette nel maggio 2014, alla scadenza del contratto.\nNel 2015 guida per alcuni mesi l'."}
{"id": "635538", "revid": "729019", "url": "https://it.wikipedia.org/wiki?curid=635538", "title": "Ileo (patologia)", "text": "Per ileo (dal greco \"eil\u00e9in\", torcere, serrare), si intende una grave condizione patologica, conosciuta altrimenti come occlusione intestinale, legata all'arresto della progressione della digestione del contenuto intestinale, liquido, solido o gassoso.\nIn base alla causa si possono distinguere:\nViene definita invece subocclusione intestinale una condizione particolare di ileo meccanico, in cui l'ostruzione sia solo parziale, manifestandosi con episodi subacuti e/o ricorrenti.\nGeneralit\u00e0.\nIleo meccanico\nNel caso dell'ileo meccanico il lume intestinale pu\u00f2 essere ostruito per una:\nIn ogni caso l'occlusione pu\u00f2 essere \"incompleta\", caratterizzata da episodi sfumati detti \"sub-occlusivi\" che regrediscono e si ripetono nel tempo fino alla fase di occlusione critica, o \"completa\", che esordisce con un quadro clinico acuto. \nLa terapia \u00e8 sostanzialmente chirurgica e consiste nella rimozione della causa occlusiva, con conseguente normalizzazione delle alterazioni fisiopatologiche tipiche della malattia.\nL'ileo meccanico \u00e8 caratterizzato dalla sofferenza di un segmento \"circoscritto\" dell'intestino mentre il resto del viscere viene coinvolto solo in un secondo momento. Dal punto di vista anatomopatologico si possono osservare quadri diversi legati alla evoluzione della malattia:\nIleo dinamico o paralitico\nIn questo caso l'intestino viene coinvolto globalmente fin dall'inizio in quanto l'evento scatenante, ossia la paralisi, interessa non un particolare segmento, ma tutto il viscere.\nIl quadro anatomo-patologico inizialmente evidenzia una modesta dilatazione dei primi tratti intestinali (che possono essere adeguatamente decompressi con l'introduzione di un sondino naso-gastrico) e qualche volta di quelli distali (per i quali, allo stesso scopo \u00e8 utilizzata una sonda rettale).\nRaramente l'occlusione paralitica raggiunge livelli preoccupanti, in quanto la paralisi abitualmente regredisce nell'arco di poche ore; quindi questa forma presenta un decorso clinico meno grave rispetto a quella meccanica. Tipico esempio \u00e8 l'ileo paralitico post-operatorio.\nDiverso \u00e8 il caso in cui l'adinamia rappresenti la fase terminale di un ileo meccanico, sia dovuta a peritonite o a insufficienza vascolare mesenterica. In questi casi costituisce un segno prognostico e diagnostico molto importante.\nFisiopatologia.\nPer comprendere la gravit\u00e0 del quadro occlusivo \u00e8 necessario ricordare alcuni aspetti della fisiologia e della fisiopatologia del canale alimentare. \nEziologia.\nIleo paralitico.\nUno stato di occlusione intestinale in assenza di una evidente causa di ostruzione viene definita ileo paralitico. Esso \u00e8 caratterizzato:\n\u00c8 legato alla atonia della muscolatura intestinale per inibizione della sua innervazione da parte di varie sostanze, locali o esterne, che agiscono su recettori specifici peritoneali. Tra le tante cause ne ricordiamo le pi\u00f9 frequenti:\nGli interventi di chirurgia, particolarmente addominale, costituiscono la causa pi\u00f9 frequente di ileo paralitico. Esso si presenta sistematicamente ma in tempi e modi diversi legati a vari fattori: \nIleo meccanico.\nNel caso dell'ileo meccanico si riconoscono diversi meccanismi di occlusione:\nQuadri clinici.\nIleo paralitico.\nIl paziente presenta un quadro caratterizzato da nausea, vomito e distensione addominale con dolore poco intenso e mal localizzabile. In generale l'entit\u00e0 poco rilevante dei sintomi ed i dati anamnestici (intervento sub\u00ecto, trauma pregresso, colica in atto) servono a differenziarlo agevolmente dall'occlusione meccanica.\nL'ileo paralitico (dinamico) si divide in peritonitico e da appendicite oppure infarto intestinale e post operatorio con cessamento di funzione dell'intestino dopo chirurgia.\nCi sono due sistemi che controllano l'attivit\u00e0 intestinale: il sistema parasimpatico che controlla l'innalzamento dell'attivit\u00e0 intestinale e il sistema simpatico che controlla l'abbassamento dell'attivit\u00e0 intestinale.\nLa diagnosi che si esegue \u00e8 la diretta radiografia addominale oppure il TX durante un intervento chirurgico.\nIleo meccanico.\nI sintomi della occlusione meccanica sono costituiti da:\nDiagnosi.\nLa diagnosi di occlusione intestinale non \u00e8 particolarmente difficile cos\u00ec come non lo \u00e8 la distinzione tra forme meccaniche e forme paralitiche. Nell'ileo meccanico risulta invece pi\u00f9 problematico individuare la causa che l'ha determinato, il livello della ostruzione, cos\u00ec come stabilire il momento pi\u00f9 opportuno nel quale intervenire. \nDiagnosi eziologica.\nLa diagnosi eziologica, e quindi l'individuazione della causa che ha determinato la patologia, \u00e8 indubbiamente pi\u00f9 difficile. Spesso \u00e8 possibile solo al campo operatorio. Tranne che in alcuni casi evidenti, quale pu\u00f2 essere uno strozzamento di un'ernia, o l'occlusione secondaria ad ingestione di un corpo estraneo (dato anamnestico) in molti casi \u00e8 una diagnosi di presunzione. Riveste un ruolo importante una raccolta accurata dell'anamnesi che deve riguardare in particolare le patologie pregresse o concomitanti. \nAnche l'et\u00e0 pu\u00f2 risultare utile alla diagnosi etiologica.\nTerapia.\nIleo paralitico.\nLa transitoriet\u00e0 di questa condizione e la sua reversibilit\u00e0 limita il ricorso a terapie particolari. L'entit\u00e0 e la durata dell'ileo post operatorio varia con il tipo di intervento subito e nel caso di interventi minori in cui esso si risolve in poche ore (appendicectomia, ernioplastica, colecistectomia per via laparoscopica) non \u00e8 prevista terapia specifica. Nel caso di interventi maggiori \u00e8 invece opportuna, a scopo decompressivo, la derivazione esterna dei succhi gastrici ed intestinali con il posizionamento di un sondino naso gastrico o naso intestinale ed una terapia integrativa idro-elettrolitica mediante infusione di soluzioni idrico saline.\nNel caso di stato occlusivo paralitico indotto da eventi morbosi \u00e8 sufficiente la terapia causale.\nIleo meccanico.\nNel caso di ileo meccanico \u00e8 sempre opportuna una adeguata terapia infusionale volta a evitare gli squilibri idro elettrolitici ed una copertura antibiotica a largo spettro per controllare il rischio di infezioni. Farmacologicamente si riesce a bilanciare gli effetti fisiopatologici negativi indotti dallo stato occlusivo, ma per breve tempo e quindi nei casi in cui esso regredisce spontaneamente o viene comunque risolto in modo incruento. \nNegli altri casi, quelli in cui la malattia evolve, la terapia medica comunque si mostra utile, perch\u00e9 consente di preparare adeguatamente il paziente all'intervento. Per lo stesso scopo \u00e8 necessario ricorrere anche al posizionamento dei drenaggi evacuativi: sondino naso-gastrico e/o una sonda rettale.\nTerapia chirurgica.\nDal punto di vista chirurgico l'intervento si pone alcuni obiettivi:\nL'aggravamento del quadro clinico costituisce in genere l'indicazione alla terapia chirurgica ma occorre tener presente che se il ricorso ad un intervento troppo precoce pu\u00f2 costituire un errore (un intervento praticato in urgenza comporta molti rischi ed inoltre alcune occlusioni si risolvono spontaneamente) intervenire tardivamente pu\u00f2 rappresentare un dramma (paziente in condizioni generali molto compromesse). Queste considerazioni trovano riscontro nei dati statistici riferiti a questa tipologia di operazioni. I casi clinici operati precocemente hanno una prognosi pi\u00f9 favorevole, ma i casi operati in urgenza hanno una pi\u00f9 alta percentuale di mortalit\u00e0. \nAppare quindi razionale, nei casi in cui non vi siano urgenze indifferibili (stato peritonitico) intervenire precocemente dopo aver \"stabilizzato\" il paziente.\nTecnica generale.\nSpesso, soprattutto se lo si fa in urgenza, si interviene ignorando il livello e la natura della occlusione. Pertanto \u00e8 buona norma eseguire una laparatomia che consenta un accesso ampio alla cavit\u00e0 addominale con una buona esposizione di tutti i visceri. \nNel caso in cui la occlusione sia particolarmente grave e la distensione delle anse impedisca ogni tipo di manovra, a volte anche la semplice esplorazione, sono previste varie opzioni per detendere i segmenti coinvolti, anche se aumentano il rischio di contaminazione peritoneale per spandimento del liquido enterico o del materiale fecale. Allo scopo si pu\u00f2 ricorrere ad una enterotomia decompressiva o meglio ad una puntura aspirativa mediante un grosso punteruolo collegato ad un aspiratore.\nSe la situazione \u00e8 tanto critica da rendere alto il rischio di deiscenza delle suture anastomotiche, \u00e8 opportuno \"proteggerle\" esteriorizzando i segmenti occlusi con ileo o colostomie (gr. stoma = bocca) decompressive esterne in cui il tratto di ileo o di colon a monte della anastomosi viene abboccato alla parete addominale. Un tipo particolare di stomia \u00e8 quella che si praticava abitualmente, ma che ancora oggi viene eseguita per alcune patologie del sigma quali i diverticoli complicati o il volvolo, e che prende il nome di esteriorizzazione alla Mikulicz.\nQueste stomie verranno chiuse a distanza di tempo con un reintervento.\nNei casi pi\u00f9 gravi per l'entit\u00e0 dei fenomeni occlusivi o per la presenza di peritonite in atto o per la difficolt\u00e0 tecnica di procedere alla ricostruzione o per la gravit\u00e0 del quadro generale che richiede un intervento rapido, \u00e8 prudente limitarsi ad una derivazione esterna rimandando ad un secondo tempo la ricostruzione anastomotica allorch\u00e9 il miglioramento del quadro generale e locale render\u00e0 pi\u00f9 sicura la tenuta delle suture.\nA ogni laparatomia \u00e8 legata la possibilit\u00e0 che si formino aderenze o briglie cicatriziali, a maggior ragione a quelle praticate per risolvere i quadri occlusivi (interventi effettuati in urgenza, ampiezza del taglio, manipolazione dell'intestino, infiammazione dei visceri e del peritoneo). Cos\u00ec, non di rado, pu\u00f2 accadere che un paziente operato per occlusione intestinale vada incontro ad uno o pi\u00f9 ulteriori fatti occlusivi per i quali \u00e8 necessario un nuovo intervento. \nNegli ultimi decenni la chirurgia mini-invasiva ha soppiantato in molti settori quella aperta tradizionale. In relazione alla patologia occlusiva questa tecnica si presta a considerazioni importanti: \nQuadri radiografici:"}
{"id": "635539", "revid": "22356", "url": "https://it.wikipedia.org/wiki?curid=635539", "title": "Evoluzione convergente", "text": ""}
{"id": "635540", "revid": "287204", "url": "https://it.wikipedia.org/wiki?curid=635540", "title": "Vladimir Petrovic", "text": ""}
{"id": "635541", "revid": "1843882", "url": "https://it.wikipedia.org/wiki?curid=635541", "title": "Vietnam del Sud", "text": "Il Vietnam del Sud o Repubblica del Vietnam \u00e8 il nome comunemente usato per indicare uno Stato esistito tra il 1955 e il 1976 nella parte meridionale del Vietnam che si trovava a sud del 17\u00ba parallelo. Era contrapposto politicamente al Vietnam del Nord e situato a sud di esso. La divisione del Vietnam fu dichiarata durante la conferenza di Ginevra, dopo la fine del dominio francese in Indocina.\nAveva come capitale Saigon, tuttora citt\u00e0 pi\u00f9 popolosa del Vietnam col nome ufficiale di Citt\u00e0 di Ho Chi Minh dal nome del segretario e leader indiscusso del Partito Comunista del Vietnam del Nord, sino alla morte avvenuta nel 1969. Il Vietnam del Sud era alleato con gli Stati Uniti in contrapposizione al Vietnam del Nord, paese comunista appoggiato da Cina e Unione Sovietica che, alla fine della guerra del Vietnam prevalse e riunific\u00f2 il paese.\nStoria.\nDopo la seconda guerra mondiale, il movimento Viet Minh guidato da Ho Chi Minh proclam\u00f2 l'indipendenza dell'intero Vietnam dal dominio coloniale francese, mentre nel 1949 i politici non comunisti decisero di fondare a Saigon un governo liberale guidato dall'ex imperatore B\u1ea3o \u0110\u1ea1i. Nel 1954 la conferenza di Ginevra riconobbe due stati, il Vietnam del Nord e il Vietnam del Sud, divisi dal 17\u00ba parallelo e governati rispettivamente dal partito comunista e dall'ex imperatore (con l'appellativo di \"Sua Maest\u00e0 il Capo di Stato\"). Tuttavia la monarchia sud\u2013vietnamita divenne ben presto impopolare, in quanto la famiglia imperiale era considerata troppo filofrancese e collaborazionista. Nell'ottobre 1955 il primo ministro Ng\u00f4 \u0110\u00ecnh Di\u1ec7m promosse un referendum per stabilire il futuro assetto istituzionale del paese: la consultazione venne controllata e manipolata da Di\u1ec7m che in questo modo riusc\u00ec a far abolire la monarchia e a deporre B\u1ea3o \u0110\u1ea1i, senza spargimenti di sangue. Il 26 ottobre Di\u1ec7m, grazie al supporto dei servizi segreti statunitensi e forte del 98% dei voti, si autonomin\u00f2 primo presidente della neo-proclamata Repubblica del Vietnam del Sud; il referendum fu tuttavia caratterizzato da marcati brogli elettorali: nella capitale Saigon, Di\u1ec7m risult\u00f2 ottenere ben 600.000 voti a fronte dei soli 450.000 iscritti. Nonostante alcuni successi in campo politico, economico e sociale, pi\u00f9 il suo potere si consolidava nel paese, pi\u00f9 cresceva il carattere dispotico e dittatoriale del suo governo: promulg\u00f2 la To Cong, una feroce campagna anticomunista e lanci\u00f2 una vera e propria campagna militare interna per annientare gli avversari del regime. \u00c8 in questo clima di escalation repressiva che sono da inquadrare le note proteste dei monaci buddhisti che culminarono nell\u2019autoimmolazione del monaco Thic Quang Duc.\nIl presidente fu ucciso nel 1963 nel corso di un colpo di Stato che inaugur\u00f2 una serie di brevi regimi militari. Nguy\u1ec5n V\u0103n Thi\u1ec7u govern\u00f2 il Vietnam del Sud per un decennio, fino alla caduta di Saigon nel 1975, quando si dimise e fugg\u00ec a Taiwan dopo aver nominato come suo successore il vicepresidente Tr\u1ea7n V\u0103n H\u01b0\u01a1ng. Un ultimo atto di difesa fu fatto dalla 18\u00aa Divisione nella battaglia di Xuan Loc guidata dal maggior generale L\u00ea Minh \u0110\u1ea3o.\nDopo una sola settimana in carica, Tran Van Huong consegn\u00f2 la presidenza al generale D\u01b0\u01a1ng V\u0103n Minh (\"Big Minh\"). Minh fu visto come una figura conciliante verso il Nord e si sperava potesse negoziare un accordo pi\u00f9 favorevole per mettere fine alla guerra. Il Nord non era interessato a negoziare e i suoi carri non trovarono grande opposizione sino alla caduta di Saigon. Il presidente Minh si arrese senza condizioni il 30 aprile 1975. Durante le ore che precedettero la resa, gli Stati Uniti iniziarono una massiccia evacuazione dell'ambasciata di Saigon con l'operazione Frequent Wind. Le evacuazioni inclusero il personale del Governo degli Stati Uniti come anche alti membri dell'esercito sud-vietnamita (ARVN) ed altri locali giudicati come potenziali bersagli di persecuzione da parte dei comunisti. Molti degli sfollati furono presi direttamente dagli elicotteri e portati nelle portaerei in attesa al largo della costa. L'evacuazione fu interrotta dalla Marina degli Stati Uniti: tutti i marine e i diplomatici furono evacuati, ma migliaia di sud-vietnamiti aspettarono invano sul tetto dell'Ambasciata statunitense gli elicotteri che non arrivarono mai.\nEsercito.\nIl 26 ottobre 1956, i militari furono riorganizzati dall'amministrazione del Presidente Ng\u00f4 \u0110\u00ecnh Di\u1ec7m che istitu\u00ec l'Esercito della Repubblica del Vietnam, (ARVN, pronunciato \"arvin\"). Inizialmente, l'obiettivo della lotta era la guerriglia dei combattenti Vietcong, o Fronte di Liberazione Nazionale, un movimento ribelle rifornito dal Vietnam del Nord. Gli Stati Uniti, sotto l'amministrazione del Presidente Kennedy inviarono consiglieri e una grande quantit\u00e0 di sostegno per aiutare l'ARVN nella lotta ai Vietcong. L'ARVN e il presidente Di\u1ec7m cominciarono ad essere criticati dalla stampa estera quando le truppe furono impiegate per schiacciare i gruppi religiosi meridionali come il Cao \u0110\u00e0i e il H\u00f2a H\u1ea3o, cos\u00ec come l'incursione nei templi buddisti che Di\u1ec7m accus\u00f2 di ospitare guerriglieri comunisti."}
{"id": "635542", "revid": "22356", "url": "https://it.wikipedia.org/wiki?curid=635542", "title": "Placentali", "text": ""}
{"id": "635543", "revid": "339392", "url": "https://it.wikipedia.org/wiki?curid=635543", "title": "Teatro Strehler", "text": ""}
{"id": "635549", "revid": "78273", "url": "https://it.wikipedia.org/wiki?curid=635549", "title": "Ileo intestinale", "text": ""}
{"id": "635558", "revid": "583847", "url": "https://it.wikipedia.org/wiki?curid=635558", "title": "Soulfly", "text": "I Soulfly sono un gruppo musicale statunitense formatosi a Phoenix nel 1997.\nStoria.\nGli inizi (1997-1999).\nMax Cavalera lasci\u00f2 i Sepultura nel 1997, a causa degli screzi tra sua moglie e gli ex compagni di band, incrementatisi dopo la morte del figliastro Dana Wells. All'inizio chiam\u00f2 Roy Mayorga alla batteria, Jackson Bandeira alla chitarra e al basso Marcello D. Rapp, ex roadie dei Sepultura. Max si ritagli\u00f2 parti vocali e chitarra ritmica. In quell'anno Cavalera collabor\u00f2 all'album \"Around the Fur\" dei Deftones, suonando e cantando nel brano \"Headup\", dedicata a Dana Wells; il nome del gruppo, Soulfly, deriva da uno spezzone di questo brano: \"Soulfly, fly high, so fly, fly free\" (\"volo dell'anima, vola alto, vola, vola libero\").\nIl loro esordio \"Soulfly\", uscito nella primavera del 1998, arriv\u00f2 al numero 79 della Billboard 200. Questo disco innovativo \u00e8 il chiaro seguito dell'esperienza di \"Roots\", nel quale confluiscono anche la rabbia di Max per la perdita del suo figlio adottivo dedicandogli pezzi come \"Eye for an Eye\" e \"Bleed\". Nel primo tour venne chiamato alla chitarra l'ex membro dei Machine Head Logan Mader, in seguito sostituito da Mikey Doling ex-chitarrista degli Snot.\nOltre a guidare i Soulfly, Cavalera si \u00e8 impegnato anche in altre aree non legate al metal. Da allora \u00e8 infatti uno dei conferenzieri pi\u00f9 ricercati nei congressi musicali, come dimostrato dalle sue apparizioni alla New Music Marathon (CMJ) di New York e all'Holland's Crossing Border Festival, entrambi sostenuti nel 1997, e ha firmato una canzone per uno spot della Sprite in Brasile.\nHanno collaborato anche con Korn, Limp Bizkit, Fear Factory, Corey Taylor (cantante di Slipknot e Stone Sour), Tom Araya (cantante e bassista degli Slayer) e Sean Lennon (figlio di John e di Y\u014dko Ono).\nPrimi anni 2000 (2000-2004).\nNel 2000 pubblicarono \"Primitive\", con pi\u00f9 influenze nu metal e contenente anche una collaborazione con il frontman dei Deftones Chino Moreno, \"Pain\".\nMalgrado le critiche da parte di molti fan, l'album divenne il pi\u00f9 venduto della band negli Stati Uniti, arrivando al numero 32 di Billboard. Joe Nunez sostitu\u00ec Roy Mayorga alla batteria, per le registrazioni di \"Primitive\".\nMax Cavalera produsse anche \"3\", uscito nel 2002 e giunto nello stesso anno al numero 46 di Billboard. L'album fu inciso di nuovo con Mayorga alla batteria.\nCavalera reclut\u00f2 una nuova formazione per \"Prophecy\". Joe Nunez torn\u00f2 alla batteria, mentre Marc Rizzo (ex Ill Ni\u00f1o) fu chiamato alla chitarra. A \"Prophecy\" collaborarono due nuovi bassisti, David Ellefson (Megadeth) e Bobby Burns (Primer 55). Cavalera sostenne di aver fatto ci\u00f2 per ibridare metal vecchio e nuovo nell'album.\nMax Cavalera spiega, sul sito ufficiale della band, che vuole lavorare con musicisti differenti per ogni album. Infatti sostiene:\nIn realt\u00e0 dissidi nati tra il bassista Marcelo Dias e la moglie di Cavalera, Gloria Cavalera (manager dei Soulfly), riguardo alla gestione manageriale della band, hanno portato al rapido congedo di Dias.\nMikey Doling e Roy Mayorga, molto legati a Marcelo Dias, hanno deciso di non suonare senza di lui nei Soulfly; questa decisione ha portato alla formazione della band chiamata Abloom.\nNei Sepultura Cavalera si era mostrato molto interessato alla world music, come si evince da \"Roots\", che contiene anche elementi di musica indigena del Brasile.\nCi\u00f2 continua sull'album \"Prophecy\", con Max che si \u00e8 recato in Serbia per le registrazioni al fianco di musicisti tradizionali.\nSul brano \"Moses\", esplicita dichiarazione delle sue credenze religiose, collabora con il gruppo serbo Eyesburn, ed incorpora influenze reggae dalla musica di Bob Marley (uno dei suoi artisti preferiti).\nAltre tracce sul disco sono eseguite con strumenti del Medioevo, cornamuse con pelle di pecora e zingari serbi.\nPubblicato il 30 marzo 2004, \"Prophecy\" raggiunse la posizione numero 82 di Billboard nell'aprile dello stesso anno. Allora fu anche tra i 50 album pi\u00f9 venduti in Australia.\n\"Dark Ages\" e \"Conquer\" (2005-2008).\nNel febbraio del 2005, i Soulfly hanno pubblicato il DVD \"The Song Remains Insane\". Esso illustra in pillole la storia del gruppo, e li riprende in concerti dal vivo, interviste e video musicali. Nell'agosto dello stesso anno, la Roadrunner Records ha ristampato il loro esordio omonimo, anche per festeggiare il suo 25\u00ba anniversario.\nIl 4 ottobre 2005 \u00e8 uscito \"Dark Ages\". Molti critici lo hanno descritto come un parziale ritorno di Cavalera alle sue vecchie sonorit\u00e0 thrash e death metal, quando militava nei Sepultura. Sono tuttavia presenti anche le classiche componenti world music e alternative metal, del suo gruppo attuale: per registrare l'album, Cavalera ha infatti viaggiato in cinque paesi - Serbia, Turchia, Russia, Francia e Stati Uniti -, ed ha inserito le loro tipiche influenze musicali nelle canzoni.\nAd incidere il disco sono stati Max Cavalera, Marc Rizzo, Joe Nunez e Bobby Burns, ma David Ellefson ha collaborato a due tracce, Coyote degli Eyesburn ha cantato per \"Innerspirit\", Billy Milano (Stormtroopers of Death) e il russo Paul Fillipenko hanno urlato per \"Molotov\" (di matrice hardcore punk) e Ritchie Cavalera ha duettato con suo padre Max in \"Stay Strong\".\nI Soulfly hanno recentemente sostenuto un tour per \"Dark Ages\", insieme a Deftones, Korn, Skindred e Gizmachi (in Nord America, Europa ed Asia).\nNel finale del 2007 Max Cavalera annuncia che la nuova release \u00e8 pressoch\u00e9 pronta e uscir\u00e0 verso la met\u00e0 del 2008: il risultato \u00e8 il thrash oriented \"Conquer\".\nDa \"Omen\" a \"Ritual\" (2009-oggi).\nIl 6 novembre 2009 i Soulfly annunciano di essere rientrati in studio con il produttore Logan Mader per lavorare su un nuovo album dal titolo provvisorio (che sar\u00e0 poi definitivo) \"Omen\", che dovrebbe arrivare nei primi mesi del 2010.\nNel nuovo album saranno contenute alcune collaborazioni, di cui una con Greg Puciato (The Dillinger Escape Plan) ed una con Tommy Victor (Prong); inoltre i Soulfly stanno registrando anche alcune reinterpretazioni, tra cui una di \"Refuse/Resist\" dei Sepultura con il figlio di Max Cavalera, Zyon, alla batteria. Altre cover sono \"Four Sticks\" dei Led Zeppelin e \"Your Life, My Life\" degli Excel.\nA luglio 2010 il bassista Bobby Burns ha reso noto attraverso il suo profilo Twitter di aver lasciato la band.\nNel 2012 \u00e8 stato pubblicato il nuovo album \"Enslaved\", che vede anche l'ingresso nella band di due nuovi musicisti; il bassista Tony Campos e il batterista David Kinkade. Poco dopo Kinkade lascia il gruppo, venendo sostituito da Zyon Cavalera, figlio di Max.\nNel 2013 viene pubblicato l'album \"Savages\" con l'etichetta Nuclear Blast Records, da cui viene tratto il singolo \"Bloodshed\".\nIl 1\u00ba maggio 2015 il bassista Tony Campos annuncia la sua separazione dalla band, passando ai Fear Factory. Temporaneamente \u00e8 sostituito da Igor Cavalera Jr. (figlio di Max, da non confondersi con Igor Cavalera, fratello dello stesso Max). Poco tempo dopo viene annunciato il nuovo album, \"Archangel\", la cui uscita \u00e8 prevista per il 14 agosto 2015.\nIl 19 ottobre 2018 viene pubblicato l'undicesimo album in studio \"Ritual\", il primo con il nuovo bassista Mike Leon."}
{"id": "635564", "revid": "15756", "url": "https://it.wikipedia.org/wiki?curid=635564", "title": "Istruzioni per ciclo", "text": "Nell'architettura dei microprocessori il parametro istruzioni per ciclo (detto anche IPC o con il termine inglese Instructions Per Cycle) indica il numero di istruzioni eseguite in un ciclo di clock da un microprocessore. \u00c8 l'inverso del parametro cicli per istruzione.\nCalcolo del IPC.\nIl numero di istruzioni eseguite da un microprocessore in un secondo dipende direttamente dalla sua efficienza nell'eseguire le istruzioni e nella sua frequenza di clock. Ogni ciclo di clock le unit\u00e0 funzionali del processore possono eseguire una singola operazione quindi raddoppiare la frequenza operativa dovrebbe consentire (in teoria) di raddoppiare il numero di istruzioni eseguite dal processore. Dato che la frequenza di un processore non pu\u00f2 essere aumentata indefinitamente per aumentare le prestazioni dei processori i progettisti hanno inserito negli stessi delle strutture come le pipeline per aumentarne l'efficienza. Una pipeline ben progettata \u00e8 in grado di eseguire un'istruzione ogni ciclo di clock. Per incrementare ancora le prestazioni dei processori sono state inserite all'interno dei processori pi\u00f9 pipeline che lavorano in parallelo. Dato che i programmi generalmente non sono scritti per utilizzare pi\u00f9 unit\u00e0 parallele, i processori all'interno hanno delle unit\u00e0 che convertono il codice sequenziale in istruzioni parallele. La conversione da codice sequenziale in codice parallelo non \u00e8 una conversione semplice e la bont\u00e0 di questa conversione dipende da fattori interni al processore (microarchitettura interna, reale indipendenza delle pipeline, ecc) e da fattori esterni (tipologia di set di istruzioni, presenza di vincoli all'interno dei computer, ecc). Il parametro IPC indica in sostanza il numero reale di istruzioni per ciclo di clock eseguito dal processore e quindi ne da una stima della sua efficienza interna. \u00c8 da notare che IPC dipende moltissimo dalla tipologia di codice in esecuzione, alcuni programmi sono facilmente parallelizzabili mentre altri no quindi IPC viene indicato come parametro medio rispetto a una serie di programmi di test.\nScelta dell'IPC.\nDurante il progetto di un processore i progettisti possono decidere di puntare su IPC elevati o su IPC bassi. Nel casi di IPC elevati il processore avr\u00e0 un'elevata efficienza interna, ma questa efficienza normalmente precluder\u00e0 alte frequenze di funzionamento. Esempio di questa filosofia sono i processori AMD Athlon, il PA RISC o i processori SPARC. Nel caso invece si accetti un IPC inferiore normalmente si otterranno processori con frequenza operativa pi\u00f9 elevata come i processori Pentium 4 o DEC Alpha.\nFino a pochi anni fa le due scelte sembravano entrambe accettabili, ma negli ultimi anni problemi tecnologici hanno limitato pesantemente l'incremento di frequenza dei processori. Ad esempio, il processore Intel Pentium 4, che nelle intenzioni iniziali dei progettisti doveva raggiungere frequenze di 10\u00a0GHz per far fronte al basso valore di IPC, si \u00e8 in realt\u00e0 fermato a 3,8\u00a0GHz, spingendo Intel, ma anche altri produttori di microprocessori che hanno sempre puntato sull'incremento di frequenza, ad abbandonare la strada dei processori a basso IPC puntando sullo sviluppo di processori che potessero invece svolgere un alto numero di istruzioni per ciclo di clock. Uno dei primi processori di Intel che ha abbracciato questa nuova filosofia di progettazione \u00e8 il Core 2 Duo."}
{"id": "635566", "revid": "125271139", "url": "https://it.wikipedia.org/wiki?curid=635566", "title": "James Gosling", "text": "Istruzione e carriera.\nNel 1977 ottiene il Bachelor of Science in Informatica dall'Universit\u00e0 di Calgary, e nel 1983 consegue anche il dottorato alla Carnegie Mellon University, con una tesi intitolata \"The Algebraic Manipulation of Constraints\". Durante il dottorato Gosling cre\u00f2 \"Gosmacs\", una variante dell'editor di testo \"Emacs\". In seguito svilupp\u00f2 una versione multi-processore del sistema operativo Unix, nonch\u00e9 diversi compilatori e sistemi di posta.\nNel 1984 Gosling entr\u00f2 alla Sun Microsystems, dove si guadagn\u00f2 fama mondiale inventando il linguaggio di programmazione a oggetti Java.\nIl 2 aprile 2010, Gosling rassegna le dimissioni dalla Sun Microsystems recentemente acquisita dalla Oracle Corporation, asserendo sul suo blog personale che ogni ulteriore commento su questa vicenda farebbe \"pi\u00f9 male che bene\"."}
{"id": "635568", "revid": "4175", "url": "https://it.wikipedia.org/wiki?curid=635568", "title": "Coppa del Mondo di rugby 2007", "text": "La Coppa del Mondo di rugby 2007 (; ) fu la 6\u00aa edizione della Coppa del Mondo di rugby, massima competizione internazionale di rugby a 15 organizzata dall'International Rugby Board (IRB).\nSi tenne dal al in Francia, Paese organizzatore della manifestazione, e in due sedi nel Regno Unito, la gallese Cardiff e la scozzese Edimburgo.\nIl torneo fu ospitato complessivamente da 12 citt\u00e0, pi\u00f9 della met\u00e0 delle quali gi\u00e0 coinvolte nell'organizzazione delle due precedenti Coppe del Mondo tenutesi in Europa: solo Lione, Marsiglia, Montpellier, Nantes e Saint-\u00c9tienne accoglievano per la prima volta incontri del torneo.\nA laurearsi campione del mondo fu il , a dodici anni di distanza dalla prima conquista del titolo in casa propria nel 1995, che nella finale allo Stade de France di Saint-Denis batt\u00e9 15-6 l' campione mondiale uscente al termine di una gara senza mete, decisa solo dai calci tra i pali (cinque sudafricani contro due inglesi).\nA partire da tale edizione della Coppa fu introdotta la modifica regolamentare che stabiliva che le prime tre classificate di ogni girone, per un totale di 12 squadre, fossero automaticamente qualificate per l'edizione successiva di torneo.\nStoria.\nL'organizzazione.\nRelativamente alla gara per l'assegnazione della sede organizzatrice della Coppa del Mondo 2007 solo due candidature, mutualmente in antitesi, furono sottoposte all'IRB.\nLa pi\u00f9 discontinua rispetto alla formula di torneo fino ad allora adottata fu quella presentata dalla federazione inglese che, per evitare \u2015 a propria detta \u2015 gli squilibri negli incontri delle precedenti edizioni, proponeva un campionato mondiale a due livelli: il pi\u00f9 elevato costituito dalle 16 squadre che competono per il titolo mondiale e quello di rango inferiore con 32 contendenti: ci\u00f2 avrebbe significato una competizione a 48 squadre.\nIl comitato organizzatore francese, altres\u00ec, propose la stessa formula gi\u00e0 collaudata nel 2003, con una configurazione a 20 squadre su 4 gironi, e critic\u00f2 vivacemente la proposta inglese sostenendo che una formula a 48 squadre avrebbe reso impossibile l'organizzazione del torneo non solo a Paesi di consolidata tradizione rugbistica come l'Australia, ma sarebbe stata problematica perfino per la stessa Francia e il Regno Unito.\nL' oper\u00f2 delle correzioni in corsa al proprio progetto e, pur riproponendo l'architettura di torneo a due livelli, li ridisegn\u00f2 entrambi a 16 squadre ciascuno; il , comunque, il progetto dichiarato idoneo fu quello francese con una maggioranza di 18-3 in sede di assemblea del \"board\" dell'IRB, il cui allora presidente, il nordirlandese Syd Millar, fu netto nel ribadire che l'organismo internazionale non aveva intenzione di favorire altre forme di torneo diverse da quella a 20 squadre in un unico livello.\nIl progetto presentato dalla Francia prevedeva tre sedi esterne nelle Isole britanniche, ognuna delle quali avrebbe dovuto ospitare un girone: Edimburgo in Scozia, Cardiff in Galles e Dublino in Irlanda; tuttavia quest'ultima dovette sottrarsi all'impegno gi\u00e0 nel 2004 per sopraggiunta impossibilit\u00e0 di presentare in tempo un impianto nuovo in luogo dell'obsoleto Lansdowne Road \u2015 la cui demolizione inizi\u00f2 solo nel 2007 \u2015 e il contemporaneo rifiuto dell'associazione di sport gaelici di concedere Croke Park a una manifestazione non gaelica come il rugby.\nIl presidente della F\u00e9d\u00e9ration Fran\u00e7aise de Rugby (FFR) Bernard Lapasset, che ricopriva analogo ruolo nel comitato organizzatore della Coppa, ne design\u00f2 direttore esecutivo \u00c9tienne Thobois, ex internazionale francese di badminton passato alla dirigenza aziendale e sportiva, mentre la direzione tecnica del torneo fu affidata a Claude Atcher.\nA due anni dal torneo sorse un contenzioso di natura economica con la federazione scozzese: questa, rimasta unica ospite dell'evento fuori dalla Francia insieme al , ricevette l'organizzazione di due \"match\" della fase a gironi, uno contro la e l'altro contro la a Murrayfield, ma una sopravvenuta crisi finanziaria della federazione fece ventilare una controvendita degli incontri alla Francia: infatti, a detta dell'allora direttore generale della Scottish Rugby Union Gordon McKie, il sostegno logistico alla Francia era stato garantito in base a un accordo implicito che la Scozia avrebbe deciso i prezzi d'ingresso allo stadio e avrebbe intrapreso in proprio le attivit\u00e0 di \"marketing\" relative agli incontri ospitati, ma cos\u00ec non era, perch\u00e9 la bigliettazione era in carico all'IRB, la quale applic\u00f2 prezzi di gran lunga superiori agli importi che la SRU chiedeva per gli incontri del Sei Nazioni (per alcuni ordini di posti quasi il triplo); ci\u00f2, sostenne McKie, avrebbe disincentivato gli spettatori a recarsi allo stadio con conseguente crollo d'incassi.\nLa SRU non diede corso al proposito paventato da McKie e nel corso della manifestazione ospit\u00f2 le due partite assegnatele anche se a posteriori il ricavato dalla manifestazione fu effettivamente negativo, come ribadito nella prima relazione annuale successiva all'evento, a causa degli scarsi numeri registrati in sede di vendita biglietti: circa spettatori, meno della met\u00e0 della capacit\u00e0 totale di Murrayfield, per il 42-0 inflitto alla e per la sconfitta scozzese 0-40 contro gli \"All Blacks\" che, pur rilevante come affluenza, non costituiva tuttavia il tutto esaurito.\nIl comitato organizzatore design\u00f2 quindi dodici stadi in altrettante citt\u00e0, bench\u00e9 sostanzialmente sia il parigino Parco dei Principi che lo Stade de France afferiscano alla medesima area (quest'ultimo si trova infatti a Saint-Denis, comune della \"banlieue\" della capitale francese).\nLo stadio di Gerland a Lione, il V\u00e9lodrome a Marsiglia, la Mosson a Montpellier, la Beaujoire a Nantes e il Geoffroy Guichard di Saint-\u00c9tienne furono usati per la prima volta nella storia della Coppa del Mondo; lo stadio Chaban-Delmas di Bordeaux, il F\u00e9lix Bollaert di Lens, il Municipal di Tolosa, il Millennium Stadium di Cardiff e il citato Stade de France furono sedi anche della , mentre Murrayfield a Edimburgo e il menzionato Parco dei Principi erano al loro terzo mondiale, avendo ospitato, oltre all'edizione 1999, anche la .\nInoltre, bench\u00e9 il Municipal di Tolosa fosse al suo secondo mondiale, la citt\u00e0 ospitava la manifestazione per la terza volta perch\u00e9 nel 1991 la struttura utilizzata fu lo stadio Ernest Wallon.\nLa scelta del comitato organizzatore cadde su strutture che richiedevano interventi edilizi minimali: la parte francese del torneo si tenne infatti nelle stesse dieci sedi dell'ancora recente, all'epoca, campionato mondiale di calcio 1998, in occasione del quale erano stati ristrutturati, quando non costruiti ex novo come lo Stade de France, tutti gli impianti destinati a ospitarlo.\nIl torneo.\nCon 8 squadre ammesse automaticamente (le quartifinaliste della ), tutto il percorso di qualificazione, durato tre anni, espresse le rimanenti 12 squadre.\nLa fase a gironi.\nIl a Dublino, a qualificazioni appena iniziate, avvenne il sorteggio dei gironi alla presenza dei presidenti dell'IRB Millar e della FFR Lapasset.\nOgni girone si compose di due ammesse di diritto, una per fascia, e tre provenienti dalle qualificazioni, all'epoca ancora indeterminate.\nNel girone A insieme a e furono sorteggiate Oceania 1 (in seguito posto guadagnato da ), Americhe 3 () e Ripescaggi 2 (); nel girone B ad e furono affiancate Oceania 2 (che si rivel\u00f2 essere ), Americhe 2 () e Asia 1 ().\nIl girone C vide la presenza di e pi\u00f9 Europa 1 (appannaggio dell'), Europa 2 () e Ripescaggi 1 (la vera sorpresa del torneo, in quanto fu conquistato dal , esordiente assoluto nella competizione e qualificatosi battendo con un complessivo 24-23 in gara doppia l' nell'ultimo spareggio dei ripescaggi).\nInfine nel girone D e furono abbinate ad America 1 (in seguito rivelatasi essere l'), Europa 3 () e Africa 1 ().\nLa prima sorpresa si ebbe proprio al termine della gara inaugurale allo Stade de France tra e , che faceva seguito alla cerimonia d'apertura del torneo: i sudamericani, contro pronostico, si imposero 17-12 sui padroni di casa, di fatto gi\u00e0 ipotecando il primo posto del girone e condannando i francesi a lottare per la seconda piazza utile alla qualificazione.\nVittima dell'exploit argentino fu tuttavia l', dapprima battuta dalla Francia nella terza partita e successivamente, nell'ultimo e decisivo incontro del girone, dagli stessi \"Pumas\" per 15-30 e relegata al terzo posto della classifica di gruppo.\nNel girone A, altres\u00ec, stup\u00ec non tanto la sconfitta inglese contro il quanto il punteggio: i campioni del mondo uscenti, gi\u00e0 privi del loro elemento migliore Jonny Wilkinson, e all'ultimo momento anche costretti a rinunciare alla sua riserva Olly Barkley, furono nettamente battuti 0-36: alla sconfitta fecero da corollario anche la perdita di Jason Robinson per circa un mese, e quella definitiva di Jamie Noon, entrambi usciti in corso di gara per infortunio.\nTale rovescio, il primo dopo 8 anni nel torneo (l'ultimo era stato a opera degli stessi \"Springbok\" in occasione dei quarti di finale della ), unito a un insoddisfacente 28-10 contro gli nella partita d'esordio, rese decisive le due seguenti partite contro e , successivamente vinte con relativa sicurezza (rispettivamente 44-22 e 36-20).\nCos\u00ec come quello della Francia, anche il girone dell'Australia mand\u00f2 ai quarti di finale una squadra proveniente dalle qualificazioni: se gli \"Wallabies\" lo dominarono vincendolo a punteggio pieno con bonus in ogni incontro, l'ultima partita del raggruppamento tra e fu fatale ai Dragoni britannici, che persero proprio nel finale con il punteggio di 34-38 a causa di una meta del figiano Graham Dewes.\nIl C.T. gallese Gareth Jenkins, alla sua quattordicesima sconfitta su venti partite alla guida della nazionale, fu esonerato all'indomani dell'eliminazione; per si tratt\u00f2 della seconda qualificazione alle fasi eliminatorie a vent'anni di distanza dalla precedente, avvenuta nell'edizione inaugurale della Coppa.\nNessun fatto insolito, altres\u00ec, nel girone vinto dalla con cifre che lasciavano poco spazio all'interpretazione: oltre al bonus in ogni gara, i punti marcati a fine girone furono pi\u00f9 di 300 (per la precisione 309, ovvero 94 in pi\u00f9 della seconda miglior realizzatrice, l', e come accessorio una differenza fatti-subiti di +274, ovvero di 100 superiore ancora alla citata Australia).\nL'unica incertezza era relativa alla squadra capace di conquistare il secondo posto, ritenuto dagli osservatori alla portata sia dell' che della : infatti, proprio la recente vittoria italiana a Edimburgo per 37-17 nel Sei Nazioni 2007 aveva alimentato moderate e motivate speranze nell'accesso ai quarti di finale per la prima volta nella storia del rugby azzurro, avallate anche dai pronostici possibilisti della stessa stampa britannica; tuttavia, nell'ultima partita del girone a Saint-\u00c9tienne, fu la a prevalere, sia pur di poco: 18-16 grazie a 6 calci tra i pali di Chris Paterson contro una meta di Alessandro Troncon, alla sua 101\u00aa e ultima partita internazionale, e 11 punti di David Bortolussi (tre piazzati e una trasformazione); lo stesso Bortolussi fall\u00ec la trasformazione di un calcio piazzato che avrebbe potuto portare l' avanti di un punto a quattro minuti dalla fine.\nI \"play-off\".\nIl primo dei quattro quarti di finale vide contrapposte a Marsiglia nel pomeriggio del le nazionali di e : il clima della vigilia fu caratterizzato da polemiche causate dalle parole di John O'Neill, direttore generale della federazione rugbistica australiana, il quale dichiar\u00f2 alla stampa che i suoi compatrioti \u00abodiano gli inglesi\u00bb, e rinfocolate dall'ex allenatore del Alec Evans, che si sbilanci\u00f2 a preventivare provocatoriamente una vittoria australiana con trenta punti di scarto.\nLa partita non offr\u00ec invero spunti spettacolari, ma l', definita \u00abspesso brutta\u00bb dalla stessa stampa britannica, affront\u00f2 l'impegno con molta disciplina e determinazione a non concedere spazio e gioco agli \"Wallabies\" nonch\u00e9 capacit\u00e0 di capitalizzazione delle situazioni su palla ferma: Jonny Wilkinson, tornato determinante, realizz\u00f2 tutti i 12 punti al piede con cui la sua squadra regol\u00f2 l'avversario, capace di marcare solo una meta con Lote Tuqiri cui si accompagnarono cinque punti di Stirling Mortlock.\nIl risultato inaspettato si verific\u00f2 altres\u00ec quella stessa sera, nel secondo quarto di scena al Millennium Stadium di Cardiff: la , classificatasi seconda nel girone, incontr\u00f2 la che nella prima frazione di gioco pareva destinata a un'agevole vittoria, essendo andata all'intervallo sul punteggio di 13-3; nel secondo tempo, invece, un'espulsione temporanea di Luke McAlister inflitta dall'arbitro inglese Wayne Barnes diede impulso alla Francia per riportarsi in parit\u00e0 sul 13-13 con un calcio di Lionel Beauxis e a seguire una meta di Thierry Dusautoir.\nDi nuovo avanti con una meta non trasformata di Rodney So'oialo per il temporaneo 18-13, i neozelandesi furono superati a dieci minuti dalla fine grazie a una meta francese trasformata di Yannick Jauzion, convalidata nonostante un sospetto di ultimo passaggio in avanti: proprio la gestione dei due episodi chiave costarono a Barnes non solo critiche, ma anche minacce e insulti sui \"social media\" nonostante l'assoluzione tecnica dello stesso Paddy O'Brien, conterraneo degli \"All Blacks\" e capo della commissione arbitrale dell'IRB.\nA polemiche scemate la stampa neozelandese, pur giudicando troppo severa l'espulsione di McAllister ed errata la decisione sulla meta francese, riconobbe come la responsabilit\u00e0 della sconfitta, a causa della quale gli \"All Blacks\" per la prima volta non passarono i quarti, non fosse da attribuire alla direzione arbitrale bens\u00ec alla scarsit\u00e0 di schemi e di idee della squadra, giudicata incapace persino di tirare un calcio tra i pali.\nL'indomani, di nuovo a Marsiglia, il ebbe ragione di 37-20, anche se il punteggio non evidenzia che a tre quarti di gara la situazione era sul 20 pari.\nAnche i sudafricani, cos\u00ec come la la sera precedente, chiusero il primo tempo 13-3, ma a differenza di questi ultimi incrementarono il vantaggio fino al 20-6 con una meta trasformata di JP Pietersen.\nDue mete figiane in un minuto, di Vilimoni Delasau e Sereli Bobo, entrambe trasformate, riportarono l'incontro in parit\u00e0 quando mancavano 22 minuti alla fine, ma un'accelerazione di Juan Smith e un'altra di Butch James scavarono un solco nel punteggio che il piede di Percy Montgomery, con due trasformazioni e un calcio piazzato, fiss\u00f2 a +17.\nL'ultima partita dei quarti and\u00f2 in scena allo Stade de France tra e .\nL'incontro fu molto fisico e dominato dalle prime linee, caratterizzato da sole due mete, una per parte: la \"ruck\" dei \"Pumas\" riusc\u00ec a spingere all'indisciplina gli scozzesi, penalizzati con tre calci dalla piazzola tutti trasformati: al quarto d'ora del secondo tempo l'incontro era ormai 19-6 a favore dell' e non bast\u00f2 la meta scozzese di Chris Cusiter a 17' dalla fine a rimettere la squadra in carreggiata, perch\u00e9 il punteggio non cambi\u00f2 pi\u00f9.\nLe due semifinali si tennero nel fine settimana successivo, entrambe allo Stade de France.\nNella prima, giocatasi il , furono di scena e : i \"Bleus\" non furono capaci di ripetere l'exploit che cost\u00f2 l'eliminazione alla bench\u00e9 per lunghi tratti della partita in vantaggio.\nInfatti, alla meta iniziale di Josh Lewsey, i francesi risposero con due calci di Lionel Beauxis e si portarono all'intervallo sul 6-5; nei primi minuti della ripresa ancora Beauxis e Jonny Wilkinson diedero 3 punti alle rispettive squadre e fino a 6' dalla fine la situazione rimase cristallizzata sul 9-8 per la ; per tutta la seconda frazione, infatti, il gioco rimase bloccato nelle mischie e i pochi tentativi di marcatura non ebbero successo: per esempio Wilkinson fall\u00ec un calcio in \"drop\" che si spense sul palo della porta francese.\nNel finale, in tre minuti, fu tuttavia lo stesso Wilkinson a ribaltare le sorti della partita: al 74', infatti, il mediano d'apertura inglese monetizz\u00f2 un calcio franco fischiato dal sudafricano Kaplan per punire un placcaggio alto di Dimitri Szarzewski sul rientrato Jason Robinson portando la sua squadra in vantaggio 11-9 e, tre minuti pi\u00f9 tardi, al termine di un'azione multifase fuori della linea francese dei 22 metri, ricevette da Peter Richards una palla a circa 35 metri dai pali e realizz\u00f2 un calcio in \"drop\" che diede all' il definitivo 14-9 tramite cui accedere alla semifinale.\nDi fatto senza storia l'altra semifinale tenutasi l'indomani tra e : gli \"Springbok\" dominarono largamente il primo tempo con il punteggio di 24-6 e, nella ripresa, gli argentini non andarono oltre una meta di Manuel Contepomi trasformata dal suo fratello gemello Felipe, autore anche dei sei punti precedenti, mentre gli avversari andarono ancora a segno con Bryan Habana pi\u00f9 altri 8 punti al piede di Percy Montgomery.\nLa finale per il terzo posto tenutasi al Parco dei Principi di Parigi, bench\u00e9 occasione per la di congedarsi dal pubblico di casa con una vittoria, fu altres\u00ec appannaggio dell', dominante per cinque mete contro una, quest'ultima peraltro giunta solo a 13 minuti dalla fine a punteggio ormai compromesso: fino alla marcatura di Cl\u00e9ment Poitrenaud, infatti, i sudamericani allenati da Marcelo Loffreda guidavano per 29-3 e il punteggio finale di 34-10 valse il miglior piazzamento di sempre dei \"Pumas\" nel mondiale e una seria ipoteca sull'ammissione a uno dei due grandi tornei annuali internazionali, il Sei Nazioni o il Tri Nations.\nL'atto terminale della competizione fu il allo Stade de France.\nCos\u00ec come la finale di consolazione, anche quella per il titolo fu la riproposizione di un incontro gi\u00e0 visto nella fase a gironi, quello tra e ; a differenza di un mese prima, tuttavia, gli uomini di Brian Ashton si presentarono all'appuntamento con la squadra praticamente al completo e in forma migliore rispetto alla sconfitta per 0-36 sub\u00ecta allora dagli \"Springbok\".\nTuttavia, bench\u00e9 non con una superiorit\u00e0 altrettanto schiacciante di quella esibita nell'incontro precedente, fu il ad aggiudicarsi l'incontro, che per\u00f2 non vide marcature pesanti: nessun giocatore and\u00f2 in meta e la contesa fu risolta dalle soluzioni su calcio fermo.\nI sudafricani, grazie al lavoro delle seconde linee Victor Matfield e Bakkies Botha e il terza ala Juan Smith, vinsero il 70% delle \"touche\" su rimessa inglese e da l\u00ec costruirono vantaggio territoriale che frutt\u00f2 loro diversi calci di punizione, tre dei quali realizzati nel primo tempo da Percy Montgomery contro uno messo a segno dall'inglese Wilkinson (per una situazione di 9-3 all'intervallo).\nNei primi minuti della ripresa, su un vantaggio inglese, Mark Cueto, bench\u00e9 placcato dallo \"Springbok\" Danie Rossouw, riusc\u00ec a mettere la palla oltre linea di meta, ma dopo consulto con il \"Television Match Officer\" l'arbitro irlandese Alain Rolland non concesse la marcatura perch\u00e9 secondo il responso video parte del corpo di Cueto sarebbe stato spinto fuori dal campo da Rossouw; l'azione riprese dal punto del vantaggio con un calcio piazzato per l'Inghilterra che Wilkinson realizz\u00f2, riportando la sua squadra sotto di soli tre punti con 37 minuti da giocare; tuttavia gli unici punti che ancora arricchirono il tabellino furono quelli sudafricani, dapprima ancora con Montgomery al decimo minuto della ripresa, e ancora dieci minuti pi\u00f9 tardi da un piazzato di Fran\u00e7ois Steyn.\nIl 15-6 finale sanc\u00ec il secondo titolo mondiale per gli \"Springbok\" a 12 anni di distanza dal successo interno alla .\nOs du Randt divenne il primo sudafricano a vincere due Coppe del Mondo e il sesto assoluto dopo i cinque australiani Dan Crowley, John Eales, Tim Horan, Phil Kearns e Jason Little; altres\u00ec il suo compagno di squadra Fran\u00e7ois Steyn, ultimo marcatore a tabellino in ordine di tempo, si aggiudic\u00f2 quella sera la prima delle sue due Coppe, la seconda delle quali fu in Giappone nel 2019.\nFormula.\nLe 20 squadre furono divise in 4 gironi da 5 squadre ciascuna che si affrontarono con il metodo del girone all'italiana.\nIl punteggio assegnato fu quello in vigore nel Tri Nations dell'Emisfero Sud: 4 punti per la vittoria, 2 ciascuno per il pareggio e zero per la sconfitta e, in aggiunta a ci\u00f2, un punto eventuale alla squadra sconfitta con sette o meno punti nonch\u00e9 un ulteriore punto alla squadra autrice di almeno quattro mete nell'incontro, indipendentemente dal risultato.\nIn caso di esclusione di una squadra dal torneo (circostanza comunque non verificatasi) il regolamento prevedeva l'annullamento di tutti gli incontri fino ad allora disputati e l'assegnazione di quattro punti a ciascuna delle altre squadre, con riconteggio anche dei punti fatti e subiti.\nLe prime due classificate di ogni girone si qualificarono ai \"play-off\" e la squadra terza classificata di ogni girone, inoltre, fu automaticamente qualificata alla al pari delle otto quartifinaliste.\nIn ordine di abbinamento dal primo al quarto, gli incontri dei quarti di finale furono la vincitrice del girone B contro la seconda del girone A; la vincitrice del girone C contro la seconda del girone D; la vincitrice del girone A contro la seconda del girone B e, infine, la vincitrice del girone D contro la seconda del girone C.\nGli accoppiamenti di semifinale furono predeterminati: le vincitrici delle prime due partite si incontrarono nella prima semifinale, quelle delle altre due partite nella seconda semifinale.\nLe squadre vincenti le semifinali si incontrarono per il titolo di campione del mondo, quelle sconfitte per il terzo posto.\nNelle fasi a eliminazione diretta, al fine di determinare la squadra vincitrice, fu istituito un terzo tempo supplementare dopo i due gi\u00e0 previsti dal regolamento generale, analogo al \"golden goal\" del calcio: la prima squadra che avesse marcato punti avrebbe vinto l'incontro.\nIn caso di ulteriore parit\u00e0 fu previsto uno spareggio ai calci piazzati: ogni squadra aveva a disposizione 5 calci dalla linea dei 22 metri per realizzare, con 5 giocatori diversi tra quelli in campo al fischio finale, il maggior numero di punti; in caso di parit\u00e0 anche dopo tale serie, si sarebbe proceduto a oltranza un calcio per squadra fino a che, a pari numero di calci, una delle due spareggiasse.\nEntrambe le semifinali e la finale per il titolo si disputarono allo Stade de France di Saint-Denis, mentre la finale per il terzo posto si tenne al Parco dei Principi di Parigi.\nIl post-torneo.\nPer il si tratt\u00f2 della seconda Coppa del Mondo; la , alla sua quinta semifinale in sei edizioni, eguagli\u00f2 il quarto posto dell'edizione 2003. L', pur sconfitta in finale, fu accreditata comunque di un'impresa contro pronostico, perch\u00e9 lo 0-36 sub\u00ecto a opera dei futuri campioni sudafricani non autorizzava eccessivo ottimismo sul prosieguo del torneo nelle fasi eliminatorie.\nLa vera sorpresa fu altres\u00ec l'Argentina (prima d'allora mai oltre i quarti), classificatasi terza assoluta: l'\u00e9quipe di Loffreda \u2015 che al termine della manifestazione emigr\u00f2 in Inghilterra alla guida del , con cui si era gi\u00e0 accordato da sei mesi \u2015 pose una seria ipoteca sull'ammissione a uno dei grandi tornei internazionali periodici, il Sei Nazioni per l'Emisfero Nord e il Tri Nations per quello Sud, alle porte dei quali la Uni\u00f3n Argentina de Rugby (UAR) stava bussando da ben prima del campionato mondiale.\nFacendo seguito a tale risultato, infatti, il SANZAR invit\u00f2 formalmente nel 2009 la UAR a unirsi al Tri Nations e nel marzo 2010 l'IRB annunci\u00f2 lo stanziamento di 2 milioni di dollari come contributo \"una tantum\" di avviamento dei \"Pumas\" alla competizione, nella cui edizione 2012 essi debuttarono.\nA livello individuale il sudafricano Bryan Habana, oltre al titolo di campione del mondo e il primato individuale di mete marcate, fu insignito dall'IRB del premio di miglior giocatore dell'anno.\nDal punto di vista economico il saldo per l'IRB fu attivo oltre le sue previsioni. La federazione internazionale, infatti, dichiar\u00f2 un'affluenza totale pari al 95% della capienza complessiva degli impianti e un attivo di gestione di circa 5,5 milioni di euro a fronte del budget stanziato di 218; dai diritti televisivi giunsero complessivamente circa 260 milioni d'euro, laddove il punto di pareggio era stato fissato per la met\u00e0 di tale cifra.\nInoltre, per effetto della citata modifica regolamentare che garantiva la qualificazione automatica all'edizione successiva alle prime tre squadre di ogni girone, oltre alle otto quartifinaliste del torneo furono ammesse alla le nazionali di , , e .\nL'emittente televisiva TF1, da parte sua, a torneo non ancora terminato registrava un disavanzo di circa 47 milioni d'euro: 33 milioni di incassi pubblicitari a fronte di un pagamento di 80 milioni di diritti televisivi, in linea con le \"performance\" ottenute in occasione del campionato mondiale di calcio dell'anno prima che vide la finalista: a fronte di 113 milioni di diritti televisivi pagati, l'incasso fu di circa 70 milioni.\nAlla luce della maggiore popolarit\u00e0 del calcio, inoltre, furono considerati soddisfacenti anche i numeri assoluti dell\"'audience\" televisiva: per esempio, il quarto di finale tra e fu visto da poco pi\u00f9 di 16 milioni e mezzo di telespettatori (share 64,9%) mentre la semifinale del mondiale di calcio di un anno prima tra e ne aveva attirati 22,2 (share 76,7%). \nI telespettatori totali della competizione (48 incontri) furono quantificati da IRB approssimativamente in 4 miliardi secondo un calcolo empirico che tiene conto del fatto che la consistenza dell\"'audience\" per tale tipo di eventi viene fotografata ogni 15 minuti e che tale cifra istantanea viene moltiplicata per tutti gli analoghi intervalli compresi nella trasmissione; un incontro di rugby dura circa 2 ore compreso pre-gara, intervallo e analisi post-gara, per un totale di circa 8 segmenti di 15 minuti.\nLa cerimonia d'apertura e la gara inaugurale della competizione a Saint-Denis tra la squadra di casa e l' fu vista \u2015 secondo un'analisi di OMG France \u2015 da 20 milioni di telespettatori, dei quali due terzi circa in Francia, un sesto nel Regno Unito, circa 1,7 milioni in Russia, in Irlanda, in Nuova Zelanda, in Argentina, in Italia (Paese per cui Sky vantava l'esclusiva) e in Australia.\nAltres\u00ec, la finale tra e fu, a livello mondiale, il quarto evento televisivo del 2007 per numero di spettatori, 33 milioni, superato solo dal Super Bowl di football americano (97 milioni), il G.P. del Brasile di Formula 1 e la finale di Champions League di calcio.\nDal punto di vista dell'impatto ambientale, il bilancio carbonico stimato dell'intero torneo fu di circa equivalenti di (come termine di paragone, un solo gran premio di Formula 1 ha un bilancio di circa ).\nStatistiche.\nGli \"Springbok\" bicampioni del mondo monopolizzarono le altre classifiche tecniche: fu infatti sudafricano il giocatore, Percy Montgomery, che capeggi\u00f2 la graduatoria dei marcatori di punti, avendone realizzati 105 e mettendosi alle proprie spalle l'argentino Felipe Contepomi (91) e l'inglese Jonny Wilkinson (67); sudafricano fu anche il miglior realizzatore di mete, Bryan Habana, che ne mise a segno 8, davanti all'australiano Drew Mitchell (7) e alla coppia composta dal neozelandese Doug Howlett e il gallese Shane Williams (6).\nIl summenzionato Habana, al termine della competizione, fu come detto premiato quale miglior giocatore dell'anno.\nPer la prima volta il torneo super\u00f2 la soglia dei due milioni di presenze negli stadi (per la precisione , poco meno di di media a partita).\nGli spettatori paganti alla finale tra e non costituiscono solamente il primato di presenze nel torneo ma, al 2021, anche il record assoluto d'affluenza allo Stade de France per eventi sportivi."}
{"id": "635573", "revid": "1372005", "url": "https://it.wikipedia.org/wiki?curid=635573", "title": "Nicola Canabo", "text": "Detto \"il Macellaio\", fu nominato dai romei di Costantinopoli come loro basileus, fu eletto il 25 gennaio 1204 fino al 28 gennaio.\nNon \u00e8 considerato come Imperatore dinastico, perch\u00e9 non riusc\u00ec a coniare delle monete con il suo volto effigiato.\nNicola Canabo eletto basileus dal popolo.\nQuando Alessio V Ducas aveva appena assassinato il giovane Alessio IV Angelo e si era proclamato al suo posto Imperatore, la popolazione era contraria che sul trono di Costantinopoli sedesse un assassino. Secondo la cronaca di Niceta Coniata, il 25 gennaio dell'anno 6712 del calendario bizantino (ossia il 1204), un'ampia folla si radun\u00f2 davanti alla chiesa di Santa Sofia, seguita dai senatori e dai pi\u00f9 alti esponenti del clero. Il popolo aveva fatto pressione su queste alte cariche perch\u00e9 fosse eletto un altro basileus, tuttavia essi la ritenevano una cosa pericolosa, poich\u00e9 c'erano i crociati alle porte. La folla propose svariate persone, ma esse venivano contestate o si ritiravano spontaneamente. Dopo tre giorni, un gruppo di giovani armati obblig\u00f2 un oscuro aristocratico, tale Nicola Canabo (detto il macellaio da Niceta Coniate) a diventare Imperatore, imponendogli di accettare la carica, poich\u00e9, nel caso avesse rifiutato, avrebbe pagato quel rifiuto con la sua stessa vita. \nEgli tuttavia rest\u00f2 imperatore per pochi giorni, perch\u00e9 Alessio V Ducas mand\u00f2 le sue guardie variaghe a catturarlo e anche coloro che lo avevano sostenuto non lo difesero. Fu imprigionato, mor\u00ec in prigione l'8 febbraio."}
{"id": "635574", "revid": "1805885", "url": "https://it.wikipedia.org/wiki?curid=635574", "title": "Monfalcone", "text": "Monfalcone (\"Mofalcon\" in dialetto bisiaco, \"Monfalcon\" in friulano, \"Tr\u017ei\u010d\" in sloveno) \u00e8 un comune italiano di abitanti in Friuli-Venezia Giulia. Polo industriale e portuale, \u00e8 sede dei principali cantieri navali italiani.\nGeografia fisica.\nTerritorio.\nLa citt\u00e0 di Monfalcone si estende sulla fascia costiera settentrionale del Mar Adriatico per 24\u00a0km ed \u00e8 racchiusa a sud dalla baia di Panzano e a nord-est dal Carso, mentre verso nord-ovest confina con i comuni di Ronchi dei Legionari e Staranzano. Dal punto di vista sismico, il territorio comunale si trova, stando alla classificazione della Protezione Civile, in zona 3 soggetta a bassa sismicit\u00e0.\nIdrografia.\nLa citt\u00e0 \u00e8 sita nella Baia di Panzano, a pochi chilometri dalla foce del fiume Isonzo, e gode di diversi canali artificiali navigabili, tra cui il Canale \"Eugenio Valentinis\", il cosiddetto Canale \"Est-Ovest\", il canale \"Locovaz\" e il Canale del Brancolo.\nMonfalcone costituisce il punto pi\u00f9 settentrionale del Mar Mediterraneo, raggiunto al vertice del Canale \"Valentinis\"; mare a cui si affaccia da un litorale sabbioso lungo pi\u00f9 di 3\u00a0km tra le localit\u00e0 di Marina Julia e di Panzano Bagni. \nLe zone marino-costiere sono ricche di aree paludose e canneti, tra cui il biotopo delle risorgive Schiavetti e del fiume Cavana, che si sviluppano nella fascia sud-ovest a ridosso del canale del Brancolo e sono entrambi tutelati come siti di importanza comunitaria per l'importanza avio-faunistica, data anche la vicinanza alla riserva naturale dell'Isola della Cona. Nella zona est, grazie anche alla vicinanza alle foci del Timavo, ha sviluppo il canneto del Lisert, gi\u00e0 zona paludosa che ha ottenuto importanti lavori di bonifica all'inizio del '900.\nSul territorio carsico, a ridosso dei confini comunali, hanno sviluppo alcuni piccoli laghi di risorgiva tra cui il Lago di Pietrarossa, uno tra i pochi esempi di stagno carsico d'Europa.\nOrografia.\nIl territorio monfalconese \u00e8 pianeggiante.\nA nordest si sviluppa l'altopiano carsico che comunque mantiene altitudini modeste (in media sugli 80 m s.l.m., con punte di 140 m s.l.m.). Il rilievo di maggiore importanza \u00e8 sicuramente il Monte Falcone (la cui denominazione di \"monte\" \u00e8 da ritenersi errata, date le minime altitudini che raggiunge), da cui prende il nome la citt\u00e0.\nClima.\nIl clima, secondo la classificazione K\u00f6ppen, \u00e8 definito come temperato umido con estate calda. Si riscontrano estati anche molto calde, ma con una piovosit\u00e0 significativa distribuita nell'arco di tutto l'anno. In generale, il clima della citt\u00e0 di Monfalcone si pu\u00f2 considerare come la cerniera tra il clima della pianura veneto-friulana e quello della costiera triestina, riscontrandosi precipitazioni meno consistenti del primo e una ventosit\u00e0 meno accentuata (per i venti del primo quadrante) del secondo. Su Monfalcone, comunque, insistono, soprattutto nei mesi invernali, forti venti di bora che possono raggiungere raffiche oltre i 100\u00a0km/h. Dati di riepilogo nella tabella sottostante:\nOrigine del nome.\nIl nome \"Monfalcone\" deriva quasi certamente da Monte Falcone, ovvero il rilievo carsico che sorge alle spalle della citt\u00e0 e su cui si staglia la rocca.\nOrigine di questa etimologia si ha in un documento del 1260, in cui ci si riferisce alla citt\u00e0 come \"in castro et loco Montis falconis.\" A sua volta il nome del monte, con molta probabilit\u00e0, venne dato per la presenza, soprattutto all'epoca, di numerosi falchi.\nStoria.\nStoria antica.\nIl territorio dell'attuale comune di Monfalcone fu sede, in et\u00e0 preistorica, di insediamenti organizzati su diversi castellieri, di cui ancora oggi rimangono tracce, essendo in posizione strategica per il controllo dell'area costiera e della via cosiddetta \"dell'Ambra e dell'Ocra\" che collegava il territorio al Mar Nero.\nNel periodo della Roma repubblicana il territorio monfalconese divenne municipio romano e conobbe un florido sviluppo data la posizione strategica per il controllo dei traffici commerciali lungo la via Gemina tra Aquileia e l'Istria. Sono di questo periodo le numerose ville romane costruite, come testimoniano anche le rovine pervenute, e soprattutto le terme.\nStoria medioevale.\nIn et\u00e0 medievale, nonostante la scarsa documentazione pervenuta, si \u00e8 certi che vi fosse un insediamento denominato \"vicus Panzianus\" nell'area dell'attuale rione di Panzano essendo la zona di strategica importanza per il controllo dell'est Europa. \u00c8 per questi motivi che, nei secoli, fu invasa e governata da molteplici popolazioni, quali Ostrogoti, Bizantini, il Ducato longobardo del Friuli e il Sacro Romano Impero.\nNel 967, l'imperatore Ottone I don\u00f2 la citt\u00e0 al Patriarca di Aquileia affinch\u00e9 ne controllasse le invasioni da parte degli Ungari, con la costruzione della prima Rocca, sebbene alcune fonti ne citino una precedente di qualche secolo ad opera di Teodorico.\nNel 1260 Monfalcone fu citata per la prima volta in un atto con il quale il conte di Gorizia Mainardo II restituiva al Patriarca di Aquileia la \"contrata Montis Falconis\", ricevuta in pegno qualche anno prima. Ci\u00f2 nonostante, le prime testimonianze di un nucleo fortificato abitato ai piedi della Rocca risalgono al 1289.\nNonostante si abbia notizia di una ripresa economica e sociale nel XIV secolo grazie anche al passaggio doganale presente a Monfalcone sulla cosiddetta \"strada del Patriarca\", non si possono non citare i numerosi tentativi di conquista da parte del vicino territorio di Gorizia.\nAlla fine del secolo, le tensioni suscitate dal Patriarca Filippo d\u2019Alen\u00e7on fanno insorgere la citt\u00e0 in una guerriglia a fianco della \"Fedele Unione\" di Udine, ora sotto il controllo della Repubblica di Venezia. Tra successi e fallimenti di conquista della libert\u00e0, la citt\u00e0 cadde vittima del crollo del potere di Aquileia e il 14 luglio 1420, dopo tre giorni di assedio e resistenza, si arrese alle truppe veneziane del doge Tommaso Mocenigo, che comunque ne riconobbe una certa autonomia.\nNonostante i numerosi tentativi di conquista da parte dei Turchi del 1472, 1477 e 1499, la rocca e la citt\u00e0 murata rimasero inespugnate sotto il controllo della Serenissima.\nStoria moderna.\nNonostante una strenua resistenza nel 1509 all'invasione delle truppe austriache di Massimiliano I d'Asburgo, nel 1511 la citt\u00e0 fu occupata per breve tempo dalle truppe imperiali; dominio che si ebbe anche tra il 1514 e il 1515, alternandosi a Venezia tra sanguinose battaglie. Proprio nel 1514, nell'atto dell'espugnazione da parte dell'imperatore Massimiliano, la citt\u00e0 sub\u00ec una profonda devastazione con la distruzione della Rocca, ricostruita e portata alle attuali fattezze solamente dopo il ritorno del governo veneziano stabilito con la dieta di Worms nel 1521.\nCon la costruzione della vicina fortezza di Palmanova (1593), il territorio di Monfalcone perse parte della primitiva importanza e non fu pi\u00f9 al centro dell'attenzione della Serenissima. \nTra il 1615 e il 1617, durante la guerra di Gradisca fra Venezia e l'Austria (detta anche degli Uscocchi), il territorio fu saccheggiato e incendiato, sebbene la citt\u00e0 murata si salv\u00f2 grazie alle artiglierie della rocca.\nNel 1797, le truppe napoleoniche francesi conquistarono la Rocca e, con il trattato di Campoformido, il monfalconese come gran parte della Repubblica di Venezia fu ceduto all'Austria; ciononostante, le truppe francesi rimasero a Monfalcone fino al gennaio 1798.\nCon la pace di Presburgo del 1805 Monfalcone, cos\u00ec come l'Istria e la Dalmazia, fu ceduta al Regno d'Italia; tuttavia, con il trattato di Fontainebleau del 1807 che fiss\u00f2 il confine fra Regno d'Italia e Impero austriaco sul fiume Isonzo, Monfalcone divenne nuovamente austriaca anche se i francesi si riservarono il diritto di attraversarla per raggiungere l'Istria. Da questo momento, per la prima volta nella storia, Monfalcone fu staccata dall'area di Aquileia-Udine-Cividale ed entr\u00f2 a far parte del Circolo di Gorizia.\nCon il successivo trattato di Sch\u00f6nbrunn del 1809 Monfalcone fu unita, insieme ai territori a sinistra dell'Isonzo, alle appena costituite Province Illiriche poste sotto il diretto controllo francese fino alla riconquista austriaca del 1813. Da questo momento, Monfalcone passa stabilmente sotto il controllo dell'Austria fino alla Prima Guerra Mondiale, per il tramite della Contea Principesca di Gorizia e Gradisca (1825) e successivamente del Litorale Austriaco (1849).\nDa questo momento, fino alla fine del XIX secolo Monfalcone conosce un forte sviluppo industriale, grazie a opere strategiche per il territorio quali il collegamento nel 1860 con la ferrovia proveniente da Trieste e la nascita di fiorenti industrie.\nStoria contemporanea.\nL'importanza di Monfalcone accrebbe agli inizi del Novecento, grazie al completamento di alcune importanti infrastrutture, come la ferrovia Venezia-Trieste, che qui s'innestava con la linea per Udine, il canale di bonifica Valentinis, che nel suo ultimo tratto diventava navigabile garantendo cos\u00ec alla cittadina un collegamento diretto con il golfo triestino. Questi fattori, assieme anche a grandi sbancamenti di ghiaia che avevano creato una baia artificiale, spinsero l'insediamento di numerose industrie quali la fabbrica di soda Adria Werke e il Cantiere Navale Triestino, che apr\u00ec i battenti nell'aprile 1908 per mano della famiglia Cosulich e diede vita ad una tradizione industriale secolare che ha radicalmente modificato il panorama economico locale.\nLe mutate condizioni economiche cittadine, con una nuova richiesta di manodopera da parte dell'industria, portarono ad un importante aumento della popolazione, che pass\u00f2 da 4.500 abitanti dell'inizio del XX secolo agli 12.500 del 1914, e alla costruzione di nuovi insediamenti urbani.\nIl 9 giugno 1915, poche settimane dopo l'ingresso dell'Italia nella prima guerra mondiale, Monfalcone, preventivamente abbandonata dalle truppe austro-ungariche, venne presa dal Regio Esercito; tuttavia, la permanenza del nemico nelle trincee scavate sulle colline carsiche immediatamente ad nord e ad est dell'abitato, fecero rimanere per due anni la citt\u00e0 sulla prima linea. Questi luoghi furono teatro di sanguinosissimi scontri tra i due eserciti durante i quali restarono uccisi migliaia di uomini su ambo i fronti. Con l'avanzamento delle linee italiane dopo la decima e l'undicesima battaglia dell'Isonzo il fronte si spost\u00f2 pi\u00f9 ad est, verso il monte Ermada e le foci del Timavo. L'abitato monfalconese, cos\u00ec come le sue industrie, divenne un bersaglio dell'artiglieria austro-ungarica e fu cos\u00ec in gran parte distrutto o gravemente danneggiato. A fine ottobre 1917, dopo la battaglia di Caporetto e la conseguente ritirata italiana verso il Piave, la citt\u00e0 fu riconquistata dagli austriaci che la mantennero sino alla fine della guerra. Al termine del conflitto, Monfalcone fu raggiunta dalle truppe italiane nei primi giorni del novembre 1918, dopo l'armistizio di Villa Giusti.\nFurono coinvolti nei combattimenti nel territorio di Monfalcone numerose personalit\u00e0 di postuma notoriet\u00e0 come Enrico Toti, medaglia d'oro al valor militare, Giovanni Randaccio, maggiore dei \"Lupi di Toscana\", Ezio Giacich e Antonio Sant'Elia, architetto medaglia d'oro al valor militare incaricato di progettare il cimitero della Brigata Arezzo in citt\u00e0.\nUscita dal conflitto gravemente danneggiata, Monfalcone e le sue industrie furono rapidamente ricostruite dalle nuove autorit\u00e0 italiane e il bilancio demografico, tragicamente crollato da 11.000 abitanti a 3.000 durante la guerra, ebbe nuova ricrescita. L'economia locale fu nuovamente trainata dall'ascesa della cantieristica, frenata solo nel periodo della crisi del 1929. Amministrativamente, la cittadina ed il suo circondario furono inclusi nella neo-costituita provincia di Trieste.\nNel periodo tra le due guerre, e in particolare durante l'ascesa di Benito Mussolini, Monfalcone fu ancora una volta caposaldo di un'importante battaglia sociale svolta da fronti antifascisti nati tra le mura del cantiere navale. Contestualmente, nel 1929, la crescente presenza di operai ivi impegnati dett\u00f2 l'esigenza di creare nuovi spazi abitativi facendo nascere il villaggio di Panzano.\nCon l'inizio della Seconda Guerra Mondiale, e in particolare dopo l'armistizio dell'8 settembre 1943, la citt\u00e0 fu inclusa nella Zona d'operazioni del Litorale adriatico e occupata dalle truppe naziste. Tuttavia anche nella zona di Monfalcone si organizz\u00f2 precocemente la lotta di resistenza ai nazifascisti, concentrata in particolar modo sul Carso. Venne infatti costituita la Brigata Proletaria, dipendente dal CLNAI e formata in gran parte dalla classe operaia dei cantieri e dalla popolazione slovena del circondario.\nA partire dal 19 marzo 1944 la citt\u00e0 e gli stabilimenti industriali furono pi\u00f9 volte bombardati e gravemente danneggiati.\nIl 1\u00ba maggio 1945 Monfalcone fu raggiunta dal IX Korpus dell'esercito jugoslavo del nell'ambito della cosiddetta \"corsa per Trieste\". Nel tardo pomeriggio dello stesso giorno giunsero nella citt\u00e0 provenienti dal Veneto gli uomini 2\u00aa divisione neozelandese che qui s'incontrarono con gli jugoslavi prima di proseguire alla volta del capoluogo giuliano. Monfalcone rimase sotto occupazione titina sino al 12 giugno 1945, data in cui l'amministrazione della citt\u00e0 passo nelle mani degli Alleati sino al settembre del 1947, trovandosi ad est della linea Morgan.\nNell'immediato dopoguerra fu avviata una rapidissima ricostruzione dei cantieri navali, usciti distrutti dal conflitto. In contemporanea gran parte dei cantierini, di fede comunista, emigrarono verso la Jugoslavia per fornire manodopera alla cantieristica locale. Il vuoto lasciato dalla partenza di questi operai, che dopo la rottura di Tito con il Cominform andranno incontro ad un tragico destino, venne presto colmato dai lavoratori istriani e fiumani che affluirono numerosi in citt\u00e0. Gli anni del secondo dopoguerra furono segnati da un clima di costante tensione tra il fronte filo-italiano e quello comunista filo-jugoslavo che culmin\u00f2 anche in gravi fatti di sangue.\nLa situazione miglior\u00f2 con l'entrata in vigore del trattato di Parigi del 1947, che assegnarono definitivamente la citt\u00e0 all'Italia. Il 15 settembre 1947 Monfalcone pass\u00f2 sotto l'amministrazione italiana ed fu inclusa nella provincia di Gorizia.\nDa allora, Monfalcone ha incontrato una ripresa economica importante, consolidando le realt\u00e0 industriali presenti e facendone nascere di nuove, soprattutto nell'ambito navale, metalmeccanico, chimico, siderurgico ed elettromeccanico; questo sviluppo ha creato grande attrattiva sociale, diventando di fatto meta di immigrazione di lavoratori di molte etnie che hanno garantito una crescita demografica significativa.\nSimboli.\nStemma:\nOnorificenze.\nMonfalcone dal 1937, gode del titolo di citt\u00e0.\nMonfalcone \u00e8 tra le citt\u00e0 decorate al valor militare in quanto insignita della Medaglia d'Argento al Valor Militare per i sacrifici della sua popolazione sia durante la prima guerra mondiale, quando fu quasi completamente rasa al suolo, sia durante la seconda guerra mondiale, quando sub\u00ec l'occupazione ad opera delle truppe tedesche e, successivamente, quella ad opera dei soldati Jugoslavi di Tito.\nMonumenti e luoghi d'interesse.\nArchitetture militari.\nRocca di Monfalcone.\nLa rocca \u00e8 senza ombra di dubbio il principale monumento di Monfalcone, sovrastando la citt\u00e0 dalla vetta del Monte Falcone in posizione tale garantire una vista ottimale sulla pianura circostante.\nSi ritiene essere stata edificata nel 490 da Teodorico re degli Ostrogoti; tuttavia, ebbe una struttura tangibile dopo la ricostruzione dovuta ai patriarchi di Aquileia in epoca medievale. Ulteriori lavori di rinforzo che ne determinarono la struttura attuale furono eseguiti sotto il governo della Serenissima, specialmente per la difesa contro gli assedi turchi. Segni tangibili del controllo veneziano sono, ad esempio, la presenza del leone di San Marco, posto sopra l'accesso principale.\nLa rocca ha risentito di pesanti danneggiamenti durante le guerre mondiali ed \u00e8 stata oggetto di preciso restauro svolto attorno alla met\u00e0 degli anni '50.\nOggi la rocca \u00e8 circondata da un piccolo fossato ormai prosciugato e si presenta come una struttura in pietra carsica con cinta muraria circolare, dotata al suo interno di un mastio a pianta quadrata.\nNei suoi locali interni, dal 1970 \u00e8 allestito un museo speleologico e paleontologico.\nZona carsica dei castellieri.\nI rilievi carsici antistanti Monfalcone sono, gi\u00e0 dalla preistoria, luogo di dimora di uomini primitivi. Ne sono chiara testimonianza i resti di antichi castellieri ritrovati sopra l'attuale abitato, di periodo compreso tra l'eta del bronzo e quella del ferro.\nAttualmente sono visibili le rovine di 5 diversi castellieri, tutti su quote diverse e in comunicazione visiva tra loro ad un'altitudine di circa 60 m s.l.m. Sono generalmente riconoscibili parti delle cinte murarie costituite da un muro a secco di pietre carsiche alto circa due metri.\nSiti archeologici.\nVille e terme romane.\nLa citt\u00e0 di Monfalcone, data la vicinanza ad Aquileia, in epoca romana \u00e8 stata notevolmente caratterizzata da architetture e servizi tipici dell'epoca. Sul territorio comunale sono stati rinvenuti numerosi resti di ville signorili romane, molte delle quali oggi completamente distrutte, che si affacciavano sul \"Lacus Timavii\", uno specchio d'acqua incastonato tra le foci del Timavo e dell'Isonzo, nella zona attuale del Lisert.\nAltro esempio plausibile di peculiare architettura romana ancora presente sul territorio \u00e8 rappresentato dalle terme. Edificate in antichit\u00e0, si ha testimonianza diretta delle terme dalla Tavola Peutingeriana sulla quale l'edificio compare. La funzionalit\u00e0 dell'edificio continu\u00f2 fino alla decadenza di Aquileia nel 452. Le terme vennero nuovamente riattivate nel 1433, trovando sede definitiva appena nel 1840, periodo nel quale ricevettero le lodi di Sir Richard Francis Burton nel suo saggio \"Aqua dei et vitae\".\nSubirono pesanti danneggiamenti durante le guerre mondiali, cadendo in uno stato di abbandono. Sono state rilanciate nel 2014, riacquistando la loro funzionalit\u00e0.\nNell'area dell'attuale stabilimento sorge una piccola zona archeologica nella quale sono visibili i resti delle antiche terme.\nArchitetture religiose.\nSantuario della Beata Vergine Marcelliana.\nIl santuario della Beata Vergine Marcelliana rappresenta il luogo di culto pi\u00f9 antico della citt\u00e0.\nL'edificazione del primo santuario, costituito da una piccola cappella dedicata alla Madonna, \u00e8 da far risalire al 1386, anno in cui la terribile epidemia di peste colpiva la zona. In quegli anni, secondo la tradizione, una barca alla deriva con una statua della Madonna giunse sino al luogo dell'attuale santuario, incoraggiando il vescovo di Aquileia Marcelliano a edificare un luogo di culto.\nIl santuario, negli anni, ha subito numerose ricostruzioni: fra il 1360 e 1364 fu distrutto dalle invasioni turche e quindi successivamente ricostruito, mentre nel XVI secolo fu ampliato e abbellito di numerosi affreschi. L'attuale chiesa risale al 1844 ed \u00e8 abbellita da alcuni affreschi del 1943, tra cui quello che rappresenta l'arrivo della barca con la Madonna. La statua della Madonna, una delle pi\u00f9 antiche sculture di tale soggetto (di et\u00e0 tardoromanica), \u00e8 conservata sull'altare principale, mentre \u00e8 di altrettanto valore storico l'acquasantiera presente all'ingresso, datata 1547.\nBasilica di Sant'Ambrogio.\nLa basilica di Sant'Ambrogio \u00e8 il duomo cittadino. La chiesa \u00e8 stata insignita del titolo di basilica minore nel 1940 da papa Pio XII.\nL'edificio attuale \u00e8 nato dalla ricostruzione del duomo dopo la distruzione del precedente dovuta alle ostilit\u00e0 del primo conflitto mondiale, che hanno comportato la perdita di opere artistiche di significativo pregio storico.\nPer la ricostruzione, venne presentato un progetto dall'ingegner Dante Fornasir, gi\u00e0 progettista del quartiere di Panzano, che prevedeva lo spostamento dell'edificio nella posizione attuale dinanzi l'asse viario di via Fratelli Rosselli. L'edificazione dell'edificio termin\u00f2 con la consacrazione nel 1929, mentre il campanile fu eretto nella posizione attuale, alle spalle del duomo, solo nel 1958.\nL'edificio \u00e8 costruito secondo uno stile architettonico neoromanico secondo il progetto degli architetti romani Benigni e Leoni, scelto per rispecchiare lo stile romanico dell'antico duomo.\nArchitetture civili.\nPalazzetto veneto.\nNel centro storico trova luogo il cosiddetto \"palazzetto veneto\", struttura di origine veneta edificata nella met\u00e0 del XV secolo come sede del podest\u00e0 e del Rappresentante del pubblico. Testimonianze dell'epoca suggeriscono che fosse sede di una guarnigione e fungesse anche da piccola prigione.\nLa funzione del palazzetto negli anni \u00e8 stata varia, tra cui anche canonica del duomo fino al 1962, anno in cui venne acquistato dal comune che lo restaur\u00f2 secondo gli stili originari e lo adib\u00ec ad edificio di fruizione pubblica.\nAltro.\nMonumento a Gabriele d'Annunzio.\nSul confine tra Monfalcone e Ronchi dei Legionari \u00e8 presente un monumento dedicato a Gabriele d'Annunzio. Il monumento, costituito di una colonna romana, \u00e8 stato inaugurato nel 1960 per commemorare la partenza dei legionari per l'impresa di Fiume, dai quali il comune di Ronchi di Monfalcone ha successivamente preso il nome.\nNonostante ci\u00f2, il monumento si trova nel territorio di Monfalcone, appena oltre il confine tra i comuni, per volere dell'amministrazione comunale ronchese che all'epoca ha bocciato l'installazione del cippo commemorativo, fondamentalmente per ideologie politiche contrapposte.\nZona monumentale di quota 85 \"Enrico Toti\".\nAll'interno del parco tematico della Grande Guerra, sui rilievi carsici alle spalle della citt\u00e0, sorge, a quota 85, una zona monumentale in ricordo delle vittime dei combattimenti della prima guerra mondiale sul Carso monfalconese. Nella zona vengono ricordati con dei cippi i reparti che combatterono la guerra a Monfalcone e vennero insigniti della medaglia d'oro al valore militare; in particolare, \u00e8 presente un grande monumento in commemorazione di Enrico Toti nel luogo in cui egli \u00e8 caduto in battaglia.\nSociet\u00e0.\nEvoluzione demografica.\nLa popolazione di Monfalcone, sin dall'apertura dei cantieri navali nel 1907, \u00e8 stata profondamente influenzata, passando da poche migliaia di cittadini di inizio '900 ai di fine secolo. Tuttora la produttivit\u00e0 dell'azienda, congiuntamente a quella delle altre realt\u00e0 industriali, richiama sul territorio numerose maestranze che contribuiscono ad influenzare il bilancio demografico cittadino, mantenendolo pressoch\u00e9 stabile.\nEtnie e minoranze straniere.\nIl lavoro del cantiere navale ha comportato per la citt\u00e0 una forte immigrazione di lavoratori provenienti da altre zone del Friuli-Venezia Giulia e d'Italia, oltrech\u00e9 da alcuni paesi esteri che hanno formato nel corso degli anni comunit\u00e0 relativamente numerose. Le principali zone d'origine sono cambiate nel tempo: inizialmente, oltre a giuliani e friulani, la Puglia (in particolare Gallipoli, con cui il comune \u00e8 gemellato), successivamente la Campania. Negli ultimi anni si sono stanziati a Monfalcone immigrati di origini croate, rumene e, soprattutto, bengalesi.\nGli stranieri residenti nel comune sono , ovvero circa il 26,6% della popolazione (la percentuale pi\u00f9 alta in regione). Di seguito sono riportati i gruppi pi\u00f9 consistenti aggiornati al 31 dicembre 2019:\nLingue e dialetti.\nLa parlata tipica di Monfalcone era il bisiacco, una particolare variante del veneto diffusa nella provincia di Gorizia meridionale (Bisiacaria). In tempi recenti questo dialetto ha subito la forte influenza del triestino che, di fatto, ha finito per soppiantarlo in citt\u00e0, sebbene permanga nei centri abitati dell'entroterra.\nA Monfalcone sono inoltre riconosciute due minoranze linguistiche che godono di tutela a livello ufficiale: il friulano e lo sloveno, anche se queste sono presenti sul territorio a seguito delle recenti immigrazioni dovute all'apertura dei cantieri navali e lo sviluppo industriale. Infatti secondo i censimenti del 1910 e del 1921 sloveni e friulani rappresentavano poco pi\u00f9 dell'1% della popolazione.Ai sensi della Deliberazione n. 6 del 12 marzo 2003 del Consiglio della Provincia di Gorizia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nIn citt\u00e0 ha sede inoltre un \"fogol\u00e2r furlan\", riferimento sociale e culturale per la minoranza friulanofona.\nReligione.\nLa religione principale professata a Monfalcone \u00e8, come per l'Italia, quella cattolica. In citt\u00e0 sono presenti numerose chiese facenti capo a 5 parrocchie, grossomodo una per rione, tutte facenti capo all'arcidiocesi di Gorizia.\nPer la numerosit\u00e0 delle comunit\u00e0 straniere presenti in citt\u00e0, inoltre, negli ultimi anni stanno nascendo dei centri culturali di fede islamica, sebbene non vi siano luoghi di culto ufficialmente consacrati.\nTradizioni e folclore.\nTradizione monfalconese per eccellenza \u00e8 senza dubbio il carnevale. Derivante da tradizioni di storia pluri-centenaria, si ha la prima testimonianza di un cerimoniale simile a quello attuale nel 1884, quando si dice fu pronunciata la frase di rito ancora oggi utilizzata: \"\u201cche tale usanza non venga mai meno finch\u00e9 un solo monfalconese calpester\u00e0 le strade di questa nostra cara citt\u00e0\u201d.\"\nI festeggiamenti sono caratterizzati da diversi eventi che culminano con la cerimonia della \"lettura del testamento\" di S\"ior Anzoleto Postier\", maschera della citt\u00e0, e della \"cantada\" (cantata) di tipiche canzoni dialettali.\nCultura.\nIstruzione.\nScuole.\nIn citt\u00e0 vi sono 7 scuole dell'infanzia, 5 scuole primarie e 2 scuole secondarie di primo grado facenti capo a due istituti comprensivi statali. Sono inoltre presenti 3 scuole secondarie di secondo grado in grado di fornire una variegata offerta formativa agli studenti locali che di recente, sotto il profilo tecnico-professionale, sta subendo una forte specializzazione verso il settore metalmeccanico e della cantieristica navale.\n\u00c8 sicuramente peculiare il fatto che tutti gli istituti scolastici primari e secondari di primo grado della citt\u00e0 siano intitolati a personalit\u00e0 locali di degna importanza, soprattutto per quanto concerne il ruolo nei cantieri navali o nella prima guerra mondiale.\nMusei.\nA Monfalcone, citt\u00e0 dalla vocazione non prettamente culturale, sono tuttavia presenti alcuni poli museali peculiari nel panorama locale e nazionale.\nMuCa - Polo Museale della Cantieristica navale.\nUnico polo museale italiano dedicato alla cantieristica navale, inaugurato nel 2017 si presenta come progetto di museo diffuso urbano incentrato sul tema dell'archeologia industriale.\nIl principale punto di interesse \u00e8 costituito dal museo della cantieristica, alloggiato al piano terra dell'ex \"albergo operai\" del quartiere di Panzano, che racconta la storia e il lavoro del cantiere navale affiancata dallo sviluppo della citt\u00e0 e dalla nascita del quartiere operaio.\nMuseo speleologico e paleontologico della Rocca.\nCome gi\u00e0 accennato, all'interno della rocca \u00e8 presente un'esposizione permanente divisa in due settori: speleologico e paleontologico. Le esposizioni sono relative al territorio, in particolar modo incentrate sui fenomeni carsici e sui fossili ritrovati durante le campagne di scavo svolte sul territorio.\nParco tematico della grande guerra.\nEssendo stata Monfalcone in prima linea durante le ostilit\u00e0 della prima guerra mondiale, nel 2005 \u00e8 nato il parco tematico della grande guerra. Il parco \u00e8 esteso su un'area di circa 4 km\u00b2 ed \u00e8 composto da tre itinerari, nei quali sono visitabili caverne carsiche, trincee e posizioni di artiglieria.\nDal 2015 il parco della grande guerra \u00e8 stato inserito nei percorsi italiani di nordic walking.\nMusica.\nSebbene la citt\u00e0 non sia storicamente legata ad alcun movimento musicale in particolare, la rilevanza di Monfalcone in detto ambito \u00e8 sicuramente dettata dal prestigio nazionale e internazionale ottenuto da numerosi artisti originari del comune. Tra questi si menzionano la cantautrice Elisa (Elisa Toffoli) e, i cantautori Gino Paoli e Paolo Rossi e i cantanti Mo-Do, conosciuto per il tormentone del 1994 \"Eins, Zwei, Polizei\" e Riccardo Zara, membro de I cavalieri del re.\nA livello locale, sono attivi l'orchestra filarmonica \"Citt\u00e0 di Monfalcone\" e l'associazione culturale \"Ermes Grion\", storico coro cittadino decorato con numerosi premi. Non \u00e8 di minor importanza la canzone dialettale in bisiaco, per la quale ogni anno si tiene il \"Cantafestival de la Bisiacaria\", festival canoro che ne celebra l'arte e la diffusione.\nGeografia antropica.\nUrbanistica.\nLa struttura urbanistica della citt\u00e0, in particolar modo quella del centro storico, risente dei cambiamenti portati nel tempo.\n\u00c8 sicuramente da premettere che non vi sono grosse influenze dal punto di vista dell'evoluzione morfologica dovute all'origine medievale della citt\u00e0; ci\u00f2 \u00e8 dovuto principalmente al ruolo geografico che Monfalcone ha ricoperto nella storia: zona di passaggio di popoli e di battaglie, ha subito pesanti danni e ricostruzioni nel tempo (per ultimi, i bombardamenti della seconda guerra mondiale) tali da modificare l'assetto urbano di volta in volta adattandolo alle esigenze storiche. Questo ha portato a far coesistere contemporaneamente edifici e scelte urbanistiche di diversi periodi e concezioni, sebbene quasi tutti di et\u00e0 grossomodo contemporanea.\nCi\u00f2 nonostante, nel piano regolatore generale comunale si tiene conto della centralit\u00e0 e dell'importanza storica del centro cittadino, che viene regolato da norme pi\u00f9 rigide riguardo alle attivit\u00e0 ludiche e commerciali, oltre che dai limiti strutturali su edifici ritenuti di storico interesse, nonch\u00e9 per essere in gran parte chiuso alla circolazione veicolare tramite l'istituzione di zone a traffico limitato.\nAltra zona di particolare rilevanza urbanistica gestita in maniera particolareggiata dal piano regolatore \u00e8 quella del quartiere di Panzano, edificato attorno agli anni '20. La struttura del quartiere segue uno schema a s\u00e9 stante per l'epoca e le modalit\u00e0 in cui \u00e8 stato progettato. Per la sua peculiarit\u00e0 urbanistica, il rione \u00e8 stato inserito in un piano di recupero specifico, comprendente rigorose norme di edificazione e restauro degli edifici presenti.\nParlando pi\u00f9 in generale, il territorio comunale \u00e8 regolato secondo un piano comprendente zonizzazioni specifiche: l'ingente presenza di attivit\u00e0 industriali viene governata in parallelo alle aree residenziali, pure di diversa struttura, alle aree costiere e alle aree verdi e di importanza naturalistica. Queste diverse realt\u00e0 vengono fuse attraverso un piano del traffico specifico, volto a garantire una buona fruibilit\u00e0 dei grandi assi viari che collegano la citt\u00e0 e, contemporaneamente, a permettere una circolazione fluida anche nelle zone abitative e pi\u00f9 centrali della citt\u00e0.\nL'architettura della citt\u00e0 \u00e8 formata da medio-alti palazzi (attorno ai 8 piani di media) costruiti prevalentemente tra gli anni '60 e gli anni '80. Nell'ultimo periodo c'\u00e8 stata una ripresa delle costruzioni a carattere prevalentemente basso (case uni/bifamiliari) o piccole palazzine, a questa regola fanno eccezione il grande progetto di architettura moderna del Parco Rocca e del complesso di social housing nell'area ex-Gaslini.\nUn importante nuovo progetto di riqualificazione urbana riguarda la realizzazione di una terrazza a mare sulla testata del Canale Valentinis, quale valorizzazione del punto pi\u00f9 settentrionale del Mar Mediterraneo.\nSuddivisioni storiche.\nIl Comune di Monfalcone \u00e8 diviso in molteplici localit\u00e0, molte delle quali storicamente conosciute, quali: \"Archi\", \"Aris\", \"Borgo Rosta\", \"Crociera\" (in dialetto \"Crosara\"), \"Enel\", \"Lisert\", \"Marina Julia\", \"Marina Nova\", \"Marina Vecchia\", \"San Michele\", \"San Polo\".\nA livello macroscopico, tuttavia, vengono riconosciuti 6 rioni: \"Aris-San Polo-Anconetta\", \"Largo Isonzo-Crociera\", \"Centro\", \"Panzano\", \"Romana-Solvay e Marina Julia\".\nFrazioni.\nL'abitato di Marina Julia \u00e8 di fatto l'unica frazione di Monfalcone riconosciuta a livello amministrativo e come tale pu\u00f2 essere indicata autonomamente sugli indirizzi. Marina Julia rappresenta l'abitato pi\u00f9 periferico di Monfalcone ed \u00e8, agli effetti, la localit\u00e0 balneare cittadina, essendo sede di un villaggio turistico e di una spiaggia con stabilimenti attrezzati.\nEconomia.\nLa citt\u00e0 di Monfalcone \u00e8 da almeno un secolo una citt\u00e0 con vocazione prettamente industriale. Sul territorio sono insediate numerose aziende di rilevanza anche nazionale e internazionale per lo pi\u00f9 operanti nel settore metalmeccanico, della cantieristica navale e dei traffici portuali. Sempre riguardo all'economia del mare, non \u00e8 da dimenticare il settore terziario con il turismo che, negli ultimi tempi, si sta affermando a livello nazionale soprattutto per quanto riguarda la nautica da diporto, oltre che per le attivit\u00e0 balneari.\nLe attivit\u00e0 economiche insediate sul territorio fanno capo al Consorzio di Sviluppo Economico della Venezia Giulia.\nIndustria.\nIn citt\u00e0 coesistono realt\u00e0 aziendali di pregio nazionale ed europeo, affiancate da piccole imprese artigiane. La distribuzione delle industrie non \u00e8 capillare, ma concentrata in due zone industriali: Schiavetti-Brancolo e Lisert, che occupano rispettivamente la parte sud e la parte est della citt\u00e0.\nL'economia del mare, come premesso, ricopre a Monfalcone un ruolo fondamentale: nel quartiere di Panzano, infatti, hanno sede i pi\u00f9 grandi cantieri navali del gruppo Fincantieri, specializzati nella produzione di navi da crociera ad elevato tonnellaggio per i principali operatori crocieristici mondiali. Parallelamente, nella zona del Lisert ha sede il porto commerciale pi\u00f9 settentrionale del Mediterraneo, facente capo all'autorit\u00e0 portuale del Mare Adriatico Orientale, mentre a livello pi\u00f9 dettagliato trovano sede nelle aree costiere di Lisert e Schiavetti numerosi cantieri navali per nautica da diporto.\nA Monfalcone, inoltre, sono insediate molte prestigiose aziende metalmeccaniche come Cimolai, Westinghouse Mangiarotti, Liebherr e SBE-Varvit, oltre che diverse impiegate dell'indotto Fincantieri come Nidec-Asi. Sul territorio comunale, infine, ha sede una centrale termoelettrica del gruppo A2A, attualmente in fase di riconversione dal carbone a nuove fonti pi\u00f9 sostenibili.\nTurismo.\nNegli ultimi anni il turismo ha visto aumentare notevolmente i traffici a Monfalcone. L'interesse si concentra principalmente sull'offerta delle numerose marine per nautica da diporto, presenti nella zona del Lisert e di Panzano Bagni. Ciononostante, anche l'offerta storico-culturale fornita, ad esempio, dal parco tematico della grande guerra piuttosto che dalle altre offerte museali sta riscuotendo un crescente successo. In fase di affermazione si \u00e8 dimostrata infine essere la spiaggia di Marina Julia, con numerose presenze nel periodo estivo, estese anche al vicino villaggio turistico.\nInfrastrutture e trasporti.\nLa citt\u00e0 di Monfalcone \u00e8 ben servita e facilmente raggiungibile sfruttando le numerose vie di comunicazione presenti.\nRiguardo alla mobilit\u00e0 sostenibile, \u00e8 presente una fitta rete di piste ciclabili estesa per 21 km che collega facilmente i principali punti di interesse.\nStrade.\nMonfalcone \u00e8 servita da assi viari di rilevanza regionale e nazionale, per un'estensione complessiva di quasi 100 km. Vi passano, infatti la SS14 della Venezia Giulia e l'autostrada A4, che permette di entrare in citt\u00e0 dai caselli:\nFerrovie.\nLa stazione di Monfalcone, posta immediatamente prima del bivio di San Polo, gestisce il traffico delle linee Venezia-Trieste e Udine-Trieste e serve l'intera citt\u00e0 di Monfalcone e le zone limitrofe, essendo fermata di molti treni a percorrenza regionale e nazionale.\nPorti.\nMonfalcone \u00e8 sede del porto commerciale pi\u00f9 settentrionale dell'Adriatico, del Mediterraneo e d'Italia, rendendolo cos\u00ec secondo scalo a livello regionale e teatro di sbarco di merci destinate a tutta Europa. Il Porto di Monfalcone risulta cos\u00ec essere un porto molto vario, con una specializzazione di fatto per il mercato automobilistico, i cui traffici sono in forte ascesa.\nIl porto di Monfalcone opera in stretta sinergia con quello di Trieste, facendo entrambi parte dell'Autorit\u00e0 di sistema portuale dell'Adriatico Orientale.\nMobilit\u00e0 urbana.\nMonfalcone \u00e8 servita da una fitta rete di autobus urbani e corriere extraurbane che la collegano ai comuni limitrofi e alle principali localit\u00e0 regionali. Tutti i trasporti sono gestiti dalla societ\u00e0 \"APT Gorizia\".\nAmministrazione.\nSi riportano di seguito i sindaci della citt\u00e0 dalla nascita della Repubblica Italiana ad oggi:\nCome si pu\u00f2 evincere, Monfalcone \u00e8 stata per tutti gli anni '50 e '60 governata dal partito della Democrazia Cristiana, per poi passare all'ideologia opposta del Socialismo fino al 1986, quando vince di nuovo la Democrazia Cristiana. Negli ultimi anni (dagli anni '90) la situazione politica \u00e8 pi\u00f9 variegata, ma vede soprattutto i democratici protagonisti; l'ultimo sindaco \u00e8 Anna Maria Cisint del partito della Lega Nord.\nSport.\nLa citt\u00e0 di Monfalcone \u00e8 molto attiva nel settore sportivo, proponendo un'offerta di discipline varia e completa, con un gran numero di societ\u00e0 operanti sul territorio. Tra le attivit\u00e0 sportive pi\u00f9 rilevanti figura sicuramente il calcio, con la squadra cittadina dell\"'Unione Fincantieri Monfalcone\" che milita nel campionato di promozione del Friuli Venezia Giulia.\nDi notevole prestigio risulta pure la pallacanestro, in cui la \"FalconStar\" gareggia nel campionato di serie B.\nMeritevoli di menzione sono, infine, il pattinaggio a rotelle, che ottiene eccellenti risultati a livello nazionale ed europeo nel settore giovanile e la squadra di hockey su prato, che negli anni ha saputo regalare ottimi risultati nel campionato di serie A2. Entrambi gli sport sono promossi dall'A.S.D. \"Fincantieri\". A livello dilettantistico vengono praticate numerose altre discipline, quali atletica leggera, pallavolo, arti marziali e sport del mare come canoa, canottaggio, con la societ\u00e0 Canottieri Timavo e vela, di cui si ricorda la societ\u00e0 velica \"Tito Nordio\", la prima in Italia ad affiliarsi alla FIV.\nIl prestigio nel settore sportivo dato alla citt\u00e0 e alle sue societ\u00e0 \u00e8 sicuramente dovuto in parte ai risultati ottenuti da alcuni campioni locali. Tra questi si ricordano Mauro Pelaschiar, velista campione italiano e medaglia d'oro al valore atletico e Stefano Zoff, pugile, campione d'Europa e del mondo dei pesi leggeri.\nImpianti sportivi.\nIn citt\u00e0 sono presenti diversi impianti sportivi dedicati alla pratica di molteplici discipline. L'impianto sportivo \"comunale\" \u00e8 la sede principale dell'attivit\u00e0 calcistica e dell'hockey su prato; mentre presso l'impianto sportivo \"Cosulich\" sono presenti le strutture per la pratica del pattinaggio artistico (nel pattinodromo al coperto), delle attivit\u00e0 calcistiche giovanili nel campo dedicato a Narciso Zeleznik e dell'atletica leggera nel rinnovato impianto di recente intitolato al prof. Umberto Sanzin. Presso il polo sportivo \"Cosulich\" \u00e8 presente anche il nuovo \"Palabocce\" per, appunto, la pratica del gioco delle bocce.\nLe discipline indoor si svolgono prevalentemente nel \"palasport\" e nelle due palestre attrezzate situate vicine alla cosiddetta \"area verde\", grande parco attrezzato per l'attivit\u00e0 ludica e sportiva. Monfalcone \u00e8 dotato anche di una piscina comunale per l'attivit\u00e0 natatoria professionale e amatoriale. L'attivit\u00e0 in mare si svolge prevalentemente nella baia di Panzano e nel canale del Brancolo."}
{"id": "635580", "revid": "28406", "url": "https://it.wikipedia.org/wiki?curid=635580", "title": "Nicola Kanabos", "text": ""}
{"id": "635581", "revid": "61798", "url": "https://it.wikipedia.org/wiki?curid=635581", "title": "Calgary, Alberta", "text": ""}
{"id": "635583", "revid": "112874603", "url": "https://it.wikipedia.org/wiki?curid=635583", "title": "B\u014djutsu", "text": "Il b\u014djutsu (parola giapponese che significa \"tecnica del bastone\") \u00e8 l'arte marziale che fa uso del bastone lungo. \u00c8 generalmente praticata come \"complemento\" a un'altra disciplina (aikid\u014d, karate, kobudo...), e molto pi\u00f9 raramente come disciplina indipendente.\nCaratteristiche.\nL'arma utilizzata \u00e8 il \"jyo\" o \"b\u014d\" (abbreviazione di roku-shaku-b\u014d, \"bastone lungo sei shaku\", ovvero 180 cm circa). Nonostante il nome, la lunghezza reale del bastone utilizzato varia a seconda delle diverse scuole. Viene utilizzato in diverse arti marziali, ed \u00e8 solitamente fabbricato in legno di ciliegio o di bamb\u00f9.\nIl bo \u00e8 un'arma tradizionale del Giappone, nonch\u00e9 una delle prime usate dall'uomo. \u00c8 un'arma assolutamente svantaggiosa rispetto a quelle dotate di lama, perci\u00f2 viene usato come arma da difesa di fortuna.\nLa pi\u00f9 conosciuta scuola di b\u014djutsu \u00e8 la Masakatsu Bo Jutsu, fondata da Morihei Ueshiba e introdotta in Europa dal suo allievo G\u00e9rard Blaize. In questa scuola la tecnica del bastone \u00e8 vista come complementare all'aikid\u014d, e il bastone utilizzato varia a seconda dell'altezza del praticante (da terra fino al suo naso)."}
{"id": "635592", "revid": "2176804", "url": "https://it.wikipedia.org/wiki?curid=635592", "title": "Acer saccharinum", "text": "Lacero saccarino o acero argenteo (\"Acer saccharinum\" L.), appartenente alla famiglia Sapindaceae, \u00e8 originario delle regioni nord-orientali del continente nordamericano (a cavallo tra Stati Uniti \u2013 dove costituisce una delle specie arboree pi\u00f9 diffuse \u2013 e Canada).\nMorfologia.\nPortamento.\nLa pianta raggiunge normalmente l'altezza di 8\u201310 m, ma pu\u00f2 raggiungere anche 25\u201340 m. La crescita \u00e8 veloce che lo rende adatto all'utilizzo come pianta ornamentale, piantato nei parchi e nelle strade. I rami, simili a canne, sono piuttosto esili e si possono danneggiare a causa di tempeste e nevicate forti, ma ricrescono velocemente: si protendono verso l'alto e si aprono alla sommit\u00e0, conferendo alla pianta il tipico portamento espanso.\nFoglie.\nLa chioma, dal diametro di 3\u20135 m, \u00e8 composta da foglie caduche, opposte, pentalobate e profondamente incise, con denti irregolari, di colore verde brillante sulla pagina superiore e bianco-argentato su quella inferiore; diventano di colore giallo delicato, qualche volta rosso brillante.\nFiori.\nI fiori sono piccoli giallo-verdastri, senza petali a grappoli con le ali. Compaiono esili germogli a fine inverno (marzo). Durante la fioritura le api si cibano del loro nettare: il miele d'acero \u00e8 tra i pi\u00f9 profumati e limpidi\nFrutti.\nI frutti sono samare appaiate (disamare) e unite, hanno ali leggermente ritorte.\nCorteccia.\nLa corteccia \u00e8 di colore grigio-bruno; con l'et\u00e0 si desquama.\nColtivazione.\nLe coltivazioni pi\u00f9 diffuse comprendono 'Laciniatum', pendula e con foglie lobate e divise profondamente e 'Pyramidale' (sin. 'Fastigiatum') dal portamento fastigiato.\nRusticit\u00e0.\nZone da 4 a 9 della classificazione USDA."}
{"id": "635594", "revid": "834", "url": "https://it.wikipedia.org/wiki?curid=635594", "title": "Acero saccarino", "text": ""}
{"id": "635595", "revid": "122858677", "url": "https://it.wikipedia.org/wiki?curid=635595", "title": "Cecil Scott Forester", "text": "Biografia.\nI suoi lavori pi\u00f9 noti sono gli undici libri della serie dedicata a Horatio Hornblower, riguardanti le azioni belliche navali durante l'epoca napoleonica, e \"La Regina d'Africa\" (1935), da cui fu tratto un film, realizzato nel 1951 da John Huston, e che ebbe come protagonisti Humphrey Bogart e Katharine Hepburn.\nNato al Cairo, Forester ebbe una vita complessa,un matrimonio segreto e una malattia invalidante. Fu educato presso la Alleyn's School,il Dulwich College a Dulwich, (sud di Londra) e presso il Guy's Hospital del King's College, Londra. Durante la II guerra mondiale si trasfer\u00ec negli Stati Uniti, dove scrisse per la propaganda al fine di aiutare quel Paese ad entrare in guerra a fianco degli Alleati, e infine and\u00f2 a risiedere a Berkeley, California. Spos\u00f2 Kathleen Belcher nel 1926, ebbe due figli, e divorzi\u00f2 nel 1945. Il primogenito, John Forester, \u00e8 stato un famoso ciclista e scrisse una biografia del padre. Nel 1947, C.S. Forester spos\u00f2 segretamente una donna di nome Dorothy Foster. Soffr\u00ec di una grave forma di arteriosclerosi nell'ultima parte della sua vita.\nLa popolarit\u00e0 della serie di Hornblower, costruita attorno al carattere centrale eroico del protagonista, seguit\u00f2 a crescere nel tempo. Rivaleggia forse con essa solo la serie assai pi\u00f9 tarda del duo Jack Aubrey\u2013Stephen Maturin, dei romanzi marinareschi di Patrick O'Brian. \u00c8 interessante notare che, sia Hornblower sia Aubrey, siano in parte costruiti su una figura storica, quella dell'ammiraglio britannico Thomas Cochrane, 10\u00ba Conte di Dundonald, noto come \"Lord Cochrane\" nel periodo in cui i romanzi erano scritti.\nBrian Perett ha scritto in proposito il libro \"The Real Hornblower: The Life and Times of Admiral Sir James Gordon, GCB\", ISBN 1-55750-968-9, in cui espone l'ipotesi di una diversa ispirazione: quella di James Alexander Gordon. Nel suo lavoro \"The Hornblower Companion\", tuttavia, Forester non fornisce alcuna indicazione circa una qualche influenza derivante da personaggi storici a proposito del carattere di Hornblower. Piuttosto egli descrive il processo di costruzione del carattere di Hornblower nel lavoro \"A Happy Return\".\nForester scrisse anche lavori non incentrati sulla figura di Hornblower: oltre al gi\u00e0 citato \"La Regina d'Africa\" (1935), vari romanzi fra cui \"Il Generale\" (1936); romanzi sulla Guerra Peninsulare quali \"Death to the French\" e \"The Gun\"; racconti \"neri\" sulla psicologia dell'assassino come \"Payment Deferred\" (1926) e \"Plain Murder\" (1930); racconti di viaggio sul mare che non riguardano Hornblower, quali \"Brown on Resolution\" (1929), \"The Ship\" (1943), \"The Good Shepherd\" (1955) e \"Affondate la Bismarck!\" (Sink the Bismarck!) (1959). Numerosi suoi lavori sono stati alla base di pellicole cinematografiche, tra cui nel 1951 \"The African Queen\" diretto da John Huston.\nForester ha anche realizzato soggetti cinematografici per varie case di produzione, incluso \"Commandos Strike at Dawn\" (1942).\nOltre ai suoi romanzi di vita marinaresca, Forester ha anche pubblicato due romanzi polizieschi: \"Payment Deferred\" (1926), e \"Plain Murder\" (1930), e due libri per l'infanzia. Uno, del 1943, \"Poo-Poo and the Dragons\", dette il via a una serie di episodi che egli raccontava al figlio per spingerlo a finire i suoi pasti quando Forester fu lasciato solo ad accudirlo e sua moglie era assente. Il secondo, del 1953, \"The Barbary Pirates\", \u00e8 un racconto per l'infanzia sui pirati barbareschi del XIX secolo."}
{"id": "635599", "revid": "17654", "url": "https://it.wikipedia.org/wiki?curid=635599", "title": "C.S. Forester", "text": ""}
{"id": "635603", "revid": "290948", "url": "https://it.wikipedia.org/wiki?curid=635603", "title": "Interblocco", "text": "L'interblocco (o interlock) \u00e8 un componente utilizzato per bloccare una macchina o un dispositivo prima che si danneggi o metta a rischio la sicurezza delle persone. Per esempio in una lavatrice in caso di apertura del cesto l'interblocco blocca la lavatrice per impedire all'utente di ferirsi. Esempi simili si hanno in quasi tutte le macchine industriali che utilizzano sensori per impedire lesioni di operatori umani nel caso di errori degli stessi.\nGli interblocchi possono essere anche formati da interruttori esclusivamente meccanici (come ad esempio la sicura di un'arma da fuoco), per cui la presenza di un interblocco non implica necessariamente la presenza di dispositivi elettronici o elettrici.\nNormativa, standard e classificazione.\nGli interblocchi sono oggetto della norma internazionale ISO 14119 \"Safety of machinery \u2014 Interlocking devices associated with guards \u2014 Principles for design and selection\", che classifica i dispositivi di interblocco a seconda del loro principio di azionamento, ovvero:"}
{"id": "635612", "revid": "4506", "url": "https://it.wikipedia.org/wiki?curid=635612", "title": "Jaco Pastorius Jazz Bass", "text": ""}
{"id": "635620", "revid": "49475295", "url": "https://it.wikipedia.org/wiki?curid=635620", "title": "Collasso dell'Unione Sovietica", "text": ""}
{"id": "635622", "revid": "842", "url": "https://it.wikipedia.org/wiki?curid=635622", "title": "Instruction cycle", "text": ""}
{"id": "635623", "revid": "827882", "url": "https://it.wikipedia.org/wiki?curid=635623", "title": "Chris Watson (politico)", "text": "Fu il terzo premier della storia australiana.\nBiografia.\nNote familiari.\nUniversalmente conosciuto come Chris, la sua data di nascita non \u00e8 certa; durante la sua vita aveva sostenuto che suo padre fosse un marinaio inglese . Sua madre, la neozelandese Martha Minchin, spos\u00f2 Tanck in Nuova Zelanda e and\u00f2 per mare con lui. Nel 1868 i suoi genitori si separarono e nel 1869 sua madre si rispos\u00f2 con George Watson, che diede il suo cognome al giovane Chris il quale riusc\u00ec mantenere il segreto su questi fatti fino al giorno della sua morte.\nPrimi anni.\nWatson frequent\u00f2 la scuola di Oamaru, in Nuova Zelanda, ed a 13 anni fu apprezzato come scrittore. Nel 1886 per migliorare le sue prospettive emigr\u00f2 nella citt\u00e0 australiana di Sydney, dove riusc\u00ec ad essere assunto da vari giornali come scrittore e dove cominci\u00f2 a coltivare i suoi interessi politici. Egli fu un attivo sindacalista e divent\u00f2 vice presidente del sindacato di Sydney.\nNel 1891 fu socio fondatore del partito laburista del Nuovo Galles del Sud e tre anni dopo riusc\u00ec a farsi eleggere nel parlamento locale. Da buon sindacalista nel parlamento si mise in luce per le sue doti negoziali ed in cambio di significative concessioni non esit\u00f2 a sostenere il governo conservatore di George Reid, leader del partito del libero Commercio. Come molti laburisti fu un tiepido sostenitore della Federazione (ovvero dell'indipendenza australiana), ma quando si costitu\u00ec il primo parlamento federale, nel 1901, fu eletto parlamentare dagli abitanti del seggio rurale di Bland.\nGiunto a Melbourne, la capitale provvisoria, in maggio, Watson fu eletto primo leader del gruppo parlamentare laburista. Dei suoi due diretti rivali, il leader dei laburisti del Nuovo Galles del Sud, James McGowan non riusc\u00ec a conquistare il suo seggio parlamentare mentre il futuro premier Billy Hughes aveva troppi nemici. Nonostante Watson fosse stato eletto in virt\u00f9 di un compromesso egli riusc\u00ec ad essere un leader autorevole.\nProtagonista della politica: il breve premierato.\nAll'epoca a livello nazionale i laburisti, che erano il pi\u00f9 piccolo dei tre partiti allora esistenti, appoggiarono i due primi governi monocolore formati dal Partito Protezionista e guidati da Edmund Barton e Alfred Deakin. In cambio del suo appoggio Watson ottenne una legislazione compatibile con il programma laburista e in particolare la legalizzazione della cosiddetta Australia bianca. \u00c8 bene ricordare che all'epoca le grandi imprese industriali e agricole utilizzavano manodopera asiatica e soprattutto cinese a basso costo. Pertanto la sinistra australiana impose l'approvazione di leggi tese a limitare il diritto di soggiorno alle sole popolazioni di pelle bianca e in tal modo riusc\u00ec a stabilizzare verso l'alto il valore del salario minimo. Questo spiega l'apparente paradosso di una sinistra australiana pi\u00f9 razzista e conservatrice della destra che rappresentava proprio quei ceti che avevano tutto l'interesse ad importare salariati di provenienza cinese.\nWatson, che era un laburista moderato, ammirava sinceramente Deakin e fece suoi alcuni punti di vista liberali. Deakin a sua volta ricambiava questi sentimenti e scrisse in un articolo anonimo pubblicato in un giornale londinese: \"I laburisti devono essere molto grati al signor Watson, il leader che grazie alla sua abilit\u00e0 tattica ed al suo giudizio incass\u00f2 molti successi parlamentari\".\nNell'aprile del 1904 ebbe fine l'alleanza parlamentare tra Watson e Deakin a causa della richiesta laburista di estendere la legge sulla conciliazione e l'arbitrato agli impiegati pubblici. Watson probabilmente sarebbe riuscito a raggiungere un compromesso ma i sindacati furono irremovibili. Deakin, preso atto del venir meno della sua maggioranza parlamentare, rassegn\u00f2 le dimissioni da primo ministro e Reid, capo del secondo gruppo parlamentare, rifiut\u00f2 di accettare l'incarico. Pertanto Watson, pur rappresentando il pi\u00f9 piccolo partito australiano, si ritrov\u00f2 ad essere il pi\u00f9 giovane premier della storia del suo paese ed il primo capo di governo laburista.\nWatson non si illudeva sulla durata del suo governo ed era consapevole che non poteva far approvare dal parlamento l'intera programma laburista; quindi cerc\u00f2 di ripresentare in parlamento quella legislazione sociale abbandonata da Deakin e nomin\u00f2 un liberale al ministero della giustizia.\nMa Deakin e Reid sottolinearono il loro dissenso nei confronti del governo laburista e nell'agosto del 1904 il governo Watson fu sfiduciato dal parlamento. Il governatore generale rifiut\u00f2 di sciogliere l'assemblea legislativa e affid\u00f2 l'incarico di formare il nuovo governo al leader del partito del libero commercio George Reid che accett\u00f2.\nWatson guid\u00f2 il labor party nelle elezioni del 1906 e conferm\u00f2 il suo seggio a Sydney sud, ma nel 1907 a causa del deterioramento dello stato di salute di sua moglie Ada si dimise da leader del partito laburista a favore di Andrew Fisher, il quale nelle elezioni del 1910 riusc\u00ec ad ottenere per il suo partito la maggioranza relativa e a sconfiggere con un buon margine l'allora primo ministro Deakin. A seguito di questa fortunata competizione elettorale Fisher form\u00f2 il secondo governo laburista e Watson, a soli 42 anni, si ritir\u00f2 dalla vita parlamentare.\nUltimi anni.\nFuori dall'arena parlamentare, Watson continu\u00f2 a lavorare per il suo vecchio partito e divenne direttore del \"Labor Papers Ltd\", la casa editrice che pubblicava \"The Worker\" (\"Il Lavoratore\"), il giornale del sindacato australiano. In quel periodo inizi\u00f2 anche una carriera di affarista. Nel 1916 il Partito Laburista si spacc\u00f2 in due tra i sostenitori del premier laburista Billy Hughes, che era favorevole alla leva obbligatoria (si era nel pieno del primo conflitto mondiale) ed i suoi avversari che volevano mantenere il sistema di arruolamento su base volontaria. Watson in quel frangente appoggi\u00f2 il premier e con lui fu espulso dal partito laburista.\nDa quel momento si iscrisse nel nuovo partito nazionalista di orientamento conservatore guidato da Hughes, ma nel 1922 decise di abbandonare ogni attivit\u00e0 politica e di dedicarsi esclusivamente agli affari. Egli aiut\u00f2 a fondare l'associazione nazionale delle strade e motori (NRMA) della quale fu presidente fino al giorno della sua morte. Watson fond\u00f2 anche l'Australian Motorists Petrol Co Ltd (AMPOL).\nWatson rimase vedovo nel 1921 ma si rispos\u00f2 nel 1925 e visse serenamente a Sydney sino alla sua morte.\nNell'aprile del 2004 il Partito Laburista celebr\u00f2 il centenario del governo Watson con una serie di eventi a Canberra ed a Melbourne ai quali intervennero i massimi esponenti del partito e dei quali fu ospite d'onore Jacqueline Dunn, la figlia settantasettenne di Watson."}
{"id": "635626", "revid": "12356", "url": "https://it.wikipedia.org/wiki?curid=635626", "title": "Silvia Lubich", "text": ""}
{"id": "635633", "revid": "75121", "url": "https://it.wikipedia.org/wiki?curid=635633", "title": "L'Aquila di Ligonchio", "text": ""}
{"id": "635637", "revid": "827882", "url": "https://it.wikipedia.org/wiki?curid=635637", "title": "Cartridge", "text": ""}
{"id": "635640", "revid": "247222", "url": "https://it.wikipedia.org/wiki?curid=635640", "title": "F3 tedesca", "text": "La Formula 3 tedesca \u2013 attualmente denominata ATS Formel 3 Cup \u2013 \u00e8 la serie nazionale tedesca della Formula 3. Molti piloti di grande successo hanno vinto questa categoria, tra cui Michael Schumacher, Jarno Trulli e il nove volte vincitore della 24 Ore di Le Mans, Tom Kristensen.\nLa storia.\nIl primo periodo: 1950-1956.\nI primi anni della categoria furono influenzati dalla particolare situazione geopolitica della Germania: vi erano infatti due campionati, uno per ciascuno dei due stati nati dopo la guerra.\nIl campionato della Germania Ovest fu disputato tra il 1950 e il 1954, mentre nella DDR il campionato prosegu\u00ec fino al 1958. Nel periodo entrambi i campionati utilizzavano vetture spinte da motori da 500\u00a0cm\u00b3 a due tempi. Fu la BMW ha dominare il periodo come fornitore di propulsori grazie all'esperienza nelle corse motociclistiche e automobilistiche, acquisita prima del conflitto\nLa Formula Junior.\nLa Formula 3 con motori di 500\u00a0cm\u00b3 venne superata nel 1958 con l'introduzione della Formula Junior, con motori da 1000\u00a0cm\u00b3 (con 360 kg come peso di telaio) o 1100\u00a0cm\u00b3 (con telai da 400kg) derivati da quelli di serie. Queste nuove specifiche tecniche vennero adottate nel nuovo campionato occidentale nato nel 1960, vinto da Gerhard Mitter. Il titolo dell'anno seguente fu guadagnato da Kurt Ahrens, che lo rivinse nel 1963. Nel 1962 non si tenne invece nessun campionato.\nLa rinascita: 1975-2002.\nNel 1964 la Federazione Internazionale dell'Automobile (FIA) resuscit\u00f2 la F3, in sostituzione della F.Junior, questa volta per\u00f2 permettendo motori da 1000\u00a0cm\u00b3 quattro cilindri, derivati dalla serie. Mentre nella DDR il campionato rinacque subito, in Germania Ovest la rinascita del campionato si fece attendere fino al 1971. Nel 1974 il campionato venne vinto da un pilota italiano, Giorgio Francia, che fu anche il primo straniero a vincere il titolo. Altri piloti importanti che si aggiudicarono il campionato furono Bertram Sch\u00e4fer (1976 e 1978) e Frank Jelinski (1980-81). Sch\u00e4fer guidava per il suo team Bertram Sch\u00e4fer Racing, che port\u00f2 al titolo anche Jelinski. BSR divenne il pi\u00f9 vincente dei team, conquistando ben 8 titoli piloti.\nNegli anni ottanta il campionato inizi\u00f2 a produrre piloti molto interessanti, tanto da essere trampolino verso la Formula 1. I campioni Bernd Schneider (1987) e Joachim Winkelhock (1988), oltre che nella massima serie ottennero grandi risultati anche tra le vetture sport. Anche il campione del 1985, Volker Weidler, pass\u00f2 in F1 e vinse la 24 Ore di Le Mans nel 1991.\nNel 1990 la vittoria arrise a colui che \u00e8 diventato il pilota pi\u00f9 vincente della Formula 1: Michael Schumacher. Quattro stagioni prima del suo primo titolo in F1, Schumacher aveva gi\u00e0 fatto intravedere le sue doti vincendo il campionato tedesco e cogliendo ottimi risultati tra le vetture sport. Un altro pilota tedesco si trov\u00f2 a concorrere con Schumacher sia in F3 che F1: Heinz-Harald Frentzen, che giunse secondo nel campionato tedesco nel 1989.\nIl successore di Schumacher, Tom Kristensen divenne anch'esso un grande pilota, ma nelle gare di durata, diventando il \"recordman\" di vittorie nella prestigiosa 24 Ore di Le Mans.\nDurante gli anni novanta molti altri piloti iniziarono la loro carriera dal campionato tedesco: Ralf Schumacher, Jarno Trulli, Alexander Wurz, Nick Heidfeld e Christijan Albers. L'ultimo campione di questo periodo, Gary Paffett, pass\u00f2 invece al DTM e divenne \"test driver\" per la McLaren. \nLa fusione col campionato francese e la Formel 3 Cup.\nNel 2003 la serie tedesca si \u00e8 fusa, insieme al campionato francese, venendo a creare quella che ora \u00e8 la Formula 3 europea, ossia il maggior campionato della categoria.\nIl campionato tedesco non \u00e8 per\u00f2 uscito dai calendari, e sin dal 2003 \u00e8 stata fondata la nuova categoria tedesca, denominata Formel 3 Cup, da Bertram Sch\u00e4fer, grazie al supporto dell'ADAC e della F3V (Associazione nazionale tedesca della F3). La prima denominazione del campionato fu Recaro Formel 3 Cup, dallo sponsor Recaro, un'azienda specializzata in ricambi per automobili. La Recaro \u00e8 stata poi sostituita dal fabbricante di ruote, ATS.\nNel 2005 \u00e8 stata introdotta una doppia classifica, una riservata a vetture nuove e una a vetture pi\u00f9 anziane. Il sistema, adottato anche dalla F3 inglese negli anni novanta, \u00e8 stata poi successivamente introdotta in molti altri campionati europei della categoria.\nAspetti tecnici.\nLa serie sta godendo di un discreto successo, tanto da essere stata nel 2006 l'unica serie a presentare vetture provenienti da 4 diversi costruttori di telai (Dallara, Lola Racing Cars, Ligier e SLC). Malgrado, infatti, la F3 sia ancora una categoria aperta a pi\u00f9 costruttori, il loro numero negli altri campionati si \u00e8 andato riducendo nel corso degli anni, grazie al \"dominio\" delle vetture costruite dalla Dallara.\nSempre nel 2006 lo Swiss Racing Team ha introdotto l'uso di telai della Mygale, modello M06/F3.\nNello stesso anno ha fatto la sua comparsa la Ligier JS47, costruita dalla Martini dopo l'acquisto di quest'ultima da parte di Guy Ligier nel 2005, che fu utilizzata in qualche gara da Nico H\u00fclkenberg, del \"Josef Kaufmann Racing\".\nPi\u00f9 interessante la competizioni sul fronte dei motori con fornitori quali Mugen-Honda, Mercedes-Benz, Spiess-Opel, Sodemo-Renault o TOM'S-Toyota. I motori H.W.A.-Mercedes e gli Spiess-Opel sono per\u00f2 quelli pi\u00f9 largamente utilizzati. Questa \u00e8 una grossa differenza rispetto alla F3 Euro Series dove tutte le vetture sono motorizzate dalla Mercedes o dalla Volkswagen.\nNel 2007 il campionato ha introdotto il motore \"Challenge\", sviluppato dalla Spiess, al fine di garantire una maggiore durata e un pi\u00f9 ridotto costo d'esercizio."}
{"id": "635641", "revid": "88740", "url": "https://it.wikipedia.org/wiki?curid=635641", "title": "Campionato romano di guerra", "text": "Il Campionato romano di guerra, denominato anche Campionato romano-laziale di guerra, venne disputato a Roma nelle stagioni 1943-1944 e 1944-1945.\nDopo l'armistizio dell'8 settembre l'Italia viene invasa dalle truppe naziste e il campionato nazionale di calcio viene interrotto. Al suo posto le Federazioni organizzano vari campionati a carattere locale. Nella capitale Lazio e , unitamente ad altre formazioni locali, diedero vita al cosiddetto \"Campionato Romano\".\nEntrambi i tornei disputati si ridussero ad un testa a testa tra le due protagoniste che si divisero le vittorie. Nel 1943-1944 fu la Lazio a spuntarla con un punto di vantaggio sulla nella classifica finale. L'anno successivo avvenne la rivincita della che si aggiudic\u00f2 il titolo con quattro punti di vantaggio sui rivali."}
{"id": "635644", "revid": "21880", "url": "https://it.wikipedia.org/wiki?curid=635644", "title": "Phascolarctos stirtoni", "text": "Il koala gigante (Phascolarctos stirtoni) \u00e8 un mammifero marsupiale vissuto nel Pleistocene in Australia.\nCome il koala comune, questo mammifero era un animale arboricolo che si nutriva di foglie di eucalipto. Le dimensioni, per\u00f2, erano circa un terzo pi\u00f9 grandi della specie odierna, ed era parte della megafauna australiana. Le due specie di koala coesistettero durante il Pleistocene, ma il koala gigante si estinse circa 50000 anni fa per ragioni sconosciute."}
{"id": "635646", "revid": "22356", "url": "https://it.wikipedia.org/wiki?curid=635646", "title": "Thylacoleo carnifex", "text": ""}
{"id": "635648", "revid": "1610933", "url": "https://it.wikipedia.org/wiki?curid=635648", "title": "Koala gigante", "text": ""}
{"id": "635649", "revid": "1610933", "url": "https://it.wikipedia.org/wiki?curid=635649", "title": "Leone marsupiale", "text": ""}
{"id": "635650", "revid": "22356", "url": "https://it.wikipedia.org/wiki?curid=635650", "title": "Smilodon fatalis", "text": ""}
{"id": "635654", "revid": "599013", "url": "https://it.wikipedia.org/wiki?curid=635654", "title": "Dragan D\u017eaji\u0107", "text": "Carriera.\nTrascorse tutta la propria carriera da professionista, dal 1961 al 1978, nella , con una parentesi, tra il 1975 e il 1977, in Francia, al Bastia. Con la maglia biancorossa ha segnato 108 gol, a cui si aggiungono i 31 segnati in terra francese. Nel suo palmar\u00e8s, invece, vanta cinque campionati di Jugoslavia (1964, 1968, 1969, 1970, 1973) e quattro Coppe di Jugoslavia (1964, 1968, 1970, 1971).\nAll'et\u00e0 di 18 anni D\u017eaji\u0107 venne anche convocato nella nazionale jugoslava, debuttando, il 17 giugno 1964, contro la Romania; disputando in totale 85 partite con 23 gol, e partecipando ai Mondiali di calcio Germania Ovest 1974 e raggiungendo la finale, poi persa contro l'Italia, agli Europei del 1968, manifestazione di cui fu capocannoniere. In quell'anno D\u017eaji\u0107 ottiene il terzo posto al Pallone d'Oro, dietro a Best e B.Charlton, davanti a Beckenbauer, Facchetti, Riva, Rivera, Amancio, Mazzola e ad un giovanissimo Cruijff.\nAla sinistra pura Dzajic era dotato di scatto, velocit\u00e0, dribbling e tiro; ma la sua indole da fuoriclasse si mostrava nei suoi cross precisissimi e nella sua capacit\u00e0 di imprimere effetto al pallone nei micidiali calci di punizione.\nAppese le scarpette, i suoi studi in economia e commercio gli valsero l'ingresso nello staff dirigenziale della , di cui divenne anche presidente. Nel 2004, ufficialmente a causa di problemi di salute, abbandon\u00f2 tale carica. Nel febbraio 2008 fu arrestato assieme gli ex cestisti Vladimir Cvetkovi\u0107 e Milo\u0161 Marinkovi\u0107 per riciclaggio di denaro a vantaggio della criminalit\u00e0.\nNel novembre 2003 per celebrare i 50 anni della UEFA, venne selezionato dalla Federazione calcistica della Serbia e Montenegro come rappresentante del calcio serbo e montenegrino, per il Giubileo UEFA."}
{"id": "635660", "revid": "1381093", "url": "https://it.wikipedia.org/wiki?curid=635660", "title": "Soulfly (album)", "text": "Soulfly \u00e8 il primo album in studio del gruppo musicale statunitense omonimo, pubblicato il 21 aprile 1998 dalla Roadrunner Records.\nDescrizione.\nDell'album esistono diverse versioni, come l'edizione limitata (molto rara, con tre bonus track), una versione in digipack pubblicata nel 1999 in 2 CD (con il secondo disco comprendente varie tracce bonus), la ristampa del 2005, che fa parte delle ristampe per il 25\u00ba anniversario della Roadrunner Records (in questo caso sono presenti le bonus track dell'edizione limitata pi\u00f9 un'altra ancora, \"Blown Away\", aggiunte al disco principale, ed un secondo disco di tracce bonus comprendente pezzi dal vivo dell'esibizione al Roskilde Festival del 1998, demo ed altro ancora). Sostanzialmente, \u00e8 un album sperimentale con strumenti della loro nazione di origine, come le maracas. Tutti i brani sono dedicati a Dana Wells, figliastro di Max Cavalera deceduto in seguito ad un incidente stradale nel 1996, come riportato anche nel libretto del CD. Dall'album sono stati estratti i singoli \"Umbabarauma\" e \"Bleed\".\nCover.\nIl gruppo musicale nu metal Ill Ni\u00f1o ha eseguito una cover di \"Eye for an Eye\", apparsa nella ristampa dell'album di debutto \"Revolution Revoluci\u00f3n\"."}
{"id": "635662", "revid": "599013", "url": "https://it.wikipedia.org/wiki?curid=635662", "title": "Il diavolo veste Prada", "text": ""}
{"id": "635663", "revid": "287204", "url": "https://it.wikipedia.org/wiki?curid=635663", "title": "Dragan Dzajic", "text": ""}
{"id": "635667", "revid": "22356", "url": "https://it.wikipedia.org/wiki?curid=635667", "title": "Uccello elefante del Madagascar", "text": ""}
{"id": "635669", "revid": "5035570", "url": "https://it.wikipedia.org/wiki?curid=635669", "title": "Certosa di Milano", "text": ""}
{"id": "635671", "revid": "1543377", "url": "https://it.wikipedia.org/wiki?curid=635671", "title": "DLX (informatica)", "text": "DLX \u00e8 un'architettura per microprocessori RISC sviluppata da John L. Hennessy e David A. Patterson, i principali sviluppatori dell'architettura MIPS e del progetto Berkeley RISC i due progetti che diedero via all'epoca RISC.\nL'architettura.\nDLX sta per \"delux\" ed \u00e8 sostanzialmente una versione semplificata e ripulita dell'architettura MIPS sviluppata per scopo didattico in ambito universitario. L'architettura DLX \u00e8 del tipo load/store con registri a 32 bit ed essendo progettata come esempio di studio per i corsi universitari non comprende tutte le complicazioni di una moderna architettura RISC, ma \u00e8 comunque effettivamente realizzabile ed emulabile (e.g. WinDLX).\nLe istruzioni.\nNel IR (Instruction Register) lungo 32 bit \u00e8 contenuta l'istruzione in corso di esecuzione.\nLe istruzioni hanno lunghezza fissa di 32 bit, di cui un campo da 6 bit per l'operatore che quindi codifica al massimo 64 istruzioni, anche se il set standard \u00e8 composto da 50 istruzioni; e campi da 5 bit per selezionare ognuno dei 32 registri general purpose usati come operandi.\nLe istruzioni DLX sono di tre tipi, le istruzioni \"R\" le istruzioni \"I\" e le istruzioni \"J\".\nLe istruzioni R lavorano esclusivamente tra registri, utilizzano un operatore e tre operandi riferiti a registri, tutto in una lunghezza di 32 bit ovviamente.\nNelle istruzioni R solo i primi 21 bit sono utilizzati direttamente, gli 11 bit rimantenti sono utilizzati per estendere il campo operatore e definire cos\u00ec delle istruzioni aggiuntive. Queste istruzioni aggiuntive (che possono lavorare sempre solo con i registri) sono comode se si volesse aggiungere e utilizzare la FPU o altri componenti.\nLe istruzioni R sono usate per il calcolo numerico su interi con la ALU, o su floating point con la FPU.\nLe istruzioni I sono simili ma utilizzano due operandi riferiti a registri ed un operando immediato da 16 bit con segno, che quando \u00e8 trasferito in un registro da 32 bit viene \"esteso in segno\".\nLe istruzioni I sono usate per l'accesso diretto alla memoria e il trasferimento dati verso e da i registri.\nLe istruzioni J invece sono istruzioni di salto e contengono un operatore e uno spiazzamento da 26 bit con segno che sommato all'indirizzo contenuto nel PC (Registro Program Counter) fornisce l'indirizzo di destinazione del salto.\nLe istruzioni J sono usate per implementare le strutture di controllo del flusso di un programma.\nLa pipeline.\nIl DLX come i processori MIPS ottimizza l'esecuzione della singola istruzione con l'utilizzo di pipeline per incrementare le prestazioni. La pipeline \u00e8 una semplice versione a cinque stadi, la classica pipeline di un'architettura RISC ispirata alla suddivisione in cinque fasi dell'esecuzione di una istruzione nell'architettura non pipeline; i cinque stadi della pipeline sono:\nL'architettura MIPS prevedeva che tutte le operazioni fossero eseguite in un ciclo di clock per ottenere elevate prestazioni. Nel caso di operazioni pi\u00f9 lunghe (come l'accesso alla memoria) il compilatore inseriva delle NOP per fermare la pipeline.\nNell'architettura DLX invece si segue un approccio pi\u00f9 moderno. Il processore usa il data-forwarding e il riordino delle istruzioni. Quando il processore incontra delle istruzioni non eseguibili in un ciclo di clock le istruzioni vengono bloccate nelle unit\u00e0 funzionali e reinserite nel flusso di esecuzione quando sono pronte. Esternamente le istruzioni vengono eseguite nell'ordine indicato dal programma."}
{"id": "635677", "revid": "1071652", "url": "https://it.wikipedia.org/wiki?curid=635677", "title": "Non-interventismo", "text": "Il non-interventismo \u00e8 una forma di politica estera che sostiene che i detentori del potere dovrebbero evitare di stringere alleanza con altre nazioni ed evitare tutte le guerre che non siano direttamente correlate con l'autodifesa. Una definizione simile \u00e8 quella di \"indipendenza strategica\". L'isolazionismo consiste nel non-interventismo combinato insieme al nazionalismo economico (protezionismo); la maggior parte del non-interventisti non sono isolazionisti. Molti, come Thomas Jefferson negli Stati Uniti, favoriscono il non-interventismo combinato con il libero commercio e il libero scambio culturale (neutralismo).\nNon-interventismo per Paese.\nNuova Zelanda.\nNegli ultimi anni, la Nuova Zelanda sta divenendo non-interventista. Non venne infatti fornito nessun supporto militare (ad eccezione di quello medico) durante la prima Guerra del Golfo, anche se furono inviate truppe per la guerra in Afghanistan nel 2001. Per quanto riguarda la guerra in Iraq, furono inviati ingegneri, ma solo dopo la cessazione delle ostilit\u00e0.\nSvezia.\nLa Svezia non entr\u00f2 nella Seconda Guerra Mondiale, dichiarandosi neutrale e mantenendo tale status anche nel Dopoguerra. Con questa motivazione, rifiut\u00f2 nel 1949 di entrare nella Nato e, nel 1971, anche l'ingresso nella Comunit\u00e0 Europea (allora composta soltanto da paesi dell'Alleanza atlantica): fece ingresso nell'Unione europea soltanto nel 1995, ben dopo la dissoluzione del Patto di Varsavia.\nSvizzera.\nLa Svizzera \u00e8 da sempre conosciuta per la sua politica di neutralit\u00e0 per quanto riguarda la difesa armata.\nStati Uniti.\nNegli Stati Uniti, questa politica estera \u00e8 ricorsa varie volte nella storia del Paese, anche durante il primo secolo di storia degli Stati. George Washington, il primo Presidente, cerc\u00f2 di spingere la nazione ad evitare accordi internazionali. Anche Thomas Jefferson favor\u00ec la pace, il commercio e l'amicizia con tutte le nazioni, anche se non fu stipulato nessun patto internazionale.\nLa politica di non-interventismo \u00e8 stato un serio problema per tutte le maggiori guerre sostenute dagli USA. Durante la prima guerra mondiale, i non-interventisti furono tacciati di essere isolazionisti, anche se in realt\u00e0 pochi attivisti antibellici del periodo lo sostenevano. Durante il periodo tra le guerre, la seconda guerra mondiale e la guerra di Corea, i maggiori sostenitori del non-interventismo erano i conservatori. \nDurante il periodo della guerra in Vietnam, la Nuova Sinistra divenne il maggiore organo propulsore del non-interventismo; oggi, negli Stati Uniti, sia la \"destra\" che la \"sinistra\" sono favorevoli in generale all'intervento armato, anche se la sinistra preferisce maggiormente l'intervento multilaterale (attraverso l'ONU, la NATO e altre organizzazioni di sicurezza internazionale), mentre la destra accetta anche l'intervento unilaterale."}
{"id": "635679", "revid": "74173", "url": "https://it.wikipedia.org/wiki?curid=635679", "title": "Non interventismo", "text": ""}
{"id": "635680", "revid": "438678", "url": "https://it.wikipedia.org/wiki?curid=635680", "title": "Beyonce Knowles", "text": ""}
{"id": "635681", "revid": "36426", "url": "https://it.wikipedia.org/wiki?curid=635681", "title": "Ultima Cena (Daniele Crespi)", "text": "L'Ultima Cena di Daniele Crespi \u00e8 un dipinto eseguito negli anni tra il 1624 e il 1625, oggi collocato alla Pinacoteca di Brera.\nL'opera proviene dal Monastero di Brugora, presso Besana Brianza, dove aveva ricoperto un affresco del tardo XVI secolo, di impostazione analoga, oggi rinvenuto dai restauri.\n\u00c8 ispirata (per il formato verticale della composizione), pi\u00f9 che al \"Cenacolo\" di Leonardo, al prototipo di Gaudenzio Ferrari a Santa Maria della Passione a Milano.\nDopo il passaggio alla Pinacoteca di Brera, l'opera fu temporaneamente sostituita, sull'altare di Brugora, con un \"Crocifisso\" del Morazzone, oggi in un ambiente secondario dell'ex monastero."}
{"id": "635684", "revid": "767487", "url": "https://it.wikipedia.org/wiki?curid=635684", "title": "Il diavolo veste Prada (film)", "text": "Il diavolo veste Prada (\"The Devil Wears Prada\") \u00e8 un film del 2006 diretto da David Frankel, il cui soggetto \u00e8 tratto dall'omonimo romanzo di Lauren Weisberger.\nTrama.\nAndrea Sachs \u00e8 una neolaureata in cerca di lavoro, appena arrivata a New York. Vorrebbe fare la giornalista e il talento non le manca: decide cos\u00ec di presentarsi ad un colloquio per l'ambito ruolo di seconda assistente di Miranda Priestly, l'influente e tirannica direttrice della rivista di moda \"Runway\". Andy non ha la minima inclinazione per la moda, n\u00e9 nasconde tutta la sua ignoranza in merito: Miranda la liquida in fretta, salvo ripensarci dopo che Andy dice di essere molto sveglia e determinata.\nL'obiettivo di Andy \u00e8 fare esperienza per il curriculum, grazie al quale poter intraprendere in futuro una carriera da giornalista. La prima assistente Emily, che tra l'altro non perde occasione di deridere Andy, le illustra i suoi compiti: rispondere al telefono e svolgere le commissioni. Il primo giorno Andrea subisce un'umiliazione da Miranda di fronte a tutti: la direttrice le fa notare di non avere alcuna percezione del luogo in cui si trova, demolendo le sue convinzioni riguardo all'impatto del mondo della moda sulle sue discutibili scelte di vestiti. Quella stessa sera la ragazza si sfoga con il fidanzato Nate, un aiuto cuoco, e ribadisce la sua intenzione di resistere per un anno. Nelle settimane seguenti Andy continua a svolgere le commissioni, soprattutto quelle personali di Miranda, sottoponendosi alle sue angherie.\nUna sera, Andy \u00e8 con suo padre, che \u00e8 andato a trovarla: l'uomo fa notare alla figlia di essere assorbita dal lavoro e di non fare ci\u00f2 per cui ha studiato, ma lei rimane convinta che quel lavoro potrebbe portarle molti vantaggi. Poco dopo, Andy si trova costretta a sacrificare la serata e cercare una soluzione d'emergenza per far tornare Miranda da Miami a New York e permetterle di assistere alla recita delle sue figlie. A causa di un uragano, per\u00f2, non ci sono voli e ogni sforzo risulta vano: al rientro in ufficio Miranda dice ad Andy di essere una delusione. Andy si sfoga con Nigel, il pi\u00f9 stretto collaboratore di Miranda, che per\u00f2 la esorta a non piangersi addosso e le ribadisce l'importanza di lavorare per \"Runway:\" la ragazza allora decide di farsi aiutare da lui per dare una svolta radicale al suo look usando i vestiti del campionario; col tempo comincia a comprendere l'importanza di cose a cui prima non aveva mai dato peso (anche se questo non interessa a Nate, e i suoi amici la prendono in giro per il suo impegno).\nUna sera, dopo aver svolto una commissione, Andrea conosce Christian Thompson, un giovane freelance che scrive per riviste: questi le prospetta un futuro radioso come giornalista e si propone di leggere qualche suo articolo. Intanto continua ad essere sempre pi\u00f9 efficiente nel suo lavoro, tanto che ottiene il compito di consegnare il menab\u00f2 a casa di Miranda. Nonostante le raccomandazioni di Emily riguardo alla massima discrezione, Andrea va nel pallone, interrompendo Miranda e il marito nel corso di una litigata. Il giorno dopo Miranda, con la sua consueta calma, le d\u00e0 un ultimatum, pena il licenziamento: trovare il manoscritto dell'ultimo libro inedito di Harry Potter per le sue figlie gemelle. Dopo alcuni tentativi a vuoto, Andy decide di mollare tutto, quando Christian le fa sapere di aver trovato il manoscritto grazie ad una sua conoscenza: Andy cos\u00ec si riabilita agli occhi di Miranda.\nDurante una serata di beneficenza, Andy aiuta con successo Emily (sempre pi\u00f9 divorata dal pensiero di dimagrire in vista della partecipazione alla trasferta annuale a Parigi per la settimana della moda) nel suggerire a Miranda i nomi delle personalit\u00e0 presenti, ma manca alla festa di compleanno di Nate, che rimane molto deluso. Dopo la serata di beneficenza, Andrea sorpassa Emily nelle gerarchie di Miranda, che infatti decide di portarla a Parigi al posto della collega, dicendole che se rifiuter\u00e0 perder\u00e0 il posto di lavoro. In procinto di ricevere la notizia da Andy, Emily viene investita da un taxi e ricoverata in ospedale.\nPrima di partire per Parigi, Andy rompe con Nate, che non la comprende pi\u00f9: i due si prendono una pausa. A Parigi, tra un evento e l'altro, Miranda viene lasciata dal suo secondo marito e si lascia andare ai suoi pensieri con Andy. Pi\u00f9 tardi Nigel informa Andy che lascer\u00e0 \"Runway\" per un ruolo di direttore nella societ\u00e0 in espansione dello stilista James Holt, con l'approvazione di Miranda. Quella sera Andy si getta tra le braccia di Christian Thompson; il giorno dopo questi per\u00f2 le svela di far parte di un piano secondo il quale l'editore di \"Runway\" sta per dare il benservito alla Priestly, considerata ormai sorpassata, per far posto alla rampante Jacqueline Follet, direttrice dell'edizione francese.\nAndy si precipita da Miranda per riferirle quanto ha saputo, ma Miranda la evita. Nella grande occasione pubblica che celebra l'affiliazione tra la rivista \"Runway\" e Holt, Miranda annuncia che il direttore artistico della nuova azienda creata da quest'ultimo sar\u00e0 Jacqueline, e non il fidato Nigel, come previsto. Miranda cos\u00ec ha abilmente dirottato altrove chi avrebbe potuto succederle, assicurandosi la sua permanenza a capo della rivista ma infierendo un duro colpo alle spalle di Nigel, che ingoia il rospo.\nMiranda dice ad Andy che sapeva gi\u00e0 del complotto alle sue spalle e che dunque non deve sentirsi in colpa per quanto accaduto a Nigel, anche perch\u00e9 lei ha fatto lo stesso con Emily \"rubandole\" la settimana della moda parigina. Di fronte alla possibilit\u00e0 di vedersi dipinta come una possibile \"nuova Miranda\", Andy, parlando in macchina con la superiore, si rende conto che la strada intrapresa \u00e8 lontana dalle sue aspirazioni e che il rischio di trovarsi inghiottita da un mondo che non le appartiene si far\u00e0 sempre pi\u00f9 concreto se non si fermer\u00e0 in tempo. Cos\u00ec esce dall'auto e volta per sempre le spalle a Miranda.\nTornata a New York, Andrea recupera il rapporto con Nate, che intanto ha trovato un nuovo lavoro, e viene assunta come giornalista per il \"Mirror\", anche grazie alle ottime referenze della sua ex principale.\nNell'ultima scena, Andy rincontra Miranda proprio davanti all'edificio di \"Runway\" e le rivolge un sorriso salutandola, mentre Miranda la guarda ed entra in auto fingendo indifferenza: solo una volta dentro l'auto, lontano da occhi indiscreti, si lascia andare a un sorriso, per poi tornare subito ad essere la Miranda di sempre.\nProduzione.\nInizialmente il ruolo di Miranda Priestly fu scritto per Glenn Close la quale, stanca di interpretare ruoli da \"cattiva\", rifiut\u00f2 la parte, andata poi all'amica Meryl Streep.\nColonna sonora.\n\u00c8 uscita una compilation con tutte le canzoni estratte dal film.\nLa canzone iniziale del film \u00e8 \"Suddenly I See\" di KT Tunstall.\nDistribuzione.\nIl film \u00e8 uscito negli Stati Uniti d'America il 30 giugno 2006, in Italia il 13 ottobre dello stesso anno.\nAccoglienza.\nCritica.\nIn patria la pellicola ha ricevuto critiche positive. In Internet ha registrato una valutazione del 76% sul sito web Rotten Tomatoes da parte di critica e pubblico, ed una valutazione di 62/100 da parte dei critici e di 7.4/10 da parte del pubblico su Metacritic. Particolarmente apprezzate sono state le prestazioni di Meryl Streep e di Anne Hathaway. Inoltre il film viene giudicato come un prodotto valido e qualitativamente superiore al romanzo da cui \u00e8 tratto.\nAnche in Italia il film \u00e8 stato accolto positivamente da critica e pubblico.\nIncassi.\nA fronte di un budget di produzione di 35 milioni di dollari, il film ha incassato oltre 326 milioni di dollari a livello mondiale, rivelandosi quindi un successo al botteghino.\nRiferimenti alla realt\u00e0.\nLa Weisberger per anni ha lavorato a \"Vogue\": si \u00e8 ispirata alla direttrice Anna Wintour per il ruolo di Miranda. La stessa autrice compare in un brevissimo cameo come governante delle gemelle di Miranda Priestly.\nAl film prendono parte anche le modelle Gisele B\u00fcndchen, Heidi Klum, Bridget Hall, In\u00e9s Rivero (ragazza in ascensore), Alyssa Sutherland, e in un cameo appare anche lo stilista Valentino."}
{"id": "635688", "revid": "287204", "url": "https://it.wikipedia.org/wiki?curid=635688", "title": "Il diavolo veste Prada (romanzo)", "text": "Il diavolo veste Prada (\"The Devil Wears Prada\") \u00e8 un romanzo di Lauren Weisberger che narra la storia di una giovane assistente al servizio della perfida direttrice della pi\u00f9 importante rivista di moda al mondo.\nL'autrice \u00e8 stata realmente in passato l'assistente personale di Anna Wintour, direttrice di \"Vogue America\" sebbene nella prefazione tenga a sottolineare che i fatti e i personaggi narrati siano di pura fantasia. Ha scritto anche il romanzo Al diavolo piace dolce.\nNel 2006 \u00e8 uscito il film \"Il diavolo veste Prada\", tratto dal libro e con Meryl Streep e Anne Hathaway nel ruolo delle protagoniste. Nel 2013 \u00e8 uscito negli Stati Uniti il seguito del libro, \"La vendetta veste Prada\", da cui potrebbe essere tratto un film sempre con Meryl Streep nei panni di Miranda Priestley.\nTrama.\nAndrea Sachs, neolaureata ventitreenne con il sogno di diventare scrittrice, viene insperatamente ammessa ad un colloquio presso la prestigiosa rivista di moda \"Runway\", la pi\u00f9 venduta al mondo, che ha sede a New York.\nDurante il colloquio le viene offerta la possibilit\u00e0 di intraprendere velocemente un'ottima carriera facendo da assistente personale a Miranda Priestly, direttore della famosa rivista. Miranda \u00e8 universalmente considerata un mito assoluto, esile ed elegante come nessuna, ma allo stesso tempo \u00e8 il terrore di tutte le persone che ha intorno. La direttrice per\u00f2 assicura ad Andy il posto che desidera solo se rimarr\u00e0 un anno al suo servizio.\nAndrea accetta subito senza rendersi conto di quanto duro e snervante quell'anno si sarebbe rivelato. Miranda infatti l'assorbe talmente con i suoi continui ordini e i mille capricci, ma soprattutto con le sue ripetute telefonate in qualsiasi ora del giorno e della notte, con le assurde richieste che non ammettono fallimento, che Andrea non solo perde cinque chili per il continuo stress, ma rischia anche di perdere l'amore, l'affetto e la stima di Alex, il suo fidanzato, di Lily, la sua migliore amica, e degli amati genitori, completamente trascurati per il continuo lavoro.\nAndrea rischia pi\u00f9 volte il collasso nervoso, mal sopportando le critiche dei suoi amici che non riescono a credere che Miranda sia davvero cos\u00ec terribile e vengono invece abbagliati dal mondo che frequenta, ma tiene duro pensando che il suo sacrificio dovr\u00e0 durare solo un anno. \nOrmai allo scadere dell'anno la sorte vuole che sia proprio Andrea ad accompagnare Miranda a Parigi, durante la settimana della moda, uno degli eventi cui Miranda tiene di pi\u00f9.\nTutto sembra andare per il meglio e Andrea riesce addirittura a parlare a Miranda dei suoi progetti futuri. Improvvisamente, per\u00f2, viene avvisata dai genitori che la sua amica Lily ha avuto un terribile incidente ed \u00e8 in coma.\nAndrea \u00e8 indecisa se rientrare anticipatamente per stare vicino all'amica o rimanere a Parigi: ma la festa di \"Runway\", l'evento pi\u00f9 importante della sua carriera \u00e8 a soli due giorni e la sua partenza anticipata causerebbe il sicuro licenziamento.\nCos\u00ec decide di rimanere, confortata anche dallo spregiudicato pensiero che se l'amica \u00e8 in coma, non sarebbe cambiato nulla con la sua presenza.\nMiranda, venuta a conoscenza della vicenda, sorprende Andrea dicendole che quella era la decisione giusta da prendere e che anche lei avrebbe fatto cos\u00ec e, anzi, che Andrea le ricorda lei stessa come era da giovane.\nAndrea improvvisamente si rende conto che il diventare come Miranda non \u00e8 assolutamente quello che lei desidera, rimette quindi in ordine la sua vita e decide immediatamente di tornare a New York dalla sua amica.\nIl licenziamento che immediatamente segue \u00e8 nulla in confronto alla grande soddisfazione di aver smesso di condurre quel tipo di vita. A questo punto Lily guarisce, Andrea torna serena e allegra e riesce a farsi ammettere ad un nuovo colloquio di lavoro nello stesso edificio dove ha sede \"Runway\", presso la redazione di una rivista diversa, come scrittrice, questa volta.\nE, naturalmente, all'ingresso dell'edificio, quasi si scontra con una ragazza trafelata con molti caff\u00e8 e giornali in una mano che, correndo, risponde al telefono: \u00e8 la nuova assistente di Miranda.\nSequel.\nIl 4 giugno 2013 \u00e8 uscito negli Stati Uniti \"Revenge Wears Prada\" ambientato dieci anni dopo il fortunato prequel. Andy Sachs \u00e8 divenuta editore capo della rivista \"The Plunge\" dedicata ai matrimoni la cui Public Relation \u00e8 la nemesi di Andrea, Emily Charlton. La protagonista sta organizzando il suo matrimonio con un rampollo di una delle migliori famiglie di Manhattan; incontrer\u00e0 la sua temuta mentore Miranda Pristley."}
{"id": "635690", "revid": "767487", "url": "https://it.wikipedia.org/wiki?curid=635690", "title": "Primitive", "text": "Primitive \u00e8 il secondo album in studio del gruppo musicale statunitense Soulfly, pubblicato il 26 settembre 2000 dalla Roadrunner Records.\nDescrizione.\nDall'album \u00e8 stato estratto un solo singolo, cio\u00e8 \"Back to the Primitive\". Da ricordare \u00e8 anche la canzone con Corey Taylor, cio\u00e8 \"Jumpdafuckup\", quella con Sean Lennon (figlio di John), \"Son Song\", e quella con Tom Araya, \"Terrorist\". In \"Pain\" collaborano anche Chino Moreno dei Deftones e Grady Avenell dei Will Haven."}
{"id": "635696", "revid": "4506", "url": "https://it.wikipedia.org/wiki?curid=635696", "title": "L.P.", "text": ""}
{"id": "635698", "revid": "767487", "url": "https://it.wikipedia.org/wiki?curid=635698", "title": "3 (Soulfly)", "text": "3 \u00e8 il terzo album in studio del gruppo musicale statunitense Soulfly, pubblicato il 25 giugno 2002 dalla Roadrunner Records.\nDescrizione.\nL'unico singolo di questo album \u00e8 \"Seek 'n' Strike\". Da ricordare \u00e8 anche la traccia \"9-11-01\", la data degli attacchi terroristici al World Trade Center e al Pentagono, che \u00e8 in pratica un minuto di silenzio in memoria delle vittime del suddetto attacco."}
{"id": "635699", "revid": "729019", "url": "https://it.wikipedia.org/wiki?curid=635699", "title": "Jonas Malheiro Savimbi", "text": "Biografia.\nFacente parte dell'etnia Ovimbundu di religione protestante, era figlio di un capo-stazione. Fu educato in una scuola missionaria e frequent\u00f2 la facolt\u00e0 di medicina a Lisbona, poi a partire dal 1960 frequent\u00f2 l'universit\u00e0 a Friburgo e Losanna in Svizzera dove si laure\u00f2 in scienze politiche e giuridiche. Nel 1961 entr\u00f2 nell'UPA, movimento di guerriglia angolano guidato da Holden Roberto che si opponeva all'elite urbana intellettuale. Successivamente collabor\u00f2 al governo in esilio del GRAE, da dove si dimise il 16 luglio 1964, e fond\u00f2 il 13 maggio del 1966 l'UNITA rompendo con l'UPA, che nel frattempo aveva cambiato nome in FNLA Frente Nacional de Liberta\u00e7\u00e3o de Angola.\nDopo l'indipendenza conseguita dall'Angola nel 1975, Savimbi si alle\u00f2 con il FNLA contro il MPLA (Movimento Popular de Liberta\u00e7\u00e3o de Angola), rompendo quindi gli accordi di Alvor dei 3 movimenti; dopo la sconfitta nella battaglia di Quifangondo, i resti del FNLA si rifugiarono nello Zaire e Savimbi rimase da solo in territorio angolano a continuare la guerriglia contro il governo del MPLA.\nDurante la guerra civile angolana, Savimbi stabil\u00ec la sua roccaforte a Jamba, ottenendo il supporto dell'etnia Ovimbundu, della Cina, del Sudafrica e degli USA (il presidente statunitense Reagan lo definir\u00e0 \"un eroe che lotta contro l'impero del male\"). Ciononostante, Savimbi non otterr\u00e0 mai appoggio dagli stati africani data la sua collaborazione con il Sudafrica, nonostante lo stesso politico si dichiari contrario all'apartheid.\nDopo aver perso il supporto anche degli Stati Uniti, nel 1991 Savimbi firma il primo accordo con il governo, gli accordi di Bicesse, ma nel 1992, dopo la sconfitta alle elezioni per la carica di presidente alla quale si era candidato, riprese la guerriglia. Nel 1994 Savimbi firm\u00f2 un ulteriore accordo di pace con il governo, il protocollo di Lusaka, ma verso la fine del 1998 riprese per la seconda volta la guerriglia contro il governo a causa di molteplici problemi di natura politica e delle sanzioni imposte dall'ONU (fu accusato di crimini contro l'umanit\u00e0). Il 22 febbraio del 2002 fu ucciso in battaglia: due mesi dopo l'UNITA firm\u00f2 un accordo di pace definitivo con il governo.\nNella cultura di massa.\nSavimbi \u00e8 presente nel videogioco \"\" come alleato nella prima missione contro i soldati del MPLA. Tuttavia, la famiglia ha denunciato la Activision Blizzard per il modo in cui viene raffigurato nel videogioco."}
{"id": "635701", "revid": "1610933", "url": "https://it.wikipedia.org/wiki?curid=635701", "title": "Berta maggiore", "text": ""}
{"id": "635702", "revid": "48706", "url": "https://it.wikipedia.org/wiki?curid=635702", "title": "L'infausto inizio", "text": ""}
{"id": "635710", "revid": "339392", "url": "https://it.wikipedia.org/wiki?curid=635710", "title": "100CrMn4", "text": ""}
{"id": "635711", "revid": "15756", "url": "https://it.wikipedia.org/wiki?curid=635711", "title": "Dipendenza dai dati", "text": "La dipendenza dai dati in informatica \u00e8 una situazione che si verifica quando un'istruzione richiede per essere eseguita dei risultati di operazioni che non sono ancora terminate. Queste situazioni sono indicate anche come data hazard e ignorare questi problemi pu\u00f2 portare a condizioni di errore nell'esecuzione dei dati. La teoria che analizza e risolve questi problemi \u00e8 chiamata analisi delle dipendenze.\nEsempio di dipendenze dei dati.\nVi sono tre tipi di data hazard o di dipendenze dai dati\nAlcune di queste dipendenze possono sembrare strane ma si deve ricordare che i processori moderni implementano quasi sempre l'esecuzione fuori ordine delle istruzioni e quindi non \u00e8 detto che l'ordine delle istruzioni deciso dal programmatore venga rispettato.\nRAW - Read After Write.\nLa dipendenza RAW si riferisce al caso in cui un'istruzione richieda un dato non ancora calcolato. Per esempio:\ni1. R2 &lt;- R1 + R3 &lt;BR&gt;\ni2. R4 &lt;- R2 + R3\nLa prima istruzione calcola la somma di R1 ed R3 e pone il risultato in R2. la seconda istruzione invece calcola la somma di R2 e R3 e pone il risultato in R4, ma ovviamente non pu\u00f2 eseguire la somma fino a quando la prima istruzione non \u00e8 completa. Quindi si ha una dipendenza dai dati. Un'eventuale esecuzione fuori ordine non \u00e8 possibile.\nWAR - Write After Read.\nLa dipendenza WAR si verifica allorquando un'istruzione legge un dato che si trova in una locazione in cui un'istruzione successiva sta per salvare un altro dato. Per esempio:\ni1. r1 &lt;- r2 + r3 &lt;br&gt;\ni2. r3 &lt;- r4 x r5\nLa prima istruzione somma R2 a R3 e pone il risultato in R1, mentre la seconda istruzione moltiplica R4 con R5 e pone il risultato in R3. Per ottenere l'esecuzione corretta del programma bisogna garantire che la prima istruzione legga il valore da R3 prima che la seconda istruzione aggiorni il valore in R3.\nWAW - Write After Write.\nLa dipendenza WAW si riferisce al caso in cui pi\u00f9 istruzioni utilizzino simultaneamente gli stessi registri. Per esempio:\ni1. r2 &lt;- r1 + r3 &lt;br&gt;\ni2. r2 &lt;- r4 x r7\nEntrambe le istruzioni vogliono salvare il loro risultato nel registro R2 e quindi bisogna garantire che la prima istruzioni salvi il risultato prima della seconda.\n\"Nota\": il risultato della prima istruzione viene cancellato dalla seconda istruzione. Se le due istruzioni sono consecutive, la prima istruzione \u00e8 totalmente inutile. Anche se potrebbe nascondere un errore di programmazione, l'operazione non causa errori.\nSoluzioni.\nLa soluzione di queste dipendenze pu\u00f2 essere demandato al compilatore che pu\u00f2 inserire un numero adeguato di istruzioni codice_1 per risolvere le dipendenze. I processori moderni comunque implementano al loro interno delle unit\u00e0 specializzate che riordinano le istruzioni in modo da eliminare le dipendenze. Alcune dipendenze vengono risolte tramite la rinominazione dei registri e altre tecniche.\nLe dipendenze vengono risolte anche tramite degli algoritmi implementati nei processori come lo scoreboarding e l'algoritmo di Tomasulo."}
{"id": "635712", "revid": "339392", "url": "https://it.wikipedia.org/wiki?curid=635712", "title": "100Cr6", "text": ""}
{"id": "635714", "revid": "2093951", "url": "https://it.wikipedia.org/wiki?curid=635714", "title": "Niceta Coniata", "text": "Biografia.\nOriginario della citt\u00e0 frigia di Chonai, l'antica Colossi, fu grazie al fratello Michele Coniata, anch'egli scrittore e uomo molto colto, che Niceta si trasfer\u00ec a Costantinopoli. Qui Michele, che faceva parte della corte bizantina, fece studiare il fratello all'universit\u00e0 di Costantinopoli, dove Niceta s\u00ec laure\u00f2 in retorica e in giurisprudenza.\nDopo la laurea, negli anni settanta del XII secolo, il fratello Michele lo fece entrare a corte, sotto il regno di Manuele I (1143-1180). Nel 1176 partecip\u00f2 quasi sicuramente alla battaglia di Miriocefalo, in cui l'esercito bizantino, guidato da Manuele in persona, fu sconfitto dai turchi selgiuchidi. Dopo la morte di Manuele, il 24 settembre 1180, Niceta continu\u00f2 a far parte della corte imperiale e fu testimone oculare della guerra civile tra la moglie di Manuele, Maria Xene, e il cugino Andronico I Comneno per la reggenza al trono del giovane Alessio II (1180-1183), figlio di Manuele: la guerra fu vinta da Andronico, che nel maggio del 1182, in breve tempo, fece uccidere la sorella di Alessio e suo marito, poi anche la madre e infine, nell'ottobre 1183, fece uccidere Alessio stesso. Questi fatti saranno duramente giudicati nelle cronache da Niceta, come del resto da parte di tutti gli storici bizantini contemporanei. Sotto il regno di Andronico, Niceta fu allontanato da corte, insieme a molti altri personaggi di spicco, visto che il nuovo imperatore voleva ridimensionare la corte e arginare la diffusa corruzione.\nSupport\u00f2 la rivolta di Isacco Angelo (1185-1195; 1203-1204), che spodest\u00f2 Andronico I, linciato dalla folla il 12 settembre 1185. Isacco II riaccolse a corte molti dei nobili caduti in disgrazia sotto il precedente imperatore, tra cui Niceta stesso, che sotto Isacco e il governo degli Angeli ebbe vari incarichi prestigiosi: fu nominato grande logoteta, cancelliere ed in seguito \"strategos\" del \"thema\" di Filippopoli, fino a divenire addirittura segretario dell'imperatore.\nNiceta mantenne la sua prestigiosa posizione anche durante il regno di Alessio III (1195-1203), che l'8 aprile 1195 spodest\u00f2 il fratello, facendolo accecare e imprigionandolo insieme al figlio Alessio (1203-1204). Nel 1202 Alessio IV fugg\u00ec di prigione e chiese aiuto ai soldati che stavano iniziando la quarta crociata per aiutarlo a spodestare lo zio usurpatore, in cambio di denaro e 10.000 soldati per la nuova crociata: i crociati accettarono e, con l'aiuto della marina veneziana, assediarono Costantinopoli; la popolazione si ribell\u00f2 contro l'usurpatore e Isacco II venne restaurato sul trono, quindi fece entrare in citt\u00e0 il figlio e i generali dei crociati e dei veneziani, confermando le promesse precedentemente fatte. Nonostante Niceta avesse servito Alessio III, mantenne comunque le sue funzioni. La situazione per\u00f2 peggior\u00f2: i crociati creavano disordini a Costantinopoli, Alessio IV diventava sempre pi\u00f9 impopolare, Isacco era troppo stanco per prendere in mano la situazione, e di ci\u00f2 approfitt\u00f2 Alessio Ducas che, il 28 gennaio 1204, assassin\u00f2 Alessio IV e forse anche Isacco II, e divenne imperatore. Subito annull\u00f2 le promesse fatte da Alessio IV ai crociati: ci\u00f2 li fece infuriare, e immediatamente posero sotto assedio Costantinopoli e la conquistarono, il 12 aprile 1204.\nNiceta Coniata fu testimone oculare dei gravi disordini che avvennero con la presa di Costantinopoli da parte dei Crociati. Alessio V fugg\u00ec nella mattina del 12 aprile. Ancora prima che la capitale cadesse, fu subito nominato un nuovo imperatore, il generale Costantino XI Lascaris (1204-1205), che insieme al fratello, il generale Teodoro I Lascaris, tent\u00f2 di salvare Costantinopoli con un attacco notturno; ma fallirono e fuggirono a Nicea, dove fondarono un nuovo impero, visto che non c'era pi\u00f9 nulla da fare per la capitale. Niceta assistette al saccheggio di Costantinopoli da parte dei crociati; dopo cinque giorni, egli e la sua famiglia riuscirono a fuggire da quelle scene di devastazione grazie a un amico veneziano, mercante di vini, il quale finse che il gruppo costituisse il suo bottino. Quindi, decise di rifugiarsi a Nicea col nuovo imperatore: mentre stavano andando ad imbarcarsi al porto, un crociato prese una donna del suo gruppo con l'intento di stuprarla, ma Niceta senza timore lo affront\u00f2 verbalmente e lo convinse a lasciarla andare. Rifugiatosi in Tracia, nelle vicinanze della capitale, Niceta constat\u00f2 quanto si fosse diffusa l'ostilit\u00e0 verso i privilegiati abitanti di Costantinopoli.\nA Nicea, Niceta si rese disponibile alla corte dell'imperatore Teodoro I dedicandosi anche alla letteratura, e qui scrisse il suo capolavoro, la \"Chronik\u00e8 diegesis\" (o \"Historia\"): dedicata agli anni dal 1118 al 1206, essa rappresenta una delle opere pi\u00f9 profonde e significative dell'intera storiografia bizantina, scritta nella dotta lingua caratteristica del suo tempo. Risulta che in seguito, per motivi ignoti, fu allontanato dalla corte di Nicea, e l\u00ec mor\u00ec in povert\u00e0 nel 1217.\nOpere.\nIl lavoro principale per il quale Niceta \u00e8 ricordato \u00e8 la \"Chronik\u00e8 diegesis\", ossia la \"Narrazione cronologica\", scritta in diciannove libri che coprono il periodo dal 1118 al 1206. L'opera \u00e8 fonte di primaria importanza per il periodo in esame, ricca di una descrizione nel complesso imparziale degli eventi di cui lo storico fu testimone oculare, o comunque in grado di riportare racconti di prima mano. Dall'avvento al trono di Giovanni Comneno alla conquista crociata di Costantinopoli del 1204, quando le vicende storiche si intrecciano a quelle personali di Niceta, racconta drammatici eventi vissuti con disperazione.\nRitenuta particolarmente interessante \u00e8 la descrizione dell'assedio, della successiva irruzione e del saccheggio di Costantinopoli per mano dei Crociati occidentali: per la grande quantit\u00e0 di atroci dettagli sui terribili atti compiuti sulla popolazione \u00e8 stata ritenuta da Carlo Carena \u00abdegna di un film horror\u00bb. E poi narra il terribile incendio appiccato dai Latini che si propag\u00f2 per gran parte della capitale dell'Impero d'Oriente: un tema sul quale scrissero anche Robert de Clary e Goffredo di Villehardouin.\nIl piccolo trattato sulle statue distrutte, \"De Statuis\", riveste un particolare interesse archeologico: Costantinopoli era piena di statue greche che Costantino e i suoi successori avevano portato dalla Grecia; gruppi statuari di bronzo della pi\u00f9 varia bellezza e fantasia vennero fusi per farne bottino. Niceta fa un prospetto riassuntivo di saccheggi, distruzioni e profanazioni operati dai Veneziani.\nNotevole anche il suo lavoro dogmatico \"Thesaurus Orthodoxae Fidei\", pervenuto interamente nei manoscritti, ma pubblicato solamente in parte, che \u00e8 uno dei pi\u00f9 importanti scritti sui movimenti ereticali del XII secolo.\nNiceta Coniata si considerava l'erede dei grandi scrittori greci del passato, dai grandi filosofi agli storici bizantini come Michele Psello e Anna Comnena, iniziando il suo racconto dove finiva l\"'Alessiade\". \nPer Niceta, Costantinopoli era la capitale del lusso, del tesoro, dello sfarzo, dell'oro, del trionfo, della porpora e della grandi cerimonie; tutto ci\u00f2 che non faceva parte della sfera del cristianesimo ortodosso e dell'Impero bizantino era da lui considerato barbarie. Egli considerava l'Impero bizantino l'erede della grandezza di Roma antica: nelle pagine della \"Chronik\u00e8 diegesis\" si riscontra la fisionomia di un Impero di Bisanzio in analogia con l'Impero romano e, come esso, alle prese con continui attacchi da parte di barbari invasori. \nDal suo stile traspaiono le essenziali qualit\u00e0 storiografiche della franchezza e dell'oggettivit\u00e0: la penna di Niceta non risparmiava n\u00e9 burocrati n\u00e9 imperatori.\nCome personaggio letterario.\nIl romanzo \"Baudolino\", di Umberto Eco (Bompiani, Milano 2000), \u00e8 ambientato in parte a Bisanzio durante la conquista da parte dei crociati. L'immaginario protagonista, Baudolino appunto, \u00e8 un amico e un confidente di Niceta Coniata."}
{"id": "635715", "revid": "45891", "url": "https://it.wikipedia.org/wiki?curid=635715", "title": "Total Overdose", "text": ""}
{"id": "635723", "revid": "1610933", "url": "https://it.wikipedia.org/wiki?curid=635723", "title": "Uccello delle tempeste", "text": ""}
{"id": "635724", "revid": "287204", "url": "https://it.wikipedia.org/wiki?curid=635724", "title": "Ferdinando Gasparo Turrini", "text": "Nipote di Ferdinando Bertoni, di cui fu allievo a Venezia e di cui utilizz\u00f2 anche il cognome. A Venezia fu maestro al cembalo nei teatri e operista di successo. Nel 1773, colpito da cecit\u00e0, dovette abbandonare queste attivit\u00e0. Si trasfer\u00ec a Padova dove aveva ottenuto il posto di organista alla Basilica di S. Giustina. Nel 1797 Padova fu occupata dalle truppe francesi, che estromisero i monaci di S. Giustina. Verso il 1800 il Turrini si trasfer\u00ec a Brescia, dove fu organista ed insegnante molto apprezzato. \u00c8 incerta la data della sua morte (fra il 1812 ed il 1829).\nTurrini godette di grande stima fra i colleghi. Poco resta dei suoi lavori giovanili (nulla della produzione operistica), mentre ci sono pervenute molte partiture che aveva dettato, complete di consigli per l'esecuzione, ed alcune opere stampate.\nCompose sonate per cembalo, per organo, per pianoforte, per pianoforte e violino, concerti per cembalo (o pianoforte) ed archi (di cui ce ne sono pervenuti cinque), musica vocale e strumentale, opere e cantate. Va segnalata la scelta, rara fra i compositori italiani suoi contemporanei, di comporre esplicitamente dal 1802 per il pianoforte (precedentemente indicava l'alternativa \u201cper cembalo o pianoforte\u201d).\nOpere a stampa:"}
{"id": "635725", "revid": "54269835", "url": "https://it.wikipedia.org/wiki?curid=635725", "title": "Aviario", "text": "Un tipo particolare di bestiario \u00e8 quello che comprende i soli uccelli ed \u00e8 quindi detto aviario dal termine latino \"avis\", uccello.\nAnche se pu\u00f2 sembrare che tale distinzione non rivesta grande importanza, bisogna considerare che nel medioevo era molto diffusa tra le classi nobili la falconeria. Di qui l'esigenza di conoscenze approfondite sull'argomento.\nTra i manoscritti pi\u00f9 celebri di questa tradizione si pu\u00f2 citare il \"De arte venandi cum avibus\" (sull'arte di cacciare con gli uccelli), opera di Federico II di Svevia. Tale opera \u00e8 oggi conservata nel manoscritto illustrato conservato presso la Biblioteca Vaticana (Codice Vaticano Palatino Latino 1071)."}
{"id": "635732", "revid": "767487", "url": "https://it.wikipedia.org/wiki?curid=635732", "title": "The Creation", "text": "The Creation furono una psichedelic-rock band inglese formatasi nel maggio del 1966.\nStoria dei Creation.\nIl gruppo era inizialmente composto da Kenny Pickett (voce), Eddie Phillips (chitarra solista), Mick Thompson (chitarra ritmica), Bob Garner (basso) e Jack Jones (batteria). I primi quattro erano stati componenti del gruppo Mark Four, accompagniati da John Dalton che lasci\u00f2 il progetto per entrare a far parte dei The Kinks. Bob Garner aveva fatto parte in precedenza della Tony Sheridan Band.\nIl loro stile, come molte altre band dell'epoca di chiara ispirazione mod, era inizialmente simile a quello dei The Kinks e dei The Who, ma in seguito si sviluppo in un suono prog/psichedelico tipico della met\u00e0 degli anni 60. Una caratteristica del chitarrista Eddie Phillips era l'uso di una specie di arco di violino che utilizzava spesso negli assoli e in generale per produrre un suono molto distorto, caratteristico della band.\nAlla fine del 1966, Bob Garner lascio la band e fu sostituito da Kim Gardner. Nel marzo 1968 anche Pickett se ne and\u00f2 e fu sostituito da Ron Wood. Entrambi i nuovi membri avevano fatto parte dei The birds. Pickett ritorn\u00f2 poco tempo dopo, creando qualche scompiglio all'interno della band. A breve The Creation si scolsero. Pickett continu\u00f2 come compositore per il loro produttore statunitense Shel Talmy, oltre a lavorare come road manager in America per i Led Zeppelin, Ron Wood si un\u00ec ai The Faces, Gardner co-form\u00f2 Ashton, Gardner &amp; Dyke e divent\u00f2 pi\u00f9 tardi membro dei Badger, Jones divenne un cantante cabarettistico. Pickett e Phillips scrissero in pi\u00f9 tardi la hit \"Teacher Teacher\" per i Rockpile.\nI Creation si riformarono a met\u00e0 anni ottanta con Phillips, Pickett, Dalton, e Mick Avory (batteria, ex The Kinks). Pickett mor\u00ec a causa di un attacco cardiaco il 10 gennaio 1997. Il gruppo riunito continu\u00f2 a viaggiare in tour, con vari cambi di formazione. Suonarono per la prima volta negli Stati Uniti nell'ultima edizione di Cavestomp nel novembre del 2001.\nLa famosa etichetta discografica indipendente Creation Records fu chiamata cos\u00ec in onore del gruppo. Il fondatore dell'etichetta Alan McGee, fu membro della band Biff Bang Pow!, titolo di una canzone dei Creation."}
{"id": "635741", "revid": "729019", "url": "https://it.wikipedia.org/wiki?curid=635741", "title": "Strada statale 32 Ticinese", "text": "La strada statale 32 Ticinese (SS 32) \u00e8 una strada statale italiana. Il suo percorso si svolge interamente in provincia di Novara, collegando il capoluogo all'importante via del Sempione. Come suggerisce il suo stesso nome la strada corre parallela al tracciato del fiume Ticino.\nPercorso.\nLe connessioni con altri assi importanti si trovano all'inizio e alla fine: poco a nord di Novara si innesta con la tangenziale di Novara; a Borgo Ticino si stacca una diramazione per Borgomanero (vedi sotto); inoltre in prossimit\u00e0 del suo termine, la Ticinese interseca la Diramazione della Milano Laghi A8/A26, col casello di \"Castelletto Ticino\".\nUn tempo il suo tracciato diritto e preciso attraversava svariati centri abitati (quali Bellinzago Novarese, Oleggio, Marano Ticino, Borgo Ticino); la necessit\u00e0 per\u00f2 di creare un'arteria portante fra il Sempione, Arona e il capoluogo Novara, port\u00f2 il gestore ANAS a creare varianti.\nLavori di ampliamento della carreggiata e di modifica del tracciato sono gi\u00e0 stati eseguiti nel tratto fra Cameri e Bellinzago Novarese.I lavori si stanno svolgendo ora anche nel tratto compreso tra \"la rotonda dello zoo safari\" di Pombia e \"la rotonda del gigante\" di Varallo Pombia..\nLa competenza ANAS comincia al km 3,962 e termina alla fine della strada al km 32,640. I primi 3,961\u00a0km di progressiva si svolgono all'interno dell'abitato di Novara, iniziando all'incrocio fra Corso Cavour, Corso Cavallotti e Corso Italia.\nStrada statale 32 dir Ticinese.\nLa ex strada statale 32 dir Ticinese (SS 32 dir), ora strada provinciale 32 dir Ticinese (SP 32 dir), \u00e8 una strada provinciale italiana.\nPercorso.\n\u00c8 praticamente una diramazione della strada statale 32 Ticinese; incomincia al chilometro 30+900 di quest'ultima, poco a nord di Borgo Ticino e, nel suo breve percorso attraversa Gattico per sfiorare quindi il comune di Comignago. Giunge infine a Borgomanero, dove si immette sulla ex strada statale 142 Biellese.\nVenne classificata statale (precedentemente era la \"Strada provinciale 30 Borgomanero - SS 32\"), il 24 dicembre 1981, con la realizzazione delle varianti di Comignago e Campagnola di Borgo Ticino, su domanda della provincia, e grazie all'intervento di Franco Nicolazzi, gatticese e Ministro dei Lavori Pubblici dell'epoca.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, che ha provveduto all'immediato trasferimento dell'infrastruttura al demanio della Provincia di Novara. La nuova denominazione \u00e8 divenuta quindi \"strada provinciale 32 dir Ticinese (SP 32 dir)\"."}
{"id": "635742", "revid": "1305772", "url": "https://it.wikipedia.org/wiki?curid=635742", "title": "SS32", "text": ""}
{"id": "635744", "revid": "1632387", "url": "https://it.wikipedia.org/wiki?curid=635744", "title": "Monarchia parlamentare", "text": "La monarchia parlamentare \u00e8 una forma di governo, appartenente alle forme di democrazia rappresentativa, che prevede la prevalenza del parlamento rispetto al monarca, di solito relegato in un ruolo cerimoniale.\nDescrizione.\nL'archetipo della monarchia parlamentare: il Regno Unito.\nIl classico esempio di monarchia parlamentare \u00e8 rappresentato dal Regno Unito. Secondo il motto tradizionale, il sovrano britannico \"regna, ma non governa\". Il potere esecutivo \u00e8 affidato al governo guidato dal primo ministro. La nomina del \"premier\" \u00e8 affidata alla regina, dovendo essa scegliere il \"leader\" del partito che abbia vinto le elezioni. Nei fatti, il primo ministro guida la politica nazionale, ma non pu\u00f2 nominare e revocare a sua discrezione i ministri n\u00e9 sciogliere il parlamento, in quanto tali atti legalmente possono essere effettuati solamente dalla regina. Nel momento in cui si debbano affrontare problemi di particolare delicatezza politica, \u00e8 uso che si riunisca il Consiglio di Gabinetto, un'assemblea ristretta formata solo dai ministri pi\u00f9 importanti. Due ministri hanno particolari compiti istituzionali: il Cancelliere dello Scacchiere, che \u00e8 il titolare delle finanze, e il Lord cancelliere, ministro della giustizia.\nIl parlamento ha una struttura bicamerale. La Camera dei comuni \u00e8 eletta a suffragio universale con un sistema maggioritario che ha storicamente strutturato la competizione partitica su un modello bipartitico, che garantisce forti e stabili maggioranze assolute nell'assemblea e la conseguente formazione di governi monopartitici, secondo il cosiddetto modello Westminster. Come gi\u00e0 detto, il capo del partito che abbia vinto le elezioni viene nominato alla guida del governo, configurando una impropria forma di investitura popolare dello stesso. \u00c8 sempre possibile, tuttavia, in omaggio al principio parlamentarista, la sostituzione del \"premier\" nel corso della legislatura, nel momento in cui il partito di governo cambi il suo capo. \u00c8 da notarsi come, a differenza di sistemi a tendenza partitocratica come quello italiano, nel sistema inglese, onde preservare il ruolo dei deputati eletti dal popolo, la sostituzione del presidente del partito di governo non avvenga ad opera del congresso del partito stesso, ma solo per mano del suo gruppo parlamentare.\nAi Comuni si affianca la Camera dei lord, composta da membri vitalizi ed ereditari nelle figure degli aristocratici insigniti dei pi\u00f9 alti titoli nobiliari del Regno, nonch\u00e9 da componenti vitalizi corrispondenti ai detentori delle pi\u00f9 alte cariche giudiziarie, ai vescovi della Chiesa anglicana e ai senatori nominati dalla regina su indicazione del governo. Il presidente dell'assemblea \u00e8 il Lord cancelliere. Istituzionalmente i poteri della Camera Alta sono molto esigui, limitandosi alla possibilit\u00e0 di rallentare l\"'iter\" legislativo, e affidandosi, per il resto, alla capacit\u00e0 di persuasione politica derivata dall'alto profilo e prestigio dei suoi componenti.\nIl potere giudiziario, basato sui principi della \"common law\", ha spiccati caratteri tradizionalisti. Con una riforma del 2005 \u00e8 stata istituita una Corte suprema del Regno Unito, investita dei poteri di tribunale di ultima istanza in precedenza affidati ai Lords.\nPer il tramite del \"Commonwealth\", il modello parlamentarista britannico si \u00e8 diffuso in gran parte delle ex colonie inglesi. Addirittura, diversi Paesi riconoscono tutt'oggi Sua Maest\u00e0 la regina Elisabetta II come la propria sovrana, localmente rappresentata da un governatore generale; ci\u00f2 anche se in questi Paesi i poteri della Regina sono ancora meno forti che nel Regno Unito."}
{"id": "635746", "revid": "123621819", "url": "https://it.wikipedia.org/wiki?curid=635746", "title": "M\u00e1rio Pinto de Andrade", "text": "Fu leader del Movimento Popolare di Liberazione dell'Angola (MPLA) e fondatore del Partito Comunista Angolano (PCA) nel 1955.\nBiografia.\nStudi\u00f2 filologia classica all'Universit\u00e0 di Lisbona e poi alla Sorbona di Parigi (dal 1954), dove scrisse un poema anticolonialista e fu editore di \"Presenze africane\" (1955-1958). Sempre in questi anni cre\u00f2 con altri intellettuali lusofoni il Centro de Estudos Africanos, dedicandosi alla filologia e all'editoria. Nel 1955 fond\u00f2 il Partito Comunista Angolano.\nLavor\u00f2 con Agostinho Neto per unificare il Movimento di liberazione. Nel 1960 fu eletto presidente del movimento dopo che Neto venne arrestato (riprese questa carica nel 1962).\nFu attivo nell'Mpla fino al 1974, quando, dissentendo sull'autoritarismo, usc\u00ec dal partito per confluire nel gruppo dissidente di Rivolta attiva. Dopo il conseguimento dell'indipendenza, si trasfer\u00ec in Guinea-Bissau dove era allora presidente Amilcar Lopes Cabral, per lavorare nelle commissioni governative culturali.\nScrisse diverse antologie di scrittori portoghesi di origine africana. \nMor\u00ec nel 1990 a Londra, mentre lavorava a un saggio storico sul nazionalismo nelle colonie portoghesi. Era sposato con la regista francese Sarah Maldoror: la coppia ebbe due figlie."}
{"id": "635747", "revid": "23", "url": "https://it.wikipedia.org/wiki?curid=635747", "title": "Doc Martens", "text": ""}
{"id": "635749", "revid": "287204", "url": "https://it.wikipedia.org/wiki?curid=635749", "title": "PS1", "text": ""}
{"id": "635750", "revid": "2085719", "url": "https://it.wikipedia.org/wiki?curid=635750", "title": "Crash Tag Team Racing", "text": "Crash Tag Team Racing, conosciuto in Giappone come , \u00e8 un videogioco di guida distribuito dalla Vivendi Games nel 2005, tratto dalla serie di videogiochi a piattaforme \"Crash Bandicoot\". Questo \u00e8 il terzo videogioco di guida della serie di Crash Bandicoot, dopo \"Crash Team Racing\" e \"Crash Nitro Kart\".\nTrama.\nDopo essere stato nuovamente umiliato da Crash Bandicoot alla fine di \"Crash Twinsanity\", il Dr. Neo Cortex \u00e8 tornato a elaborare i suoi piani nello sgangherato Iceberg Lab. Quando, incappando casualmente in un articolo di giornale che riporta la chiusura della terribile arena di corse di Ebeneezer Von Clutch, inizia a frullargli nella testa un sinistro piano: attirare Crash in un'apparentemente innocua corsa, per poi schiacciare lo sventurato peramele tra le insidie di un pericoloso circuito.\nI piani dello scienziato cambiano quando Ebeneezer Von Clutch lancia una proposta, ovvero che chi chiunque riesca a trovare tutte le gemme del potere sparse tra le 5 pi\u00f9 grandi aeree del parco (Mistery Island, Happily Ever Faster, Tyrannosaurus Wrecks, Tomb Town, Astroland) e la sua gemma del potere nera, diventer\u00e0 il nuovo proprietario del posto.\nAlla fine si scopre che Willie Wumpa Cheeks, mascotte di Von Clutch e del parco, ha rubato tutte le gemme del potere e stava tentando la fuga: Crash riesce a impedire alla sua navicella di decollare e Willie viene catturato e distrutto. Tutto sembra andare a buon fine quando Von Clutch finisce K.O. (all'inizio del gioco si viene a sapere che Willie gli aveva portato via la sua gemma-cuore e Von Clutch di conseguenza \"aveva i minuti contati\") ma all'improvviso Crash, mentre sorseggia del frapp\u00e9 wumpa da un contenitore utilizzato da Willie come naso, gli va di traverso qualcosa, che per\u00f2 riesce a sputare subito: \u00e8 la gemma-cuore di Von Clutch, che va immediatamente a conficcarsi al suo interno, e di conseguenza Von Clutch si risveglia, e si complimenta con Crash per aver raccolto tutte le gemme.\nArmi unite.\nOgni personaggio ha una propria arma:\nPower Up.\nInvece di esserci delle casse come nei precedenti giochi di guida di Crash, ci saranno degli oggetti che cambieranno in base all'area del parco di cui fa parte la pista, Scrigni, (Mystery Island) Farfalle, (Happily Ever Faster) Faccia da Teschio, (Tyrannosaurus Wrecks) Talismani (Tomb Town) e pezzi di Urano (Astroland) in questi vi si trovano armi speciali da gettare agli altri giocatori come:\nRazzi Acceleratori.\nOgni auto \u00e8 dotata di potenti razzi acceleratori. Si guadagna carica:\nNovit\u00e0.\nIn \"Crash Tag Team Racing\" ci si pu\u00f2 \"unire\" alle auto degli altri avversari per creare una super-auto dotata di una torretta per sparare. Ogni personaggio ha una propria torretta ruotabile a 360\u00b0.\nA differenza di Crash Team Racing e Crash Nitro Kart, in cui la modalit\u00e0 avventura \u00e8 nell'auto, in \"CTTR\" fuori dalle piste si pu\u00f2 camminare; infatti grazie a questa innovazione si possono sbloccare: nuovi personaggi, auto, abiti, potenziamenti per le armi, nuove scorciatoie per le piste e divertenti GAG che vedono Crash interagire con varie scene.\nPer passare al prossimo \"mondo\", a differenza degli altri giochi di Crash Bandicoot, in questo bisogna finire tutte le piste e le missioni per gli avversari.\nNella schermata principale si pu\u00f2 accedere a degli extra oppure ci si pu\u00f2 connettere alla PlayStation Portable.\nNemici\nPinguini: maestri nel karate, ogni volta che vedono Crash, si scontrano contro di lui. Se si lanciano troppo vicino, o se Crash si avvicina troppo, perder\u00e0 tante monete. Si possono sconfiggere con una panciata.\nSe viene attaccato dai pinguini, Crash sar\u00e0 immortale; non lo sar\u00e0 per\u00f2 cadendo nell'acqua, nella lava o precipitando nel vuoto. In questi casi, Crash non perder\u00e0 una vita (come avveniva invece negli episodi precedenti), mentre verr\u00e0 riportato all'ultimo ambiente in cui \u00e8 stato prima di cadere (quindi avr\u00e0 vite illimitate)."}
{"id": "635754", "revid": "716642", "url": "https://it.wikipedia.org/wiki?curid=635754", "title": "\u00cd\u00fer\u00f3ttabandalag Akraness", "text": "L'\u00cd\u00fer\u00f3ttabandalag Akraness, o pi\u00f9 comunemente \u00cdA, \u00e8 una societ\u00e0 polisportiva islandese con sede nella citt\u00e0 di Akranes, citt\u00e0 a pochi chilometri a nord di Reykjav\u00edk. Vanta squadre di calcio, ginnastica, basket, pallavolo, nuoto, karate, baseball, golf, equitazione, badminton e bowling. La sezione calcistica nella stagione 2019 milita in \u00darvalsdeild, la massima serie del campionato islandese di calcio.\nStoria.\nFondato nel 1946, il club vinse il suo primo campionato di calcio islandese nel 1951 con la squadra di calcio, diventando cos\u00ec la prima societ\u00e0 non proveniente dalla capitale Reykjav\u00edk ad aggiudicarsi lo scudetto in questo sport. Superando il primo turno e arrivando agli ottavi di finale della Coppa dei Campioni 1975-1976, \u00e8 a tutt'oggi la squadra di calcio islandese ad essersi spinta pi\u00f9 avanti in una competizione europea. Al termine del campionato di \u00darvalsdeild 2008 \u00e8 retrocessa in 1. deild karla.\nPalmar\u00e8s.\nCalcio.\nCompetizioni nazionali.\nLa squadra di calcio ha vinto 18 campionati e 9 Coppe d'Islanda, giungendo seconda nelle due competizioni rispettivamente 12 e 9 volte. \u00c8 dunque la terza squadra pi\u00f9 titolata del suo paese alle spalle di KR e Valur."}
{"id": "635756", "revid": "124996239", "url": "https://it.wikipedia.org/wiki?curid=635756", "title": "Theodor Herzl", "text": "Biografia.\nEbreo-ungherese di lingua tedesca di origine ashkenazita, Theodor Herzl nacque a Budapest in via Doh\u00e1ny, nel luogo dove oggi sorgono il museo ebraico e la Sinagoga grande di Budapest. Conclusi gli studi al Ginnasio Evangelico di Budapest, si trasfer\u00ec a Vienna per studiare Legge, dove nel 1884 prese anche il dottorato.\nDal 1891 divenne corrispondente da Parigi del giornale \"Neue Freie Presse\". A Parigi ebbe modo di seguire l'affare Dreyfus e conoscere quanto radicato fosse nella societ\u00e0 europea l'antisemitismo; i suoi diari descrivono anche gli altri eventi che, nel corso dei suoi viaggi, contribuirono alla sua formazione culturale.\nNel 1896 pubblic\u00f2 \"Der Judenstaat\" (\"Lo Stato ebraico\") dove proponeva ai governi europei l'idea che si creasse uno stato ebraico (in una qualsiasi colonia delle potenze europee, oppure in Argentina) che sottraesse gli ebrei alle persecuzioni antisemite. Fu poi il fondatore, nel 1897, del movimento politico del sionismo, che si proponeva di far sorgere nei Territori Coloniali del Mandato britannico della Palestina uno Stato Ebraico.\nAgli inizi del 1900 propose lo Schema Uganda per trovare un nuovo insediamento degli ebrei.\nDopo la morte, la sua salma fu in un primo momento sepolta accanto a quella del padre a D\u00f6bling per poi essere trasferita \u2013 in ottemperanza alle sue volont\u00e0 testamentarie \u2013 nel 1950 a Gerusalemme, dove fu sepolta su una collina che in suo onore venne chiamata Monte Herzl. Nell'ultimo viaggio di Papa Francesco in Israele, la tomba di Herzl \u00e8 stata per la prima volta visitata da un pontefice.\nIl sionismo e fondazione del Congresso mondiale a Basilea.\nInsieme a Max Nordau, Herzl \u00e8 il padre del sionismo e il fondatore del movimento sionista al congresso di Basilea del 1897, in cui venne eletto presidente. Sostenne il diritto degli ebrei di fondare uno stato ebraico, ove possibile in Palestina. Questa patria avrebbe dovuto accogliere gli ebrei che avessero voluto trasferirvisi o non avessero potuto vivere serenamente nel paese in cui abitavano.\nL'Herzl Day (in ebraico: \u05d9\u05d5\u05dd \u05d4\u05e8\u05e6\u05dc) \u00e8 una festa nazionale dello stato d'Israele che cade il decimo giorno del mese ebraico di Iyar, per commemorare la vita e il pensiero del leader sionista."}
{"id": "635757", "revid": "307923", "url": "https://it.wikipedia.org/wiki?curid=635757", "title": "Dait\u014d-Ry\u016b", "text": ""}
{"id": "635764", "revid": "48040", "url": "https://it.wikipedia.org/wiki?curid=635764", "title": "\u00cdA Akraness", "text": ""}
{"id": "635766", "revid": "339392", "url": "https://it.wikipedia.org/wiki?curid=635766", "title": "E-2 Hawkeye", "text": ""}
{"id": "635767", "revid": "834", "url": "https://it.wikipedia.org/wiki?curid=635767", "title": "E-2", "text": ""}
{"id": "635771", "revid": "18029665", "url": "https://it.wikipedia.org/wiki?curid=635771", "title": "Knight rider", "text": ""}
{"id": "635773", "revid": "798140", "url": "https://it.wikipedia.org/wiki?curid=635773", "title": "Peyrano", "text": "La Peyrano \u00e8 un'azienda di Torino, fondata nel 1914, nata come laboratorio di caramelle e trasformata in azienda produttrice di cioccolato dopo la prima guerra mondiale da Antonio Peyrano. A partire dal 1920 cominciano le forniture regolari alla famiglia reale italiana. Oltre ottanta le variet\u00e0 di cioccolatini.\nStoria.\nSul finire del 1914 Lucia Peyrano inizia nell'attuale sede della ditta un'attivit\u00e0 di fabbricazione e vendita di caramelle che dovr\u00e0 sospendere a causa della guerra. A guerra finita, nel 1919 Lucia, riprende la produzione e la vendita di caramelle con la partecipazione del fratello Antonio, che per\u00f2 si rende conto di non poter competere con concorrenza delle grandi aziende industriali, dotate di costosi macchinari. Cos\u00ec nel 1920 la ditta \"Peyrano Lucia\" nel piccolo laboratorio di corso Moncalieri punta su un altro prodotto: il cioccolato. L'intera famiglia (Antonio, che ha problemi di salute, \u00e8 affiancato dal nipote Giacomo e dalla nuora Angiola) si lancia nella produzione e nella vendita e, anno dopo anno, con l'ausilio di nuove macchine, all'Alpino (il loro primo cioccolatino ripieno al liquore) se ne aggiungono di nuovi: nascono cos\u00ec le \"noci\", le \"nocciole\", le \"mandorle\", le \"conchiglie\", i \"cuori\", i \"gianduiotti\", i \"cremini\", il \"quadretto\" e molti altri. L\u2019\"Alpino\" \u00e8 coperto da un \u201cbrevetto per marchio d'impresa\u201d rilasciato il 27 luglio 1935. Il 12 aprile 1938 l'azienda ottenne l'ambito riconoscimento di \"Fornitore della Real Casa di Savoia\" da Vittorio Emanuele III di Savoia.\nPassaggi di mano.\nNel secondo dopoguerra entrano in azienda i figli di Giacomo, Giuseppe (1933) e Giorgio (1938). Nel 1963 viene rilevata la pasticceria di corso Vittorio Emanuele 76 a Torino, che Pfatisch aveva comprato dopo la separazione con l'ex socio Carlo Ferraris, e che diventer\u00e0 \"Peyrano Pfatisch\", continuando poi in corso Moncalieri l'attivit\u00e0 di produzione di pasticceria e confetteria, unita a quella della vendita dei cioccolatini. L'impegno principale di Giuseppe \u00e8 rivolto alla pasticceria di corso Vittorio Emanuele, quello di Giorgio verso il laboratorio.\nA met\u00e0 degli anni Novanta non c'\u00e8 pi\u00f9 sintonia tra i due fratelli, proprietari ciascuno di met\u00e0 del capitale. Cos\u00ec nel 2002 Giorgio con la moglie Bruna esce dall'azienda cedendo la sua quota al fratello il quale fa entrare nel capitale della Peyrano la famiglia Maione di Napoli, con un'attivit\u00e0 che spazia dall'alimentare (Pastificio Russo) alla biotecnologia, dal software alla chimica. Nasce cos\u00ec la collaborazione tra le due famiglie. Nel 2006 il controllo dell'azienda passa ai Maione (Mario Maione e la figlia Mariella) in seguito ad un aumento di capitale che Giuseppe Peyrano non sottoscrive.\nNel dicembre 2010, a causa di difficolt\u00e0 economiche del gruppo napoletano, il tribunale fallimentare di Torino decreta il fallimento dell'azienda Peyrano, sempre gestita dalla famiglia Maione.\nNel marzo 2011 i coniugi Giorgio e Bruna Peyrano riacquistano l'azienda in un'asta fallimentare e diventano, dopo averla lasciata nove anni prima, nuovamente proprietari della fabbrica, al prezzo di due milioni e diecimila euro Tutte le fasi della lavorazione del cioccolato avvengono nello stabilimento Peyrano, dalla tostatura al prodotto finito: tostatura con legno d'ulivo, macinatura ed eliminazione della buccia, miscelazione delle diverse qualit\u00e0 del cacao con zucchero, raffinazione e concaggio per 72 ore consecutive. Non vengono usati prodotti da terzi.\nNel gennaio 2017 viene chiusa a Torino la storica pasticceria Peyrano, a cui fa seguito nel 2019 il laboratorio di Corso Moncalieri a Torino.\nDurante il natale 2019, riapre il celebre laboratorio di Corso Moncalieri a Torino, Il volto del riscatto \u00e8 quello di Alessandro Pradelli, giovane imprenditore torinese di 34 anni, laureato in ingegneria meccanica, con esperienze importanti oltreoceano, dov\u2019\u00e8 stato consulente di Boston Consulting, oltre che fondatore di una startup del caff\u00e8 al ginseng.\nPer mantenere una continuit\u00e0 col passato, nel laboratorio sono stati riassunti i vecchi dipendenti."}
{"id": "635776", "revid": "76963", "url": "https://it.wikipedia.org/wiki?curid=635776", "title": "Vicente Mart\u00edn y Soler", "text": "Scrisse principalmente opere seguendo i dettami dell'opera buffa italiana dell'epoca. Sebbene oggi sia poco noto, nel suo tempo venne paragonato spesso a Wolfgang Amadeus Mozart e per questo fu soprannominato il \"Mozart di Valencia\". In Italia era anche conosciuto con il nome di Vincenzo Martini.\nBiografia.\nCant\u00f2 da bambino nel coro della cattedrale di Valencia. Dopo aver studiato musica a Bologna sotto la guida di Giovanni Battista Martini s'insedi\u00f2 nel 1775 a Madrid. Ivi mise in scena probabilmente la sua prima opera, \"Il tutore burlato\", la quale pi\u00f9 tardi venne dallo stesso tradotta in spagnolo, adattata secondo il modello della zarzuela e modificato il nome in \"La Madrile\u00f1a\". Nella capitale spagnola ottenne numerosi consensi, soprattutto da parte del re Carlo IV. Giunse infine a Napoli nel 1777, dove fu operativo al servizio della famiglia reale napoletana.\nTra il 1777 e il 1785 Martin y Soler lavor\u00f2 a Napoli, dove rafforz\u00f2 la sua posizione e la sua fama di compositore. Nel 1779 riusc\u00ec a dare con successo la prima rappresentazione della sua \"Ifigenia in Aulide\" al grandioso teatro San Carlo con Luigi Marchesi e Giovanni Ansani.\nNegli anni seguenti rappresent\u00f2 altri suoi lavori teatrali in varie citt\u00e0 italiane (come \"Andromaca\", \"L'amore geloso\", \"In amor ci vuol destrezza\" e \"Le burle per amore\"). Nel 1785 si rec\u00f2 a Vienna dopo aver accettato un ingaggio per un'opera comica per il teatro di corte.\nA Vienna, la quale in quel periodo era il centro europeo dell'opera italiana, ebbe occasione di fare amicizia con il librettista italiano e poeta di corte Lorenzo da Ponte e di lavorare contemporaneamente anche con i compositori Wolfgang Amadeus Mozart e Antonio Salieri. Da questa collaborazione nacquero in seguito numerose opere. Nel 1786 mise per la prima volta in scena le opere \"Il burbero di buon cuore\" e Una cosa rara, il suo lavoro operistico di maggior successo, il quale fu ripreso per ben 55 volte in pochi anni; una melodia del finale del primo atto venne usata da Mozart nel secondo atto del suo \"Don Giovanni\", e precisamente nella scena del banchetto. L'anno seguente seppe strappare moltissimi applausi anche con \"L'arbore di Diana\", la quale tra il 1787 e il 1792 ricevette dalle 65 alle 70 rappresentazioni al Burgtheater di Vienna (fu una delle opere italiana maggiormente rappresentate all'epoca).\nNell'estate del 1788 accett\u00f2 l'offert\u00e0 di Caterina la Grande, con la quale aveva intenzione di nominarlo maestro di cappella della corte imperiale a San Pietroburgo. Nella capitale russa compose nove opere, delle quali alcune in russo.\nDal 1793 al 1796 visse a Londra, dove rappresent\u00f2 con affermazione \"La capricciosa corretta\", sempre usando un libretto di Da Ponte. Le opere successive furono tutte dei fiaschi: decise quindi di lasciare la capitale inglese e di far ritorno a San Pietroburgo. Trascorse i suoi ultimi anni di vita in Russia dedicandosi soprattutto all'insegnamento e trascurando quasi completamente la composizione.\nConsiderazioni sull'artista.\nLa musica di Martin y Soler era molto apprezzata dai suoi contemporanei, i quali la descrivevano come dolce e piena di grazia; essa si caratterizza per la presenza dominante della melodia, la struttura a tre voci e la periodicit\u00e0 del ritmo, del fraseggio e della forma. Molte sue melodie avevano un carattere \"rustico\" (pastorale), in quanto presentavano il metro di contraddanza (in 6/8).\nDurante la sua carriera compose principalmente opere liriche, molte delle quali ebbero ai suoi tempi molto successo. A Vienna raggiunse l'apice del suo successo con tre drammi giocosi prodotti in collaborazione con Da Ponte: \"Il burbero di buon cuore\" (1786), \"Una cosa rara\" (1786) e \"L'arbore di Diana\" (1787). Al giorno d'oggi i suoi lavori sono raramente rappresentati: le opere che maggiormente si ricordano sono \"Il tutore burlato\", \"Una cosa rara\" e \"La scuola dei maritati\".\nLavori.\nOpere.\nSono note 21 opere di Mart\u00edn y Soler; l'anno e la citt\u00e0 si riferiscono alla prima rappresentazione."}
{"id": "635779", "revid": "1935652", "url": "https://it.wikipedia.org/wiki?curid=635779", "title": "Vincenzo Pelvi", "text": "Biografia.\nNasce a Napoli, citt\u00e0 capoluogo di regione e sede arcivescovile, l'11 agosto 1948.\nFormazione e ministero sacerdotale.\nDopo l'ingresso in seminario, avvenuto mentre frequentava la IV ginnasio, consegue la maturit\u00e0 classica presso l'istituto \"Bianchi\" di Napoli.\nSuccessivamente frequenta i corsi teologici presso la sezione \"San Tommaso d'Aquino\" della Pontificia facolt\u00e0 teologica dell'Italia meridionale.\nIl 18 aprile 1973 \u00e8 ordinato presbitero dal cardinale Corrado Ursi.\nDopo l'ordinazione continua gli studi, conseguendo la laurea in teologia. \u00c8 vicario parrocchiale presso la parrocchia di Santa Maria di Fatima a Secondigliano, segretario, docente di teologia sacramentaria e liturgica della Facolt\u00e0 teologica ed animatore al seminario maggiore arcivescovile di Napoli. Inoltre ricopre l'incarico di direttore dell'ufficio pastorale diocesano, dal 1979 al 1987, di vicario episcopale di zona, dal 1988 al 1996, ed \u00e8 canonico della cattedrale di Napoli. Dal 1988 ricopre anche la carica di direttore del settimanale diocesano e segretario aggiunto della conferenza episcopale campana. L'11 marzo 1996 \u00e8 nominato pro-vicario generale e, successivamente, vicario generale dell'arcidiocesi.\n\u00c8 autore di alcune pubblicazioni e collabora con qualche rivista.\nMinistero episcopale.\nL'11 dicembre 1999 papa Giovanni Paolo II lo nomina vescovo ausiliare di Napoli e vescovo titolare di Tinisa di Numidia; riceve l'ordinazione episcopale il 5 febbraio 2000 dal cardinale Michele Giordano, coconsacranti i vescovi Agostino Vallini (poi arcivescovo e cardinale) e Ciriaco Scanzillo. Viene incaricato della pastorale diocesana e segue l'avvio formativo dell\"'Ordo Virginum\" nell'arcidiocesi.\nIl 14 ottobre 2006 papa Benedetto XVI lo nomina ordinario militare in Italia, elevandolo alla dignit\u00e0 di arcivescovo; succede ad Angelo Bagnasco, precedentemente nominato arcivescovo metropolita di Genova. In quanto ordinario militare per l'Italia, riceve il grado onorifico di tenente generale, secondo quanto previsto dalla legge.\nL'11 agosto 2013, al compimento del 65\u00ba anno di et\u00e0, nonostante le richieste in senso opposto presentate sia al pontefice, Benedetto XVI, sia al presidente della Repubblica Italiana, Giorgio Napolitano, lascia l'incarico di ordinario militare per l'Italia.\nL'11 ottobre 2014 papa Francesco lo nomina arcivescovo metropolita di Foggia-Bovino; succede a Francesco Pio Tamburrino, dimessosi per raggiunti limiti di et\u00e0. Il 13 dicembre prende possesso dell'arcidiocesi. Il 29 giugno 2015 riceve da papa Francesco, nella basilica di San Pietro in Vaticano, il pallio, che gli viene imposto dal nunzio apostolico Adriano Bernardini il 23 ottobre seguente, nella basilica cattedrale di Foggia in occasione dell'anniversario della dedicazione della stessa.\nGenealogia episcopale.\nLa genealogia episcopale \u00e8:"}
{"id": "635783", "revid": "287204", "url": "https://it.wikipedia.org/wiki?curid=635783", "title": "Keeper of the Seven Keys - The Legacy", "text": "Keeper of the Seven Keys - The Legacy, \u00e8 l'undicesimo studio album della power metal band tedesca Helloween, pubblicato nel 2005 e prodotto da Charlie Bauerfeind.\nSeguito dei due lavori pi\u00f9 celebri della band, \"Keeper of the Seven Keys part I\" (1987) e \"part II\" (1988), \u00e8 il primo doppio album della band, nonch\u00e9 il primo lavoro registrato con il batterista svizzero Daniel Loeble. \u00c8 anche il primo lavoro della band a presentare un musicista esterno come ospite, nella fattispecie Candice Night (cantante dei Blackmore's Night) che duetta con Andi Deris in \"Light the Universe\". \nIl primo CD contiene \"The King for a 1000 Years\", che con i suoi 13:54 di durata fu all'epoca la traccia pi\u00f9 lunga mai incisa dagli Helloween, battendo i 13:52 della remixata di \"Keeper of the Seven Keys\". "}
{"id": "635789", "revid": "120038126", "url": "https://it.wikipedia.org/wiki?curid=635789", "title": "Distraction", "text": "Distraction \u00e8 stato un programma televisivo di genere gioco a premi, andato in onda su Italia 1 dal 21 marzo 2006 al 26 novembre 2007, condotto nella prima e nella terza stagione da Teo Mammucari e nella seconda da Enrico Papi. La sigla era \"Distractions\" di Paul McCartney.\nIl gioco.\nLo scopo del gioco \u00e8 semplice: rispondere a domande di cultura generale per conquistare il premio, un'automobile. Alla fine di ogni manche chi ha risposto a meno domande perde. La particolarit\u00e0 di questa trasmissione \u00e8 che per rispondere bisogna prima fare una determinata cosa molto bizzarra: rompersi un uovo addosso, prendere la scossa, essere solleticati sotto i piedi, toccare un ventilatore acceso col naso, eccetera, e se si sbaglia la risposta o si perde, si subisce una penalizzazione.\nAlla fine delle prove, il concorrente che ha vinto l'auto deve rispondere ad altre domande per mantenerla intatta; se sbaglia, dovr\u00e0 romperne delle parti, utilizzando diversi attrezzi, come mazze, pesi o bombe di vernice. Nelle ultime due puntate della prima edizione viene introdotta una variante: il vincitore della puntata deve rispondere a cinque domande per mantenere intatti cinque premi e in caso di errore deve farne esplodere uno in modo completamente casuale. \nNella seconda edizione a rompere un elemento dell'auto sono i concorrenti sconfitti nel corso della puntata. \nNella terza edizione, questa prova finale \u00e8 stata sostituita con il gioco dell'onda, che consiste nel rispondere a varie domande; in caso di quattro errori, il concorrente viene bersagliato con 140 litri d'acqua o altre sostanze liquide come cioccolata o salsa di pomodoro.\nOspite fisso della trasmissione \u00e8 stato Francesco Graziani. \nIl programma ha lanciato Melita Toniolo, che sar\u00e0 nel cast di altri programmi Mediaset."}
{"id": "635795", "revid": "81103", "url": "https://it.wikipedia.org/wiki?curid=635795", "title": "Foce a delta", "text": ""}
{"id": "635797", "revid": "2039709", "url": "https://it.wikipedia.org/wiki?curid=635797", "title": "Isolazionismo", "text": "L'isolazionismo \u00e8 una politica estera che combina un non-interventismo militare e una politica di nazionalismo economico (protezionismo).\nDefinizione.\nIn sintesi, l'isolazionismo \u00e8 dato dall'unione di:\nIntroduzione.\nL'isolazionismo \u00e8 stato sempre un argomento di acceso dibattito politico, cio\u00e8 il fatto se uno Stato dovesse o meno adottare una politica isolazionista influenza sia il livello di vita della popolazione sia la credibilit\u00e0 dei politici.\nAlcuni economisti sostengono che il protezionismo renda la gente pi\u00f9 povera di quanto non lo sia gi\u00e0, in quanto gli stati traggono vantaggi dalle altre nazioni: se ogni stato fa del suo meglio per trarre benefici dalle proprie risorse, anche le altre nazioni potranno usufruirne. I non interventisti invece, in genere, cercano di ridurre le spese militari e le possibilit\u00e0 di provocare un attacco esterno.\nL'isolazionismo nei vari Stati.\nCorea del Nord.\nLa Corea del Nord si trova in stato di isolazionismo.\nGiappone.\nDal 1641 al 1853 lo shogunato di Tokugawa del Giappone rafforz\u00f2 una politica chiamata \"Sakoku\", che proibiva contatti con l'estero tranne che con la Cina, la Corea e i Paesi Bassi. Durante questo periodo la cultura giapponese si svilupp\u00f2 libera dalle influenze esterne ed ebbe uno dei pi\u00f9 lunghi periodi di pace della sua storia; in assenza di modernizzazione, comunque, il Giappone cadde di nuovo sotto l'influenza delle potenze estere, e il regime di sviluppo economico e militare che venne imposto, riusc\u00ec a modernizzare e militarizzare la societ\u00e0 giapponese.\nNuova Zelanda.\nSotto il governo di Robert Muldoon, fu instaurato il protezionismo, che fu sensibilmente ridotto durante il quarto governo laburista che giunse al potere nel 1984. La politica del non-interventismo \u00e8 tornata in uso recentemente, nelle guerre di Afghanistan e Iraq.\nStati Uniti.\nA seguito dei sacrifici della prima guerra mondiale, la popolazione degli Stati Uniti torn\u00f2 all'isolazionismo durante gli anni venti, opponendosi ad ogni azione del governo che avrebbe condotto la nazione in un'altra guerra europea. L'isolazionismo americano giunse alla fine durante la seconda guerra mondiale, in particolare dopo l'attacco di Pearl Harbor operato dai rivali giapponesi nel dicembre del 1941."}
{"id": "635810", "revid": "119788772", "url": "https://it.wikipedia.org/wiki?curid=635810", "title": "Delta dell'Okavango", "text": "Il Delta dell'Okavango, in Botswana, \u00e8 il secondo pi\u00f9 grande delta fluviale interno del mondo, dopo il delta interno del Niger, e rappresenta uno degli ecosistemi pi\u00f9 insoliti del pianeta. \u00c8 formato dal fiume Okavango, che nasce in Angola (presso Huambo) e giunge alla foce dopo un percorso di oltre 1.000 km e l'incontro con numerosi affluenti. Complessivamente, il fiume porta ogni anno circa 11 chilometri cubi di acqua, che vengono scaricati dal delta direttamente nella sabbia del Kalahari, formando una pianura alluvionale di \u00a0km\u00b2 di estensione caratterizzata da una complessa e mutevole griglia di canali, lagune e isole. Questo ambiente straordinario d\u00e0 vita, ai bordi del deserto, a una fauna e una flora esuberanti, e ha attirato numerosi insediamenti umani (vivono nei pressi del delta ben cinque diverse etnie).\nStoria.\nMilioni di anni fa, il fiume Okavango era probabilmente tributario del Limpopo. Movimenti tettonici causarono successivamente la deviazione del fiume, che fin\u00ec per dirigersi verso il Kalahari. Fino a qualche migliaio di anni fa, le sue acque formavano ancora grandi laghi nelle regioni di Makgadikgadi Pan, Nxai Pan e Madabe; ulteriori fenomeni geologici, insieme al depositarsi dei detriti e alla scarsissima pendenza, portarono gradualmente alla situazione di ristagno che oggi caratterizza il delta.\nNel 1965 una parte del territorio del delta \u00e8 stato dichiarato riserva naturale, col nome di Riserva faunistica Moremi (circa 3000\u00a0km\u00b2). La riserva \u00e8 gestita dalla Fauna Conservation Society di Ngamiland e rappresenta la principale attrazione turistica del Botswana.\nRecentemente, il governo della Namibia ha presentato il progetto di una diga nell'adiacente regione del Caprivi; questa struttura potrebbe costituire un pericolo per l'ambiente del Delta.\nAmbiente naturale.\nL'acqua che entra nel delta \u00e8 insolitamente pura, a causa della quasi totale assenza di attivit\u00e0 agricole o industriali lungo il corso del fiume. Nel delta l'acqua rimane quasi immobile, dato il dislivello minimo (meno di 60 metri ogni 450\u00a0km).\nAndamento stagionale.\nIl delta si contrae e si espande secondo il ritmo stagionale delle piogge. A marzo e ad aprile, le piogge in Angola iniziano a ingrossare il fiume. Col passare dei mesi, le piogge tendono a spostarsi verso ovest, seguendo il corso del fiume, e a partire da giugno il delta inizia a guadagnare 3\u00a0km al giorno. A luglio la piena inizia a diminuire; una parte dell'acqua defluisce nel Thamalakane, mentre oltre il 90% di quella residua \u00e8 destinata a evaporare nei mesi successivi. Il periodo in cui il livello del delta raggiunge il suo minimo va da novembre a marzo.\nFlora e fauna.\nSulle isole del delta abbondano le palme \"mokolani\" (\"Hyphaene petersiana\"), acacie, mopani, alberi delle salsicce, ficus, marule e salici. Nei canali si trovano bamb\u00f9 e papiro e nelle acque aperte ninfee e loto.\nL'acqua e la vegetazione attirano grandi quantit\u00e0 di uccelli; fra gli altri, l'aquila pescatrice, l'oriolo africano, l'airone nero, diverse specie di anatre, storni, martin pescatore, aironi, pappagalli, upupe, cicogne e buceri.\nNell'acqua nuotano i coccodrilli del Nilo, diverse specie di pesci (fra cui i barbi, molto apprezzati dai pescatori locali, e i pesci tigre, e numerosi anfibi (tra cui le rane toro e le coloratissime \"ranocchie campanello\").\nLe isole ospitano numerosi mammiferi. Numerose sono le specie di antilopi e gazzelle (per esempio il sitatunga, il lechwe, l'antilope dei canneti, il topi, il cud\u00f9 maggiore e l'impala). Sono presenti anche i grandi mammiferi come elefanti, bufali, rinoceronti (sia bianco che nero) e ippopotami. Altri erbivori includono zebre, gnu, giraffe meridionali e facoceri. I predatori sono altrettanto numerosi: leoni, ghepardi, iene, sciacalli, licaoni e leopardi. I primati sono rappresentati, tra gli altri, dai babbuini.\nPopolazione.\nAttorno al delta vivono cinque gruppi etnici principali: gli Hambukushu (noti anche come\u00a0Mbukushu, Bukushu, Bukusu, Mbukuschu, Ghuva o Haghuva), i Dceriku (Dxeriku, Diriku, Gciriku, Gceriku, Giriku, Niriku), i Wayeyi (Bayei, Bayeyi, Yei), i Bugakhwe (Kxoe, Khwe, kwengo, Barakwena, G/anda) e i Gxanekwe (||anikhwe, //tanekwe, boscimani dei fiumi, G//ani, //ani, Xanekwe). Hambukushu, Dceriku e Wayeyi sono popoli bantu tradizionalmente dediti a un sistema di sostentamento misto, che include la coltivazione (di miglio e sorgo), la pesca, la caccia, la raccolta di erbe selvatiche e la pastorizia.\nI Bugakhwe e i Gxanekwe sono boscimani; vivono di pesca, caccia e raccolta di erbe selvatiche. I Bugakhwe vanno in cerca di cibo sia nelle foreste che lungo il fiume, mentre i Gxanekwe sono pi\u00f9 specializzati sulla zona fluviale.\nGli Hambukushu, Dceriku e Bugakhwe sono presenti nel delta nelle zone di Panhandle e Magwegqana (nord-est); sono diffusi anche in altre aree lungo il fiume Okavango (in Angola, nella striscia di Caprivi in Namibia, e anche in Zambia). La popolazione di Hambukushu nel Delta \u00e8 aumentata notevolmente a cavallo fra gli anni sessanta e settanta, a causa dell'arrivo di profughi Hambukushu dall'Angola.\nGli Gxanekwe abitano nella regione di Panhandle, ma anche le sponde dei fiumi Boro e Boteti.\nOltre a queste etnie principali, attorno al Delta si trovano insediamenti minori di altri popoli della zona; in particolare, dei Batawana, degli Ovaherero, degli Ovambanderu e altri gruppi San.\nCollegamenti esterni.\n[[Categoria:Geografia del Botswana]]\n[[Categoria:Fiumi dell'Africa]]\n[[Categoria:Delta fluviali|Okavango]]\n[[Categoria:Patrimoni dell'umanit\u00e0 del Botswana]]"}
{"id": "635821", "revid": "287204", "url": "https://it.wikipedia.org/wiki?curid=635821", "title": "Paeonia mascula", "text": "La rosa di montagna (\"Paeonia mascula\" ) \u00e8 una pianta appartenente alla famiglia delle Paeoniaceae, originaria di Bacino del Mediterraneo e Medio Oriente.\nDistribuzione e habitat.\n\u00c8 una specie diffusa in gran parte dell'Europa, dalla penisola iberica al Caucaso.\nIn Italia \u00e8 presente in quasi tutta la penisola (ad eccezione della fascia adriatica) e nelle isole maggiori.\nPredilige il sottobosco dei querceti.\nTassonomia.\nSottospecie.\nSono attualmente accettate 4 sottospecie:"}
{"id": "635825", "revid": "21880", "url": "https://it.wikipedia.org/wiki?curid=635825", "title": "Peonia mascula", "text": ""}
{"id": "635830", "revid": "2069225", "url": "https://it.wikipedia.org/wiki?curid=635830", "title": "SYN flood", "text": "Il SYN flood \u00e8 un attacco di tipo \"denial of service\" nel quale un utente malevolo invia una serie di richieste codice_1 verso il sistema oggetto dell'attacco.\nQuando un client cerca di iniziare una connessione TCP verso un server, il client e il server scambiano una serie di messaggi che di norma \u00e8 cos\u00ec articolata:\nTale processo \u00e8 chiamato TCP three-way handshake (\"handshake a tre vie\") e costituisce il fondamento per ogni connessione stabilita utilizzando i protocolli TCP/IP.\nNel SYN flood la connessione segue il principio del three-way-handshake modificato in modo da mettere fuori uso i servizi internet destinati agli utenti. Nello specifico l'attaccante pu\u00f2 ricorrere a due tecniche distinte per mettere a segno il proprio attacco che vengono analizzate qui di seguito:\nTecnica 1\nA questo punto la connessione rimarr\u00e0 aperta (ovvero si trover\u00e0 nello stato \"half-open\") perch\u00e9 non ricever\u00e0 mai il messaggio di ACK da parte del client.\nTecnica 2\nIn questo caso il client decide intenzionalmente di non rispondere, e dunque di instaurare una connessione con il server, lasciando di fatto aperta la connessione. \nNon avendo chiuso le connessioni, il server si trova in tutte e due i casi in uno stato vulnerabile ad ogni possibile attacco malevolo. \nMolte volte il SYN flood viene utilizzato solo come fase iniziale di altri attacchi molto pi\u00f9 sofisticati. \nTipi di attacchi.\nI principali modi in cui avvengono gli attacchi di tipo SYN flood sono vari, e vengono descritti di seguito:\nIn questo tipo di attacco, l'attaccante invia richieste SYN multiple e in rapida successione, senza neanche nascondere il suo indirizzo IP. Per risultare pi\u00f9 efficace l'attaccante pu\u00f2 modificare il suo sistema in modo da non rispondere al SYN-ACK. \nL'attacco distribuito (Distributed direct attacks) \u00e8 un tipo di attacco che permette all'attaccante di utilizzare non pi\u00f9 una singola macchina, ma fare affidamento su N macchine. Questo permette ad ogni singola macchina di sferrare un attacco diretto ricorrendo anche alla tecnica dello spoofing, con conseguente difficolt\u00e0 da parte della vittima di difendersi da vari attacchi SYN flood. Al giorno d'oggi questi attacchi sono possibili poich\u00e9 esistono reti di molte macchine, le cosiddette \"Botnet\", che permettono ai vari cyber criminali di sferrare attacchi senza esser riconosciuti.\nIn questo tipo di attacco, l'attaccante ricorrendo all'utilizzo dello spoofing, riesce a creare una connessione (SYN request) con il server vittima, il quale risponde con un SYN-ACK. Il server tuttavia non ricever\u00e0 mai una risposta da parte dell'attaccante, lasciando di conseguenza la connessione aperta e provocando la congestione del traffico sul server.\nTecniche di difesa da eventuali attacchi.\nNegli anni, in seguito a diversi attacchi sferrati da vari utenti malevoli, sono stati implementati diversi metodi di prevenzione volti a evitare o, almeno, a limitare i danni causati da questo tipo di attacco. I diversi metodi sono i seguenti:\nAttraverso la riduzione dell'intervallo di connessione si riesce a evitare in parte il SYN flooding, tuttavia l'attaccante potrebbe aumentare notevolmente la frequenza di invio dei pacchetti.\nStrumento software che \u00e8 in grado di identificare accessi non autorizzati e, di conseguenza, attacchi malevoli.\nL'aumento della coda di connessione comporta che il servizio rimanga disponibile anche a fronte di una notevole quantit\u00e0 di richieste SYN flood inviate, tuttavia questa soluzione \u00e8 da evitare poich\u00e9 si rischia di sovraccaricare il sistema.\nDi recente sono stati sviluppati molti cookies sofisticati in grado di distinguere le connessioni 'sicure' da quelle potenzialmente malevoli grazie a diversi protocolli.\nInstallare software in grado di individuare e controllare anomalie e/o possibili minacce provenienti dalla rete. Tra gli ultimi software molto efficienti contro il SYN flood ci sono Junos OS e Cisco Routers.\nOpzione che permette di attivare automaticamente meccanismi di difesa a fronte del superamento di un numero di richieste SYN. Per utilizzare correttamente questo meccanismo bisogna conoscere bene il normale traffico dati della propria rete. Ad esempio se un sito web ha una media di 10000 richieste SYN/sec, si pu\u00f2 settare la soglia a un valore di 15000. Una volta superato questo limite viene lanciato automaticamente un programma per prevenire ulteriori richieste.\nMeccanismo che permette di mandare un pre-allarme se viene superata la soglia, impostata dall'utente, di connessioni \"half-complete\". Se ad esempio si decide di impostare a un valore di 10000 la soglia di attacchi SYN/sec e a 1000 la soglia di allarme, una volta superato questo valore viene lanciato un allarme che viene riattivato ogni tot secondi fino a quando non si ritorna sotto la soglia prestabilita."}
{"id": "635841", "revid": "99758", "url": "https://it.wikipedia.org/wiki?curid=635841", "title": "Sukhoi Su-25 Frogfoot", "text": ""}
{"id": "635842", "revid": "124385807", "url": "https://it.wikipedia.org/wiki?curid=635842", "title": "Amon-Ra", "text": "Amon-Ra \u00e8 una divinit\u00e0 egizia appartenente alla religione dell'antico Egitto, nata dalla fusione del dio Ra di Eliopoli con la principale divinit\u00e0 tebana, Amon. \nSi tratta della divinit\u00e0 pi\u00f9 potente nella mitologia egizia, essendo il re di tutti gli dei del pantheon egizio.\nStoria.\nDa quanto risulta dai testi che possediamo, la \"fusione\", detta sincretismo, fu un accordo tra i due collegi sacerdotali per far in modo che la nuova divinit\u00e0 fosse riconosciuta come re di tutti gli dei del pantheon egizio.\nLa \"nascita\" di Amon-Ra pu\u00f2 essere posta durante la fase storica detta \"Secondo periodo intermedio\", che comprende la travagliata vicenda della \"dominazione\" hyksos.\nIl dio era, a Tebe, sposo di Mut e padre di Khonsu mentre a Eliopoli era sposo di Hathor e padre di Harmakis. Nella citt\u00e0 di Tebe ad Amon-Ra fu dedicato il pi\u00f9 imponentetempio dell'antico Egitto, il Grande tempio di Amon.\nNella fase tarda della storia egizia, quando la carica di primo sacerdote di Amon divenne, di fatto, il titolo di colui che governava buona parte dell'Egitto, Amon-Ra assurse al rango di demiurgo universale, creatore di tutto."}
{"id": "635844", "revid": "110157", "url": "https://it.wikipedia.org/wiki?curid=635844", "title": "Cantone di Chaumergy", "text": "Il Cantone di Chaumergy era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635847", "revid": "110157", "url": "https://it.wikipedia.org/wiki?curid=635847", "title": "Fu\u00dfball-Bundesliga 2005-2006", "text": "L'edizione 2005-2006 della Bundesliga si \u00e8 conclusa con la vittoria finale del , che ha conquistato il suo ventesimo titolo. Il campionato \u00e8 iniziato il 5 agosto 2005 e si \u00e8 concluso il 13 maggio 2006.\nCapocannoniere del torneo \u00e8 stato Miroslav Klose del con 25 reti.\nStagione.\nAvvenimenti.\nQuesto campionato viene dominato dai campioni in carica del , allenati anche in questa stagione da Felix Magath, che conquistano il loro ventesimo titolo con cinque punti in pi\u00f9 del . I bianco-verdi arrivano secondi e si qualificano ai gironi della Champions League battendo nell'ultimo turno l'Amburgo, che viene quindi condannato a disputare i preliminari della stessa manifestazione. Come nella precedente stagione il Bayern ottiene il double vincendo anche la Coppa di Germania; questo battendo in finale l'Eintracht Francoforte, che accede cos\u00ec all'Europa League insieme al e allo ; questa squadra arriva inoltre fino alla semifinale della Coppa UEFA 2005-2006; \u00e8 qui fermata dai futuri campioni del Siviglia ai tempi supplementari.\nClassifica finale.\nLegenda:\nNote:"}
{"id": "635850", "revid": "466539", "url": "https://it.wikipedia.org/wiki?curid=635850", "title": "Repubblica di Carelia", "text": "La Repubblica di Carelia (, \"Karjalan Tasavalta\" in finlandese, \"Karjalan Tazavalla\" in careliano, \"Karjalan Tazovaldkund\" in vepsa) \u00e8 una delle 22 repubbliche della Federazione Russa, con capitale Petrozavodsk. \u00c8 situata nel Nord-Ovest della Russia ed \u00e8 compresa tra la Finlandia, il mar Bianco e i laghi Ladoga e Onega. La Repubblica corrisponde in larga parte alla regione storica e geografica della Carelia.\nGeografia fisica.\nLa Repubblica confina a nord con l'oblast di Murmansk e a nordest si affaccia sul mar Bianco. A est confina con l'oblast' di Arcangelo, a sud-est con quello di Vologda e a sud-ovest con quello di San Pietroburgo. A ovest ha un confine internazionale con la Finlandia (Carelia Settentrionale, Kainuu, Ostrobotnia Settentrionale).\nIl territorio \u00e8 pianeggiante e coperto da acquitrini e da pi\u00f9 di 50.000 laghi. Nel nord prevale la vegetazione tipica della tundra mentre nella regione centrale e meridionale \u00e8 ricoperta dalle foreste tipiche della taiga.\nA sud, al confine con l'oblast di San Pietroburgo, \u00e8 situato il lago Ladoga (\"Laatokka\" in finlandese), il pi\u00f9 esteso d'Europa. Al confine con le oblast' di Vologda e Arcangelo \u00e8 posto il lago Onega (\"\u00c4\u00e4ninen\" in finlandese), il secondo lago europeo per estensione. Altri importanti laghi sono: \"Nyukosero\" (Nuokkij\u00e4rvi), \"Pyaosero\" (P\u00e4\u00e4j\u00e4rvi), \"Segosero\" (Seesj\u00e4rvi), \"Syamosero\" (S\u00e4\u00e4m\u00e4j\u00e4rvi), \"Toposero\" (Tuoppaj\u00e4rvi), \"Vygosero\" (Uikuj\u00e4rvi) e i tre laghi \"Kuyto\". Il fiume pi\u00f9 lungo \u00e8 il Kem'. Altri fiumi importanti sono il Vodla, il \"Kova\", la \"\u0160uja\", il \"Suna\" e il \"Vyg\".\nGeografia antropica.\nLa Repubblica \u00e8 poco popolata. La capitale \u00e8 la citt\u00e0 di Petrozavodsk posta sulla riva occidentale del lago Onega. Altre cittadine che si affacciano sul lago Onega sono \"Kondopoga\" e \"Medve\u017e'egorsk\". Sul lago Ladoga \u00e8 posta Olonec, la citt\u00e0 pi\u00f9 antica della Carelia, e le cittadine di \"Pitkyaranta\" e \"Sortavala\". La cittadina di \"Kem\"' \u00e8 posta sul mar Bianco alla foce del fiume Kem'. Poco pi\u00f9 a sud \u00e8 situata \"Belomorsk\", che si affaccia sulla \"baia di Onega\" del mar Bianco. Delle citt\u00e0 dell'interno sono da ricordare \"Sege\u017ea\", posta sul fiume omonimo, e \"Kostomuk\u0161a\", presso il confine finlandese.\nStoria.\nL'area della Carelia, corrispondente all'ex \"provincia di Olonec\", divenne parte della RSSF Russa nel 1917. Nel luglio 1923 fu fondata la Repubblica Socialista Sovietica Autonoma di Carelia (RSSAC).\nNel 1940 la RSSAC fu unita alla Repubblica democratica finlandese per dar vita alla Repubblica socialista sovietica Carelo-Finlandese e mantenne tale denominazione fino al 1956 quando riassunse il nome di Repubblica Socialista Sovietica Autonoma di Carelia. La Repubblica autonoma di Carelia attuale \u00e8 nata il 13 novembre 1991.\nSociet\u00e0.\nEvoluzione demografica.\nAl censimento russo del 2010 la popolazione risultava essere di 643.548 abitanti, in calo rispetto ai 645.205\u2009del 2002 e ai 791.317 del 1989. Nel 2002 la popolazione russa comprendeva il 76,6% degli abitanti. La minoranza pi\u00f9 grande \u00e8 quella dei careli con il 9,2%, seguita dai bielorussi con il 5,3%, dagli ucraini 2,7%, dai finlandesi con il 2,0%, e infine dalla minoranza vepsa con lo 0,7%. Tre quarti della popolazione vive in aree urbane, mentre un quarto in aree rurali. La sola lingua ufficiale \u00e8 il russo, ma vi sono iniziative per dare alla lingua careliana uno status ufficiale.\nEconomia.\nCirca il 70% del territorio della Repubblica \u00e8 ricoperto da foreste. Lo sfruttamento delle foreste alimenta le industrie cartiere e quelle per la produzione di mobili. Altre industrie attive nella repubblica sono quelle chimiche e di trasformazione della mica. Il territorio \u00e8 ricco di risorse minerarie con giacimenti di mica, stagno, molibdeno, zinco, ferro e quarzo. Importante \u00e8 anche la pesca nei fiumi e nei laghi.\nSuddivisioni amministrative.\nLa divisione amministrativa di secondo livello della Carelia \u00e8 costituita da 15 \"rajon\" (distretti) e 3 citt\u00e0 sotto la diretta giurisdizione della Repubblica.\n\"Rajon\".\nLa Repubblica della Carelia comprende 15 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della Repubblica):\nCitt\u00e0.\nI centri abitati della Carelia che hanno lo \"status\" di citt\u00e0 (\"gorod\") sono 13 (in grassetto quelle poste sotto la diretta giurisdizione della Repubblica autonoma e che costituiscono pertanto una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 11:"}
{"id": "635851", "revid": "984922", "url": "https://it.wikipedia.org/wiki?curid=635851", "title": "Cantone di Chaussin", "text": "Il Cantone di Chaussin era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635852", "revid": "339392", "url": "https://it.wikipedia.org/wiki?curid=635852", "title": "Manuele il paleologo", "text": ""}
{"id": "635853", "revid": "53508", "url": "https://it.wikipedia.org/wiki?curid=635853", "title": "Periodo delle primavere e degli autunni", "text": "Il periodo delle primavere e degli autunni () fu un periodo della storia cinese dal 722 a.C. al 481 a.C. Prende il nome dalle cronache di quel tempo, gli \"Annali delle primavere e degli autunni\", tradizionalmente attribuiti a Confucio, che narrano gli avvenimenti dello Stato di Lu dal 770 a.C. al 481 a.C. \nIn realt\u00e0 il \"periodo delle primavere e degli autunni\" (Chunqiu) termina nel 454 a.C., anno in cui il principato di Jin si divide in tre stati indipendenti (Han, Wei, Zhao). In questo periodo i capi militari locali al servizio della dinastia Zhou ingaggiarono una guerra interna allo scopo di affermare la propria egemonia. Inoltre la situazione si aggrav\u00f2 ulteriormente con l'invasione di alcune popolazioni straniere provenienti da nord-ovest, tra cui i barbari del Quanrong che costrinse gli Zhou a spostare la capitale pi\u00f9 a est, da Hao a Luoyang. Ebbe cos\u00ec inizio la seconda era della dinastia Zhou: la dinastia Zhou orientale.\nEmersero sette stati principali, in perenne lotta tra loro: Jin, Zhao, Wei, Yan, Qin, Qi, Chu; i pr\u00ecncipi di quegli stati (\"wang\") detenevano tutto il potere ma continuarono solo formalmente a servire la dinastia dominante. \nFu questo un periodo molto ricco per lo sviluppo della filosofia cinese; sorsero infatti, in risposta ai profondi cambiamenti del mondo politico, le cosiddette Cento Scuole di Pensiero, cos\u00ec come alcuni fra i pi\u00f9 influenti movimenti (il confucianesimo, il taoismo, il legismo e il moismo).\nDeclino della dinastia Zhou e ascesa delle egemonie.\nDopo il saccheggio della capitale degli Zhou da parte di trib\u00f9 barbariche occidentali, il re Ji Yijiu (\u59ec\u5b9c\u81fc) fugg\u00ec ad oriente. Nei suoi spostamenti verso est, il re fu costretto ad appoggiarsi ai feudatari degli Stati di Qi (\u9f50), di Zheng (\u90d1), e di Jin (\u664b) per assicurarsi protezione dai barbari e dai ribelli. La capitale degli Zhou fu trasferita da Zongzhou (l'attuale Xi'an) a Chengzhou (l'attuale Luoyang), situata nella valle del Fiume Giallo.\nL'\u00e9lite Zhou che si era data alla fuga non aveva grande potere nei territori orientali: persino l'incoronazione del principe ereditario doveva essere sostenuta dai feudatari di quegli stati; inoltre con la forte riduzione dei territori sotto il dominio diretto degli Zhou - che si limitavano ormai a Luoyang e ai territori limitrofi - la corte non era pi\u00f9 in grado di mantenere sei distaccamenti militari permanenti (\u516d\u8ecd, li\u00f9 j\u016bn). La corte Zhou non riacquist\u00f2 pi\u00f9 la sua originale autorit\u00e0 e la sua sovranit\u00e0 rimase fortemente condizionata dal potere dei nascenti stati feudali. Nonostante il re continuasse nominalmente ad esercitare il cosiddetto Mandato del cielo, tale mandato era ormai privo di un reale potere.\nIl primo feudatario giunto in aiuto del re Zhou, il duca Zhuang di Zheng (\u90d1\u5e84\u516c) (743 a.C.-701 a.C.), fu anche il primo ad instaurare un regime egemone (b\u00e0 \u9738), che pretendeva di mantenere l'antico sistema proto-feudale, proteggendo allo stesso tempo gli stati pi\u00f9 deboli e la sovranit\u00e0 del re Zhou dalle invasioni delle trib\u00f9 \"barbariche\".\nLe egemonie.\nDurante il periodo delle primavere e degli autunni la Cina venne dominata da un regime feudale. I re della dinastia Zhou avevano potere nominale su un piccolo dominio reale, con al centro la capitale, (l'attuale Luoyang), mentre il resto della Cina era diviso in centinaia di feudi assegnati a nobili ereditari (), discendenti del clan Zhou e strettamente imparentati con la dinastia, o a potentati locali. I pi\u00f9 importanti pr\u00ecncipi feudali, conosciuti pi\u00f9 tardi come i 12 principi (), si incontravano regolarmente per prendere importanti decisioni, come spedizioni militari contro gruppi stranieri o contro nobili ribelli. Durante queste conferenze, uno dei principi veniva qualche volta dichiarato egemone(\u4f2f, b\u00f3 - poi \u9738, b\u00e0), assumendo il comando degli eserciti di tutti gli stati feudali.\nIn questo periodo il ruolo del feudatario, da protettore degli stati pi\u00f9 piccoli si trasform\u00f2 gradualmente in un'egemonia degli stati pi\u00f9 forti sugli stati pi\u00f9 deboli, sia di origine cinese che di origine \"barbara\". Dal VI secolo a.C. in poi, scomparvero molti fra gli staterelli pi\u00f9 piccoli, assorbiti da pochi, vasti e potenti principati, soprattutto quelli di Qin, Jin, Qi e Chu. Durante questo periodo, inoltre, fra gli stati egemoni si svilupp\u00f2 un intenso scambio di relazioni e vennero formulate una serie di norme e disposizioni che regolavano i rapporti fra gli stati, una prima forma di diritto internazionale.\nI sovrani dei nuovi stati erano pi\u00f9 interessati ad aumentare la loro forza e il loro prestigio che non a sostenere la debole monarchia Zhou. Alcuni stati del sud come Chu e Wu, dichiararono la propria indipendenza dagli Zhou.\nRivalit\u00e0 fra gli stati egemoni.\nGli Stati di Qin, Jin e Qi, oltre ad essere impegnati nel rafforzamento interno, si trovarono costretti ad opporsi all'espansionismo dello Stato di Chu, il cui sovrano si era proclamato re. L'inizio di questo conflitto vide le armate di Chu spingersi a nord, annientando gli Stati di Chen e Cai, ma successivamente l'avanzata dell'esercito Chu fu fermata in battaglie sempre pi\u00f9 cruente - la Battaglia di Chengpu, la Battaglia di Bi e la Battaglia di Yanling.\nDopo un periodo di continue ostilit\u00e0, Qi, Qin, Jin e Chu finalmente organizzarono nel 579 a.C. una conferenza di disarmo, nella quale tutti gli altri stati vennero relegati al rango di stati-satellite. Nel 546 a.C., Jin e Chu concordarono un'ulteriore tregua.\nNel secolo sesto a.C. la Cina visse un periodo di pace relativa, di prosperit\u00e0 durante il quale gli stati costieri di Yue e Wu (l'attuale Zhejiang) divennero sempre pi\u00f9 potenti. Dopo la sconfitta e l'esilio del re Fuchai di Wu, il re Goujian di Yue (496 a.C.-465 a.C.) si afferm\u00f2 come ultimo egemone.\nQuesta era di pace fu il preludio al periodo dei regni combattenti. Durante il V secolo a.C. i quattro stati pi\u00f9 potenti furono turbati da lotte intestine per la conquista del potere. Nello Stato di Jin, sei famiglie dominanti erano in lotta fra di loro per la supremazia. Negli stati Qin e Chu la legittimit\u00e0 dei governi veniva spesso messa in discussione dalle guerre civili scatenate da membri delle famiglie dominanti. Nel 454 a.C., tre famiglie dominanti - Zhao, Wei e Han - si divisero lo stato di Jin dando origine a tre stati distinti. Il controllo dei re Zhou sui principi feudali si era ridotto sempre di pi\u00f9 e il sistema feudale entr\u00f2 in crisi, dando cos\u00ec inizio al periodo dei regni combattenti.\nElenco di feudatari, o Ba (\u9738).\nTradizionalmente, i Cinque feudatari del periodo delle primavere (\u6625\u79cb\u4e94\u9738 \"Ch\u016bn Qi\u016b W\u01d4 B\u00e0\") e degli autunni comprende:\nInvece alcuni storici suggeriscono che i Cinque Feudatari comprendono:\nLista degli stati dominanti.\nLa lista successiva indica i nomi degli Stati dominanti del tempo e delle loro capitali (Italiani, Cinese Tradizionale, Cinese Semplificato)"}
{"id": "635854", "revid": "320578", "url": "https://it.wikipedia.org/wiki?curid=635854", "title": "Li-Ion", "text": ""}
{"id": "635855", "revid": "110157", "url": "https://it.wikipedia.org/wiki?curid=635855", "title": "Cantone di Chemin", "text": "Il Cantone di Chemin era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635856", "revid": "125541707", "url": "https://it.wikipedia.org/wiki?curid=635856", "title": "Simon Singh", "text": "Dopo il dottorato in fisica ricevuto dall'Universit\u00e0 di Cambridge, si \u00e8 specializzato in divulgazione scientifica, soprattutto su temi di matematica e fisica.\nIl suo primo libro pubblicato in Italia, nel 1997, \u00e8 stato \"L'ultimo teorema di Fermat\" (cfr. anche la voce Ultimo teorema di Fermat) che, con lo spunto della ricerca della dimostrazione di questa celebre ipotesi, fa un \"excursus\" sulla matematica moderna. Due anni dopo pubblica \"Codici e segreti\", storia della crittografia e della crittoanalisi (originale \"The Code Book\").\nHa al suo attivo anche vari documentari e lavori per la televisione che fanno da corollario ai suoi libri. \u00c8 inoltre un \"trustee\" del NESTA, del National Museum of Science and Industry ed ha contribuito a fondare lo Undergraduate Ambassadors Scheme.\nBiografia.\nI genitori di Singh emigrarono dal Punjab (India), al Somerset (Regno Unito) nel 1950. \u00c8 cresciuto a Wellington, ma la sua formazione si \u00e8 svolta presso l'Imperial College di Londra, dove si \u00e8 laureato in Fisica, quindi presso l'Universit\u00e0 di Cambridge, dove ha ricevuto il dottorato in fisica delle particelle, ed infine al CERN di Ginevra. Nel 1990 ha iniziato a lavorare per il Dipartimento Scientifico della BBC in qualit\u00e0 di produttore e regista.\nNel 1996 ha diretto il documentario dal titolo \"Fermat's Last Theorem\" che ha ottenuto il premio BAFTA nel Regno Unito ed \u00e8 stato candidato ad un Emmy negli Stati Uniti. Memorabile la scena iniziale, in cui un matematico di mezza et\u00e0, Andrew Wiles (l'effettivo scopritore della dimostrazione) scoppia in lacrime ricordando il momento in cui, dopo aver lavorato segretamente per anni alla dimostrazione, scopr\u00ec che conteneva ancora alcune imprecisioni dopo averla pubblicamente annunciata con grande rilievo.\nQuesto soggetto \u00e8 servito poi a Singh come traccia per il suo primo libro, che \u00e8 stato il primo libro a soggetto matematico a diventare il bestseller n. 1 nel Regno Unito. Il secondo libro, pubblicato nel 1999, spiega, con il consueto stile accessibile ma preciso ed avvincente, una parte della scienza, la crittografia, che assume di giorno in giorno un'importanza crescente nel mondo di Internet e soprattutto del commercio elettronico. Anche questo libro si \u00e8 poi tradotto in una serie televisiva britannica, intitolata \"The Science of Secrecy\", che mostra vari episodi celebri della storia della crittografia, dal codice la cui decifrazione segn\u00f2 il destino di Maria Stuarda al famoso telegramma Zimmermann che cambi\u00f2 il corso della Prima guerra mondiale. Singh successivamente \u00e8 stato impegnato nella realizzazione di altri programmi televisivi, ad esempio sulla decifrazione dei geroglifici egizi nel secolo XIX e nella pubblicazione, nell'ottobre 2004, di \"Big Bang\", libro che narra la storia dell'universo.\nNel 2003 Singh ha ricevuto l'onorificenza di Membro dell'Order of the British Empire (MBE) per i suoi risultati nell'Educazione e nella Comunicazione Scientifica. Nello stesso anno ha ricevuto la Laurea in Lettere \"honoris causa\" dalla Loughborough University e nel 2005 una in Matematica dalla Universit\u00e0 di Southampton.\nHa successivamente collaborato ad altri programmi radio e televisivi con la BBC ed altre televisioni.\nUn buffo caso \u00e8 stato riportato dalla stampa nel 2005 quando Singh critic\u00f2 la cantante Katie Melua a causa dei versi imprecisi sulla dimensione dell'universo nella canzone \"Nine Million Bicycles\" e propose una correzione. Il programma radio della BBC \"Today\" riun\u00ec Melua e Singh per far registrare a Melua una scherzosa versione con il testo \"riveduto e corretto\" da Singh.\nHa polemizzato, questa volta in maniera pi\u00f9 seria, anche con l'illusionista Derren Brown, soprattutto all'inizio della carriera di quest'ultimo, accusandolo di presentare i trucchi del mentalismo come fossero effetti di una vera manipolazione psicologica e/o ipnosi."}
{"id": "635857", "revid": "1711941", "url": "https://it.wikipedia.org/wiki?curid=635857", "title": "Olw\u00eb", "text": ""}
{"id": "635860", "revid": "125373554", "url": "https://it.wikipedia.org/wiki?curid=635860", "title": "Nessuno (Articolo 31)", "text": "Nessuno \u00e8 il quarto album in studio del gruppo musicale italiano Articolo 31, pubblicato il 14 maggio 1998 dalla Best Sound.\nDescrizione.\nIl disco contiene varie collaborazioni, tra cui Space One, Rosana e Thema. Il primo singolo estratto \u00e8 stato \"La fidanzata\", presentato per la prima volta dal vivo al Festivalbar 1998.\nNel 2012 l'album \u00e8 stato ristampato in CD nella collana \"Tutta scena\" di TV Sorrisi e Canzoni, con l'aggiunta di una traccia bonus."}
{"id": "635861", "revid": "984922", "url": "https://it.wikipedia.org/wiki?curid=635861", "title": "Cantone di Dampierre", "text": "Il Cantone di Dampierre era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635862", "revid": "984922", "url": "https://it.wikipedia.org/wiki?curid=635862", "title": "Cantone di Dole-Nord-Est", "text": "Il Cantone di Dole-Nord-Est era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Dole e i comuni di:"}
{"id": "635865", "revid": "1632387", "url": "https://it.wikipedia.org/wiki?curid=635865", "title": "Poisonblack", "text": "I Poisonblack sono stati una band gothic metal formata in Finlandia nel 2000. La band \u00e8 stata formata da Ville Laihiala, ex componente dei Sentenced, ed \u00e8 stata sotto contratto con la Century Media. Il primo album, \"Escapexstacy\", \u00e8 stato pubblicato nel febbraio 2003, \"Lust Stained Despair\", il secondo, nel 2006. Il terzo album \"A Dead Heavy Day\" \u00e8 stato pubblicato in Finlandia nell'agosto del 2008, mentre nel resto dell'Europa \u00e8 uscito a settembre dello stesso anno. A marzo 2010 \u00e8 uscito \"Of Rust And Bones\", loro quarto album.\nIl 16 novembre 2010 la band ha annunciato che il chitarrista Janne Markus ha lasciato la band, sostituito dal session player Antti Leivisk\u00e4 per il tour in corso.\nNel 2011 \u00e8 uscito il quinto album \"Drive\" e nel 2013 il sesto e ultimo, \"Lyijy\".\nIl 23 agosto 2015 il cantante Ville Laihiala ha pubblicato un comunicato sulla pagina Facebook della band e sul sito ufficiale, annunciando lo scioglimento della band."}
{"id": "635867", "revid": "984922", "url": "https://it.wikipedia.org/wiki?curid=635867", "title": "Cantone di Dole-Sud-Ovest", "text": "Il Cantone di Dole-Sud-Ovest era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Dole e i comuni di:"}
{"id": "635868", "revid": "984922", "url": "https://it.wikipedia.org/wiki?curid=635868", "title": "Cantone di Gendrey", "text": "Il Cantone di Gendrey era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635869", "revid": "984922", "url": "https://it.wikipedia.org/wiki?curid=635869", "title": "Cantone di Montbarrey", "text": "Il Cantone di Montbarrey era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635870", "revid": "984922", "url": "https://it.wikipedia.org/wiki?curid=635870", "title": "Cantone di Montmirey-le-Ch\u00e2teau", "text": "Il Cantone di Montmirey-le-Ch\u00e2teau era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635872", "revid": "984922", "url": "https://it.wikipedia.org/wiki?curid=635872", "title": "Cantone di Rochefort-sur-Nenon", "text": "Il Cantone di Rochefort-sur-Nenon era una divisione amministrativa dell'Arrondissement di Dole.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "635874", "revid": "599013", "url": "https://it.wikipedia.org/wiki?curid=635874", "title": "Garry McCoy", "text": "Carriera.\nEsordisce nel motomondiale nel 1992 in classe 125 con la Rotax, ottenendo nei tre gran premi ai quali prende parte solo ritiri. L'anno successivo \u00e8 pilota titolare con una Aprilia RS 125 R privata, con la quale ottiene 25 punti a fine stagione. La stagione 1994 lo vede in sella ad una Yamaha, con la quale ottiene 56 punti e due terzi posti (in Australia ed in Austria). La stagione successiva lo vede in sella ad una Honda, con la quale riporta la prima vittoria in carriera nel GP della Malesia, caratterizzato da una pioggia torrenziale, tanto che la direzione gara interrompe la corsa ed assegna il punteggio dimezzato. Venne per\u00f2 licenziato dopo 4 gare, a causa di una lite con i vertici del team. Nel 1996 torna nuovamente all'Aprilia, con la quale corre anche nel 1997; nel 1996 vince nuovamente un GP (quello d'Australia).\nLa stagione 1997 \u00e8 migliore come punti totalizzati rispetto a quella precedente, sebbene non vinca alcun GP. Nel 1998 decide di passare in classe 500 ai comandi di una Honda NSR 500 V2 bicilindrica del team Shell Advance Racing. L'anno successivo, sostituendo l'infortunato neozelandese Simon Crafar, passa alla Yamaha YZR 500 del team Red Bull Yamaha WCM, con il quale l'australiano, sempre nello stesso anno, ottiene un terzo posto a Valencia. Il 2000, sempre col team WCM, inizia con una vittoria in Sud Africa ed un terzo posto a Sepang che lo pongono addirittura in lotta per il mondiale. Complice qualche caduta e qualche risultato deludente le aspettative si ridimensionano a met\u00e0 campionato, ma ottiene altre due vittorie all'Estoril e a Valencia ed a fine anno \u00e8 quinto, con 161 punti totali.\nIl 2001 inizia con un secondo posto a Suzuka alle spalle di Valentino Rossi, tuttavia \u00e8 costretto a saltare alcuni GP a causa di un infortunio. Rientra in occasione del GP di Germania ed in seguito ottiene altri due terzi posti in Portogallo e Malaysia. Il 2002 inizia con un infortunio nei test invernali, in pi\u00f9 la Yamaha non gli affida la moto a quattro tempi M1, pi\u00f9 veloce della vecchia 500 due tempi, in pi\u00f9 si aggiunge un altro infortunio che non gli permette di prendere parte a quattro Gran Premi.\nLa stagione successiva passa alla Kawasaki ZX-RR in MotoGP, l'unica gara di rilievo \u00e8 in Francia sotto la pioggia, dove ottiene un nono posto.\nNel 2004 passa al campionato mondiale Superbike, correndo in sella ad una Ducati 999 RS del team XEROX Ducati - Nortel Networks, con la quale ottiene una vittoria nella seconda gara del GP d'Australia, e piazzandosi al 6\u00ba posto finale. Nello stesso anno partecipa anche agli ultimi tre Gran Premi del motomondiale con l'Aprilia RS Cube del team MS Aprilia Racing al posto del britannico Shane Byrne, non ottenendo per\u00f2 punti.\nNel 2005 resta nel mondiale Superbike, passando al team Foggy Petronas Racing con una Petronas FP1, con la quale non riesce ad ottenere molti risultati a punti. Rimane cos\u00ec inattivo per molti mesi, sino a che Mario Illien (direttore della Ilmor) lo convoca per sviluppare la nuova X3, di 800 centimetri cubici, progettata per correre nella classe MotoGP. Proprio con l'australiano la nuova moto fa il suo esordio nel finale del 2006 e, grazie a due quindicesimi posti in Portogallo e a Valencia, diventa la prima moto di 800\u00a0cm\u00b3 ad ottenere dei punti iridati.\nNel 2008 partecipa al campionato mondiale Supersport con una Triumph 675 del team Triumph - SC, ottenendo come miglior risultato un sesto posto nella gara di casa.\nNel 2009 partecipa nuovamente al mondiale Supersport sempre con una Triumph Daytona 675 ma passando al team ParkinGO Triumph BE1. Il 28 giugno 2009 ottiene, in occasione della gara svoltasi sul circuito di Donington Park e valido come nona prova del campionato, il primo storico podio per la Triumph, piazzandosi terzo dietro alla Kawasaki ZX-6R di Joan Lascorz ed alla Yamaha YZF R6 del vincitore Cal Crutchlow. Giunge sul gradino pi\u00f9 basso del podio anche nell'ultima gara in Portogallo, chiudendo la stagione all'ottavo posto in classifica."}
{"id": "635879", "revid": "180559", "url": "https://it.wikipedia.org/wiki?curid=635879", "title": "Carla Urban", "text": "Biografia.\nDebutta nel 1976 come conduttrice di programmi televisivi e successivamente radiofonici RAI, tra cui \"Blitz\" (ideato da Giovanni Minoli), \"Agricoltura domani\", \"Che fai mangi?\" con il critico gastronomico Edoardo Raspelli e la giornalista Anna Bartolini. Dal 1979 \u00e8 anche autrice.\nA partire dal 1988 su TeleMontecarlo \u00e8 il volto del fortunato contenitore pomeridiano \"TV Donna\": attualit\u00e0, servizi, ospiti in studio, rubriche a cura di Alberto Bevilacqua, Barbara Alberti, Irene Bignardi, Maria Rita Parsi, la sessuologa Jole Baldaro Verde e altri. Nel 1994-1995 ha curato il rotocalco di attualit\u00e0 \"Chiamala tv\": fra gli ospiti fissi il pediatra Italo Farnetani e la pneumologa-omeopata Maria Luisa Agneni.\nIn seguito Urban \u00e8 passata prima a Mediaset per un ciclo di trasmissioni sulla macchina della verit\u00e0, dal titolo \"Colpevole o innocente\" e poi a Stream TV, dove ha realizzato una serie di reportage per Canale Viaggi. Nel 2004 ha scritto la biografia di Paola Di Mauro per l'editore Luigi Veronelli.\nDal 2000 si occupa di telefotogiornalismo, nell'Altovicentino. Nel 2007 ha ideato e diretto il documentario \"Gran belle storie\" (finanziamento Regione Veneto) dedicato ai custodi del paesaggio. Dal 2004 collabora con l'Universit\u00e0 di Padova (Facolt\u00e0 di Scienza della Formazione: seminari in ambito di Sociologia dei Processi Culturali). Ha pubblicato \"Val Leogra - alla scoperta di sapori e luoghi tra le pieghe dei monti e il piano\" (2008) e \"Il Maiale nella Tradizione Vicentina oggi\" (2010), entrambi con edizioni Terra Ferma (PD). Collabora con Associazione Artigiani Commercio e Industria di Vicenza, come conduttrice e consulente di comunicazione, e con ASCOM di Schio, come redattrice e fotografa per la rivista Marco Polo. Ha dato vita nel 2000 ad \"Urban Koala\", studio di azioni per la buona qualit\u00e0 della vita urbana (difesa e segnalazione belle realt\u00e0 italiane)."}
{"id": "635880", "revid": "105966761", "url": "https://it.wikipedia.org/wiki?curid=635880", "title": "Ping flood", "text": "Il ping flood \u00e8 un semplice attacco di tipo denial of service dove l'utente malevolo sommerge il sistema oggetto dell'attacco per mezzo di pacchetti ICMP Echo Request (ping). Ha successo soltanto se l'utente che compie l'attacco dispone di molta pi\u00f9 banda rispetto al sistema attaccato (per esempio un attacco eseguito con una linea ADSL verso un sistema collegato con un modem dial-up). Colui che compie l'attacco spera che il sistema risponda con pacchetti ICMP Echo Reply, consumando quindi banda in uscita, oltre a quella gi\u00e0 utilizzata per i pacchetti in arrivo.\nDifesa.\nPer ridurre gli effetti di un ping flood, \u00e8 possibile utilizzare un firewall per filtrare i pacchetti ICMP Echo Request in ingresso. Ci\u00f2 permette al computer di evitare l'invio di pacchetti ICMP Echo Reply, realizzando due obiettivi.\nTuttavia, questo tipo di filtro previene anche la misurazione della latenza da parte di utenti legittimati a farlo. Una soluzione di compromesso pu\u00f2 essere quella di filtrare solo i pacchetti ICMP Echo Request pi\u00f9 grandi.\nSi noti che non si pu\u00f2 considerare affidabile l'indirizzo IP sorgente dei pacchetti, dal momento che questo pu\u00f2 essere facilmente falsificato (vedi spoofing) per far s\u00ec che appaia come proveniente da un altro indirizzo IP. Ciascun pacchetto pu\u00f2 inoltre essere falsificato e contenere un indirizzo IP generato a caso."}
{"id": "635882", "revid": "226458", "url": "https://it.wikipedia.org/wiki?curid=635882", "title": "Tutoraggio", "text": "Il tutoraggio \u00e8 un regime fiscale agevolato, stabilito dall'ordinamento legislativo italiano, dedicato a coloro che iniziano una nuova attivit\u00e0 imprenditoriale o di lavoro autonomo (art. 13 della legge n. 388 del 23/12/2000) e a quei contribuenti che svolgono attivit\u00e0 cosiddette marginali (art. 14 della legge n. 388 del 23/12/2000)."}
{"id": "635889", "revid": "991694", "url": "https://it.wikipedia.org/wiki?curid=635889", "title": "Sparzio spinoso", "text": ""}
{"id": "635890", "revid": "11557", "url": "https://it.wikipedia.org/wiki?curid=635890", "title": "Hassidismo", "text": ""}
{"id": "635898", "revid": "287204", "url": "https://it.wikipedia.org/wiki?curid=635898", "title": "Zucco", "text": ""}
{"id": "635899", "revid": "181699", "url": "https://it.wikipedia.org/wiki?curid=635899", "title": "Comitato di Kom\u00e1rom", "text": "Il comitato di Kom\u00e1rom (in ungherese \"Kom\u00e1rom v\u00e1rmegye\", in slovacco \"Kom\u00e1r\u0148ansk\u00e1 \u017eupa\", in tedesco \"Komitat Komorn\", in latino \"Comitatus Comaromiensis\") \u00e8 stato un antico comitato del Regno d'Ungheria, oggi diviso tra l'Ungheria settentrionale e la Slovacchia meridionale. Capoluogo del comitato era l'omonima citt\u00e0 di Kom\u00e1rno (in ungherese Kom\u00e1rom).\nGeografia fisica.\nIl comitato di Kom\u00e1rom confinava con gli altri comitati di Gy\u0151r, Pozsony, Nitra, Bars, Esztergom, Pest-Pilis-Solt-Kiskun, Albareale e Veszpr\u00e9m). Geograficamente il territorio era quasi totalmente pianeggiante ed attraversato dai fiumi V\u00e1g e Danubio; comprendeva la parte orientale del Csall\u00f3k\u00f6z (grande isola fluviale nota oggi col nome slovacco di \"\u017ditn\u00fd ostrov\").\nStoria.\nIn seguito al Trattato del Trianon (1920) la parte del comitato situata a nord del Danubio (incluso il centro storico del capoluogo Kom\u00e1rom) venne assegnata alla neocostituita Cecoslovacchia. La parte residuale del comitato, come della stessa citt\u00e0 capoluogo, invece venne fusa con quel che rimaneva del comitato di Esztergom a formare il nuovo comitato di Kom\u00e1rom-Esztergom.\nDurante la Seconda guerra mondiale, la parte cecoslovacca del territorio fu occupata dall'Ungheria per effetto del Primo Arbitrato di Vienna; venne cos\u00ec restaurato l'antico comitato, con l'aggiunta di gran parte dello Csall\u00f3k\u00f6z. Nel secondo dopoguerra vennero ristabiliti i confini del trattato del Trianon e la parte ungherese del comitato ritorn\u00f2 a chiamarsi \"provincia di Kom\u00e1rom\" (rinominata dal 1992 in provincia di Kom\u00e1rom-Esztergom).\nLa parte slovacca del comitato appartiene oggi alla regione di Nitra (distretto di Kom\u00e1rno)."}
{"id": "635902", "revid": "125869183", "url": "https://it.wikipedia.org/wiki?curid=635902", "title": "Ilmor Engineering", "text": "La Ilmor \u00e8 una azienda inglese fondata nel novembre del 1983 da Mario Illien e Paul Morgan. Ha rapidamente raggiunto il successo nella gara di CART per poi passare alle competizioni di Formula 1 nei primi anni 1990 equipaggiando le vetture Leyton House e Pacific Racing, e culminati nella vittoria di due titoli mondiali con la McLaren nel 1998 e 1999, equipaggiate con i motori Mercedes progettati dalla Ilmor.\nNelle competizioni.\nNel 2001, la casa motoristica inizia lo sviluppo sul motore GM IRL, e successivamente una collaborazione con la giapponese Honda. Nel maggio dello stesso anno Paul Morgan, uno dei fondatori, muore in un incidente. Il team che lavora al progetto \u00e8 denominato Special Projects Group, e domina le due successive stagioni della formula Indy Racing League.\nAlla fine del 2002 la Mercedes-Benz decise di rilevare la Ilmor, ribattezzando la societ\u00e0 in Mercedes--Benz High Performance Engines Ltd. Nel 2005 Illien acquist\u00f2 la parte SPG del progetto in collaborazione con Roger Penske, facendo nascere una nuova Ilmor, diretta da Steve Miller, ingegnere con una storia quindicinale di successi nelle gare statunitensi.\nLa societ\u00e0, intenzionata a partecipare alla stagione 2007 della MotoGP, realizz\u00f2 un prototipo, l'X3, mosso da un motore V4 da 800\u00a0cm\u00b3 dotato di un innovativo sistema di distribuzione a valvole pneumatiche, portato in gara dal pilota Garry McCoy durante le ultime 2 gare della stagione 2006. Il progetto ebbe vita breve e, dopo aver svolto i test invernali e la gara inaugurale in Qatar, con Jeremy McWilliams ed Andrew Pitt come piloti, la Ilmor decise di abbandonare per mancanza di quattrini.\nIlmor Engineering.\nLa societ\u00e0 lavora sui campi dello sviluppo con la divisione Ilmor Engineering con sede a Plymouth (Michigan), fondata nel 1990 per agevolare la produzione del motore Chevrolet 265A Indy Car richiesto dai clienti dell'azienda. Questa divisione si occupa della produzione dei motori ma anche della costruzione di componentistica miniaturizzata e di alta qualit\u00e0, servizio di supporto per sviluppo di macchine di serie con elevate prestazioni, ed infine anche della parte sportiva: oltre 160 vittorie in Formula Indy\nIlmor Marine Engines.\nAvviata nel 2004, la Ilmor Marine Engines \u00e8 una sussidiaria della Ilmor Engineering Inc. che realizza e supporta una linea di motori marini disegnati specificatamente per le situazioni estreme delle gare off-shore."}
{"id": "635904", "revid": "37568", "url": "https://it.wikipedia.org/wiki?curid=635904", "title": "Guph", "text": ""}
{"id": "635905", "revid": "46291", "url": "https://it.wikipedia.org/wiki?curid=635905", "title": "Calicotome villosa", "text": "Lo sparzio villoso (\"Calicotome villosa\" ) \u00e8 una pianta arbustiva della famiglia delle Fabaceae, tipica degli ambienti di gariga e macchia mediterranea.\nDescrizione.\n\u00c8 una pianta a portamento arbustivo che pu\u00f2 crescere sino a 1\u20132 m di altezza.\nHa rami spinescenti e foglioline trifogliate.\nI fiori sono di colore giallo e riuniti in fascetti\nI frutti sono legumi larghi 5\u20136\u00a0mm e lunghi 30\u00a0mm, con due spigoli a forma di ali sull'orlo inferiore.\nDistribuzione e habitat.\n\u00c8 una specie tipica di gariga e macchia mediterranea, dove si consocia con lentisco, olivastro e fillirea."}
{"id": "635918", "revid": "81646", "url": "https://it.wikipedia.org/wiki?curid=635918", "title": "Tossine", "text": ""}
{"id": "635919", "revid": "34119", "url": "https://it.wikipedia.org/wiki?curid=635919", "title": "Guf", "text": ""}
{"id": "635922", "revid": "713168", "url": "https://it.wikipedia.org/wiki?curid=635922", "title": "Generali bizantini", "text": "I Generali bizantini furono molto importanti nella Bisanzio, ed andarono susseguendosi nel tempo, specialmente con la crescita dell'Impero bizantino. Assetati di potere, molti di loro tentarono di usurpare il trono: alcuni riuscirono nell'intento, altri no, e il prezzo di solito pagato da chi falliva era la testa.\nLa figura del generale, all'interno del sistema bizantino, \u00e8 assimilabile a quella dello strategos, ovvero colui che governava un thema; poi ci furono anche i Generalissimi che, nei primi secoli dell'impero, avevano il nome di magister militum.\nI Generalissimi governavano l'esercito bizantino: uno preposto alla guida delle province orientali di Costantinopoli; un altro di quelle occidentali."}
{"id": "635926", "revid": "1222", "url": "https://it.wikipedia.org/wiki?curid=635926", "title": "Attinopterigi", "text": ""}
{"id": "635928", "revid": "1543377", "url": "https://it.wikipedia.org/wiki?curid=635928", "title": "Nazionale di calcio di Guam", "text": "La nazionale di calcio di Guam \u00e8 la squadra nazionale di Guam, posta sotto l'egida della \"Guam Football Association\" ed affiliata all'AFC. \u00c8 una delle nazionali pi\u00f9 deboli al mondo, avendo vinto la sua prima partita contro un'altra squadra appartenente alla FIFA l'11 marzo 2009 contro la Mongolia 1-0. Nelle prime dieci partite di tornei non amichevoli ottenne 10 sconfitte, con 2 reti all'attivo e 105 al passivo.\nFondata nel 1975, si \u00e8 aggregata alla FIFA nel 1996. Occupa la 206\u00aa posizione in classifica.\nStoria.\nLa nazionale di Guam fu creata nel 1975 ed \u00e8 entrata a far parte della FIFA nel 1996. \u00c8 una delle pi\u00f9 piccole federazioni affiliate alla FIFA in termini di popolazione e superficie. Ha partecipato alle qualificazioni ai mondiali in due occasioni. Tuttavia, Guam \u00e8 stato eliminato al primo turno nelle qualifiche asiatiche per il dopo aver perso contro l' e il , ed \u00e8 stato eliminato al secondo turno delle qualificazioni al .\nIn tempi recenti, Guam ha riscosso successo superando il turno preliminare della Coppa dell'Asia orientale e qualificandosi per le semifinali nel 2012, 2013 e 2014. Nel 2016, Guam si \u00e8 automaticamente qualificato per la semifinale sulla base della sua posizione nel ranking FIFA. Guam \u00e8 arrivato al terzo posto su quattro squadre del gruppo A delle qualificazioni per la AFC Challenge Cup 2014, concludendo il girone con una vittoria per 3-0 su , vincendo per la prima volta nella sua storia contro il suo rivale regionale. Durante il programma delle partite internazionali della FIFA di novembre 2013, Guam ha battuto la 2-0 e ha pareggiato con il 1-1. Entrambe queste amichevoli sono state giocate negli stadi nazionali degli avversari.\nL'11 giugno 2015, durante le qualificazioni ai Mondiali 2018, dove la nazionale venne inserita nel gruppo D, Guam ha ottenuto la sua prima vittoria nelle qualificazione ai mondiali battendo il per 1-0. \u00c8 stata la prima volta che Guam ha ospitato le qualificazioni per i mondiali sul proprio territorio. Pochi giorni dopo, Guam ha ospitato l' e ha vinto con un risultato di 2-1. La vittoria \u00e8 stata notevole considerando che nel ranking FIFA l'India si trova davanti di 33 punti, dal momento che la nazionale di Guam occupava la posizione 141, la sua popolazione \u00e8 di 1,4 miliardi di abitanti, e recentemente sono stati soprannominati i \"giganti addormentati del calcio\" dalla FIFA. Nelle qualificazioni al , Guam avanz\u00f2 al secondo turno con un risultato complessivo di 5-1 sul . Nel secondo turno perde tutte e otto le partite. Subisce 32 gol e ne segna solamente 2, contro le e contro le Maldive. Con una differenza reti di -30 ha la seconda peggior differenza reti del secondo turno.\nRosa attuale.\n\"Presenze, reti e numerazione aggiornate al 14 ottobre 2019.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "635932", "revid": "1543377", "url": "https://it.wikipedia.org/wiki?curid=635932", "title": "De arte venandi cum avibus", "text": "De arte venandi cum avibus (\"L'arte di cacciare con gli uccelli\") \u00e8 un trattato scritto dall'imperatore Federico II di Svevia sull'attivit\u00e0 venatoria. Il manoscritto conservato alla Biblioteca Vaticana (codice Pal. lat. 1071) \u00e8 la redazione pi\u00f9 nota per le illustrazioni, ma contiene solo i primi due libri: si tratta di un codice di 111 fogli di pergamena di dimensioni pari approssimativamente a cm 24,5 x 36 commissionata a Napoli dal figlio di Federico, Manfredi, re di Sicilia, intorno al 1260. Un altro manoscritto, redatto a cura di un altro figlio dell'imperatore, re Enzo, durante la sua detenzione a Bologna, si conserva nella Biblioteca Universitaria di Bologna (Lat. 717) e contiene sei libri, quindi un'edizione pi\u00f9 estesa, ma non necessariamente completa del trattato.\nContenuto.\nL'opera consiste in un trattato di falconeria, cio\u00e8 sui sistemi di allevamento, addestramento e impiego di uccelli rapaci (propriamente falchi) nella caccia (soprattutto ad altri uccelli, tutti accuratamente descritti nell'opera). \nNella genesi dell'opera ebbero una notevole importanza precedenti trattati di cui Federico II aveva disponibilit\u00e0, come il \"De arte bersandi\" di Guicennas e il \"De scientia venandi per aves\" (il cosiddetto \"Moamyn latino\"), traduzione di un testo arabo effettuata dal siriano Teodoro di Antiochia (\"Maestro Teodoro\"), su richiesta di Federico.\nL'opera ha dichiarati scopi manualistici ed \u00e8 divisa in sei libri: \nNell'esemplare della Vaticana, pur ridotta ai primi due libri, sono presenti oltre 500 immagini di uccelli (che descrivono circa 80 specie animali) eseguite con sorprendente precisione. Va notata la cura nella scelta dei colori del piumaggio e il dettaglio delle particolarit\u00e0 anatomiche, frutto evidentemente di attente osservazioni. La decorazione \u00e8 composta dalle illustrazioni a colori degli uccelli e dei falconieri, dalle iniziali dei capitoli decorate, tradizionalmente in rosso e azzurro alternativamente, e dai titoli dei capitoli rubricati. Non tutto \u00e8 stato portato a termine: in particolare le iniziali decorate si interrompono al f. 36 mentre ai ff. 94-100 le immagini non sono state colorate.\nUn altro trattato di falconeria di Federico II.\nPer lungo tempo si \u00e8 ritenuto che un \"originale\" del \"De arte venandi cum avibus\" fosse tra le cose che l'imperatore perse al momento della disfatta di Vittoria: il prezioso codice miniato sarebbe stato consegnato a Carlo I d'Angi\u00f2 dal mercante milanese \"Bottaius\" e poi si disperse. \n\u00c8 stato recentemente ipotizzato che questo \"Falkenbuch\" non fosse in realt\u00e0 il trattato federiciano ma un assemblaggio, curato dallo stesso Federico, di varie opere, tra cui la traduzione in latino del Moamyn, il \"De arte bersandi\" di Guicennas e due trattati di ambiente normanno-siculo, il \"Dancus rex\" e il \"Guillelmus falconarius\". \nQuesta ipotesi sarebbe suffragata dall'esistenza di un testimone, seppure in copia tarda, del manoscritto federiciano perduto: infatti il codice \"ms. Lat.\" 368 (1459) conservato al Mus\u00e9e Cond\u00e9 di Chantilly, nella variet\u00e0 dei temi trattati, sembra corrispondere alla lettera alla descrizione che \"Bottatius\" fa del codice che propone in vendita al re angioino."}
{"id": "635934", "revid": "2060202", "url": "https://it.wikipedia.org/wiki?curid=635934", "title": "Alfred Jules Ayer", "text": "Ayer fu professore di filosofia della mente e logica (\"Philosophy of Mind and Logic\") all'University College London dal 1946 al 1959, quando divenne professore di Logica all'Universit\u00e0 di Oxford.\nFu nominato cavaliere nel 1970.\nBiografia.\nNasce in una famiglia assai facoltosa. La madre era un'olandese di origine ebraica, Reine Citro\u00ebn della casata che fond\u00f2 la Citro\u00ebn, mentre il padre Jules era un finanziere svizzero calvinista che lavorava per i Rothschild.\nAyer ricevette un'educazione umanistica all'Eton College e serv\u00ec nell'esercit\u00f2 britannico durante la seconda guerra mondiale, lavorando anche per l'intelligence. Era un noto donnaiolo e si spos\u00f2 quattro volte. Gli piaceva ballare e frequentava dei \"club\" a Londra. Era un tifoso del \"Tottenham Hotspur Football Club\" ed era conosciuto dagli altri tifosi come 'il professore'.\nEra amico di Isaiah Berlin.\nAyer era un ateo dichiarato, vicino al movimento umanista britannico. Fu socio onorario della \"Rationalist Association\" dal 1947 fino alla sua morte. Nel 1965 divenne il primo presidente dell\"'Agnostics' Adoption Society\" e nello stesso anno prese il posto di Julian Sorell Huxley come presidente della British Humanist Association, incarico che dur\u00f2 fino al 1970. Nel 1968 scrisse \"The Humanist Outlook\", una raccolta di saggi sul significato dell'umanesimo.\nIn varie occasioni tenne lezioni negli Stati Uniti, tra l'altro come \"visiting professor\" al Bard College nell'autunno del 1987. Ad una festa organizzata dallo stilista Fernando Sanchez, Ayer, allora settantasettenne, affront\u00f2 Mike Tyson che stava importunando Naomi Campbell. Quando Ayer gli chiese di lasciarla stare, il pugile gli rispose: \"Ma lo sai chi cazzo sono? Sono il campione mondiale di pesi massimi\"; al che Ayer replic\u00f2: \"Ed io sono Wykeham Professor emerito di logica. Siamo entrambi eccellenti nel nostro campo. Propongo di discuterne da uomini razionali\". Ayer e Tyson, appassionato di filosofia, allora iniziarono a conversare, mentre Naomi Campbell se la dette a gambe.\nPoco prima della sua morte, avvenuta nel 1989, ebbe una esperienza pre-morte, che alcuni erroneamente interpretarono come un allontanamento dal suo risaputo scetticismo. Di quest'esperienza Ayer disse \"ha leggermente indebolito la mia convinzione che la mia morte... sar\u00e0 la mia fine, nonostante io continui a sperare che lo sia\".\nTeoria.\nAyer \u00e8 probabilmente noto per il suo principio di verificazione del quale fornisce diverse formulazioni, cos\u00ec come presentato nel libro \"Linguaggio, Verit\u00e0, e Logica\" del 1936, secondo il quale una proposizione ha significato solo se ha un riscontro verificabile empirico, altrimenti essa deve considerarsi \"analitica\" se \u00e8 tautologica oppure \"metafisica\" (ovvero \"senza significato\") se non \u00e8 n\u00e9 empirica n\u00e9 analitica. Le uniche proposizioni dotate di senso sono relative all'empirico, queste non sono necessarie, sono ipotesi verificabili o falsificabili con l'esperienza. Le proposizioni matematiche e logiche a differenza di quelle precedenti, sono necessarie e non dicono nulla della realt\u00e0.\nLa metafisica \u00e8 considerata, analogamente agli esponenti del neopositivismo, priva di senso. Critica radicale \u00e8 rivolta anche all'etica tradizionale e alla teologia.\nImportante nel suo pensiero etico \u00e8 l'emotivismo: i giudizi morali sono espressione di sentimenti da parte di colui che li pronuncia, non sono portatori di verit\u00e0, son espressioni di emozione privi di senso. La filosofia ha un compito di tipo analitico ossia deve essere interpretazione del senso delle proposizioni, deve cercare di eliminare le possibili ambiguit\u00e0 presenti in queste traducendole in altre espressioni equivalenti senza dare privilegio a un tipo particolare di linguaggio."}
{"id": "635939", "revid": "23117", "url": "https://it.wikipedia.org/wiki?curid=635939", "title": "Pedro Manuel Torres", "text": ""}
{"id": "635942", "revid": "729019", "url": "https://it.wikipedia.org/wiki?curid=635942", "title": "CASPAR", "text": "Il progetto dell'Unione europea \"Conservazione, accesso e ricerca del sapere culturale, \nartistico e scientifico\" (CASPAR - acronimo di Cultural, Artistic, and Scientific knowledge for Preservation, Access and Retrieval), che nel 2006 ha ricevuto finanziamenti per 8,8 milioni di euro, mira allo sviluppo di una infrastruttura per la conservazione dei contenuti digitali basata su standard gi\u00e0 esistenti o in corso di affermazione. Uno degli obiettivi del progetto \u00e8 quello di estendere e validare lo standard OAIS (OAIS \u00e8 acronimo di Open Archival Information System, standard ISO:14721:2003)."}
{"id": "635945", "revid": "117873835", "url": "https://it.wikipedia.org/wiki?curid=635945", "title": "Giovanni Pindemonte", "text": "Biografia.\nFratello maggiore di Ippolito Pindemonte, fu esule in Francia per la sua adesione alle idee rivoluzionarie. Dal 1802 ricopr\u00ec incarichi nella Repubblica Italiana.\nAutore di poesie politiche (\"La Repubblica Cisalpina\" del 1797 e \"Le ombre napoletane\" del 1803), scrisse inoltre 12 tragedie a sfondo storico, di ispirazione alfieriana, caratterizzate dal gusto per il patetico (\"I baccanali\", del 1788 e \"Cincinnato\" del 1803).\nMassone, fu membro della loggia veneziana di \"Saint-Jean de la Fid\u00e9lit\u00e9\", dove figura come Compagno (secondo grado) sulla lista dei membri del 1784, loggia perquisita e chiusa dagli inquisitori il 7 maggio 1785. "}
{"id": "635946", "revid": "118161273", "url": "https://it.wikipedia.org/wiki?curid=635946", "title": "Open Archival Information System", "text": "L'Open Archival Information System (OAIS) \u00e8 un modello concettuale per la gestione, l'archiviazione e la conservazione a lungo termine dei documenti digitali. Sviluppato dal Consultative Committee for Space Data Systems e pubblicato per la prima volta nel 2002, l'OAIS \u00e8 stato inizialmente registrato nel 2003 come standard ISO 14721:2003 e successivamente aggiornato nel 2012 con la versione ISO 14721:2012.\nIl modello OAIS costituisce un riferimento che delinea le funzioni, le responsabilit\u00e0 e l'organizzazione di un sistema che vorrebbe preservare le informazioni (in particolare i dati digitali) nel lungo periodo, per garantirne l'accesso a una comunit\u00e0 di utenti identificati. Per \"lungo periodo\" s'intende un arco temporale sufficientemente lungo da essere soggetto all'impatto degli sviluppi tecnologici futuri.\nL'infrastruttura del progetto di ricerca CASPAR, cofinanziato dall'Unione europea, si basa sullo standard OAIS.\nDescrizione.\nLo standard OAIS \u00e8 costituito essenzialmente da un glossario e da una definizione dei concetti principali, delle responsabilit\u00e0 legate alla costituzione di un archivio OAIS, di due modelli dettagliati (modello funzionale e modello informativo) e delle prospettive di sostenibilit\u00e0 e interoperabilit\u00e0 tra archivi OAIS.\nIl modello OAIS propone una vista d'insieme logica e coerente del problema dell'archiviazione digitale. Esso non fornisce alcuna specifica tecnica, ma piuttosto offre un vocabolario e un quadro teorico per considerare diversi casi di questa archiviazione. La terminologia in esso proposta mira a mantenere il modello a un livello generale di astrazione, indipendente da ogni particolare applicazione e da ogni specifico ambiente professionale. Lo standard pu\u00f2 quindi essere utilizzato da istituzioni di diverso genere: grandi biblioteche nazionali, istituzioni scientifiche o archivistiche o persino industrie che devono conservare grandi quantit\u00e0 di informazioni digitali a lungo termine. Questa terminologia neutra ha come scopo quello di facilitare gli scambi tra i diversi attori coinvolti nel processo di archiviazione elettronica, tra cui l'archivio, qui inteso come sistema informativo per l\u2019archiviazione. Quest'ultimo \u00e8 definito come un'organizzazione responsabile della conservazione delle informazioni per consentire a una comunit\u00e0 di riferimento (\"designated community\") di accedervi e utilizzarle. Le principali responsabilit\u00e0 relative all'archivio sono le seguenti:\nQueste responsabilit\u00e0 includono quelle degli archivi cartacei tradizionali, ma le integrano, dati i maggiori rischi di perdere l'intelligibilit\u00e0 delle informazioni quando sono in formato digitale.\nAmbiente.\nL'ambiente di un sistema OAIS \u00e8 costituito dallo scambio di informazioni tra 3 soggetti: produttori, utenti e responsabilli.\nModello funzionale.\nIl modello OAIS definisce il funzionamento dell'archivio, ovvero le 6 entit\u00e0 funzionali e il modo in cui esse interagiscono tra loro. Queste entit\u00e0 sono essenziali per garantire la conservazione delle informazioni dal momento in cui vengono prese in carico prima di essere versate nell'archivio fino alla loro trasmissione alla comunit\u00e0 degli utenti. Tali entit\u00e0 sono:\nModello informativo.\nIl modello informativo definisce il contenuto dei pacchetti informativi, cio\u00e8 la composizione degli oggetti destinati a essere preservati, nonch\u00e9 tutte le informazioni necessarie a garantire tale conservazione. \nUn pacchetto informativo contiene le informazioni da archiviare, conservare o comunicare agli utenti. Il pacchetto informativo contiene sempre l'oggetto che si vuole conservare e i metadati necessari per la sua conservazione. Questi metadati includono, in particolare, le informazioni che consentono una rappresentazione informatica completa e minimale dell'oggetto (struttura, tipo di dati, ecc.), nonch\u00e9 le informazioni utilizzate per la conservazione di tale rappresentazione. In pratica, i metadati identificano l'oggetto, descrivono il suo ciclo di vita nell'archivio OAIS e ne garantiscono l'integrit\u00e0.\nEsistono tre tipi di pacchetto informativo, stabiliti in diverse fasi dell'archivio e non necessariamente identici:\nQuesta idea di pacchetto permette di dare una realt\u00e0 concettuale a ci\u00f2 che l'archivio dovrebbe realmente conservare. Gli schemi di struttura dei metadati utilizzati per descrivere gli archivi sono fondamentalmente una combinazione di METS (organizzazione dell'archivio) e (contenuto degli oggetti nell'archivio)."}
{"id": "635947", "revid": "129019", "url": "https://it.wikipedia.org/wiki?curid=635947", "title": "Elah Dufour", "text": "Elah Dufour S.p.A. \u00e8 un'azienda alimentare italiana specializzata in prodotti dolciari.\nStoria.\nIl Gruppo nasce nel 1982 su iniziativa dell'imprenditore genovese Flavio Repetto, nominato Cavaliere del Lavoro nel 1985, che inizialmente raggruppa tre marchi storici del nord-ovest italiano attivi nell'industria dolciaria:\nAd essi si aggiunge nel 1999 Baratti &amp; Milano, marchio fondato nel 1858 a Torino da Ferdinando Baratti e Edoardo Milano.\nArticolazione.\nPur operando all'interno dello stesso gruppo, ogni marchio controllato da Elah-Dufour mantiene una propria specializzazione e filosofia di produzione:\nIl gruppo possiede e opera in tre stabilimenti, a Novi Ligure, Bra e Sassello.\nAzionariato.\nNel 2017 nella compagine azionaria del gruppo Elah Dufour entra, con una quota del 10%, la Ermenegildo Zegna, che esprime Gildo Zegna come delegato nel consiglio d'amministrazione. Tra gli azionisti del gruppo dolciario rientra anche Fenera Holding, retta da Lucio Zanon di Valgiurata."}
{"id": "635955", "revid": "64833", "url": "https://it.wikipedia.org/wiki?curid=635955", "title": "Alfred Ayer", "text": ""}
{"id": "635956", "revid": "110594993", "url": "https://it.wikipedia.org/wiki?curid=635956", "title": "Lee Smolin", "text": "Biografia.\nTra i suoi interessi principali vi sono la cosmologia, la teoria delle particelle elementari, i fondamenti della meccanica quantistica e la biologia teorica. Le sue riflessioni hanno assunto spesso spessore filosofico in direzione di un pluralismo ontologico.\nAttualmente (2006) \u00e8 professore di fisica presso l'Universit\u00e0 di Waterloo. \u00c8 stato tra i fondatori del Perimeter Institute for Theoretical Physics (Waterloo, Ontario).\nPresso il grande pubblico \u00e8 noto come autore di \"The Life of the Cosmos\", \"Three Roads to Quantum Gravity\", e di \"The Trouble with Physics\". In particolare, in quest'ultimo libro tradotto anche in Italia (\"L'Universo senza Stringhe\") pone serie questioni sulla opportunit\u00e0 di insistere su una sola linea di ricerca, appunto la teoria delle stringhe, trascurando alternative ugualmente valide. Gli argomenti di Smolin si estendono anche alla contestazione dei meccanismi accademici di selezione delle ricerche da finanziare, che non consentono ai talenti pi\u00f9 \"visionari\" di emergere con proposte veramente innovative.\nLee Smolin \u00e8 ateo, e in \"La vita del cosmo\" discute il suo modello di selezione naturale cosmologica. Nello stesso libro Lee Smolin esprime il suo ateismo spinoziano: "}
{"id": "635957", "revid": "6923", "url": "https://it.wikipedia.org/wiki?curid=635957", "title": "Nazionale di calcio della Cambogia", "text": "La nazionale di calcio della Cambogia (in cambogiano \u1780\u17d2\u179a\u17bb\u1798\u1794\u17b6\u179b\u17cb\u1791\u17b6\u178f\u17cb\u1787\u1798\u17d2\u179a\u17be\u179f\u1787\u17b6\u178f\u17b7\u1780\u1798\u17d2\u1796\u17bb\u1787\u17b6) \u00e8 la rappresentativa calcistica della Cambogia, posta sotto l'egida della Football Federation of Cambodia ed affiliata all'Asian Football Confederation (AFC).\nLa nazionale fu costituita nel 1933 ed entr\u00f2 a far parte della FIFA nel 1953. Dal 1970 al 1975 era nota come nazionale di calcio della Repubblica di Khmer. In questo periodo riusc\u00ec ad arrivare quarta nell'edizione del 1972 della Coppa d'Asia. Tra i nazionali cambogiani di rilievo vi \u00e8 Hok Sochetra, considerato negli anni '90 uno dei migliori attaccanti del Sud-Est asiatico insieme al thailandese Kiatisuk Senamuang.\nNella classifica mondiale della FIFA, istituita nell'agosto 1993, la Cambogia ha ottenuto quale miglior piazzamento il 153\u00ba posto nel marzo 2011, mentre il peggiore \u00e8 il 198\u00ba posto del agosto 2014. Occupa attualmente il 174\u00ba posto.\nStoria.\nAnni '70.\nNell'epoca in cui il paese si chiamava Repubblica di Khmer, la nazionale fu una delle migliori dell'Asia. Qualificatasi per le semifinali della Coppa d'Asia 1972, fu sconfitta ed eliminata dall' e dalla nella finale per il terzo posto, ottenendo la quarta piazza.\n1990-2010.\nDopo decenni segnati dalla guerra, dal genocidio dei Khmer rossi e dall'invasione vietnamita che rovesci\u00f2 il regime dei Khmer rossi, il calcio in Cambogia torn\u00f2 a essere praticato solo nel 1993. Il primo torneo ufficiale disputato dalla nuova nazionale fu la Tiger Cup 1996, in cui fu sconfitta da , , e .\nNegli anni a venire i risultati della squadra non migliorarono, ma il calcio cambogiano produsse un talento di rilievo, Hok Sochetra.\n2010-oggi.\nCon l'arrivo del commissario tecnico sudcoreano Lee Tae-hoon, che innov\u00f2 le tattiche di gioco e promosse l'affermazione di giovani cambogiani introducendoli nella rosa della nazionale, la Cambogia fece registrare qualche progresso, esprimendo calciatori quali Chan Vathanaka, primo cambogiano a giocare all'estero a livello professionistico.\nIl 13 giugno 2017, nelle qualificazioni alla Coppa d'Asia 2019, ha battuto in casa per 1-0 l', all'epoca 159\u00b0 nel ranking FIFA, mentre la Cambogia era al 174\u00ba posto.\nNell'agosto 2018 il calciatore giapponese Keisuke Honda \u00e8 stato nominato CT e direttore generale della nazionale cambogiana. Nelle Qualificazione al mondiale di calcio 2022 ottiene un solo punto, contro Hong Kong, e perde le due partite contro l'Iran, per 14-0 e 10-0.\nRosa attuale.\nLista dei 23 giocatori convocati per la partita di Qualificazioni al campionato mondiale di calcio 2022 contro .\n! colspan=9 bgcolor=\"#B0D3FB\" align=\"left\" |\n! colspan=9 bgcolor=\"#B0D3FB\" align=\"left\" |\n! colspan=9 bgcolor=\"#B0D3FB\" align=\"left\" |"}
{"id": "635959", "revid": "125111116", "url": "https://it.wikipedia.org/wiki?curid=635959", "title": "Cytisus scoparius", "text": "La ginestra dei carbonai (nome scientifico Cytisus scoparius ) \u00e8 un piccolo arbusto, erbaceo, a portamento cespitoso, appartenente alla famiglia delle Fabaceae.\nEtimologia.\nIl nome generico (\"Cytisus\") secondo alcune etimologie deriva dalla parola greca \"kutisus\" un nome per una specie di trifoglio (in riferimento alla forma delle foglie); secondo altre etimologie \"Cytisus\" \u00e8 una denominazione latina che discende da un preesistente vocabolo greco \"kytisos\" di incerta etimologia (potrebbe derivare da qualche idioma dei primi abitatori dell'Asia Minore).; secondo altre etimologie ancora deriva dalla parola greca \"k\u00fdtos\" (= cavit\u00e0). L'epiteto specifico (\"scoparius\") significa scopa (o simile ad una scopa) e allude al portamento dell'impianto.\nIl binomio scientifico di questa pianta inizialmente era \"Spartium scoparium\", proposto dal botanico Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753, modificato successivamente in quello attualmente accettato \"Cytisus scoparius\" proposto dal botanico Johann Heinrich Friedrich Link (1767-1851) biologo e naturalista tedesco, nella pubblicazione \"Enumeratio Plantarum Horti Regii Berolinensis Altera. Berolini. Berlin - 2: 241. 1822\" del 1822.\nDescrizione.\nQueste piante sono alte da 60\u00a0cm fino a 1 - 3 metri. La forma biologica \u00e8 del tipo fanerofita cespugliosa (\"P caesp\"), ossia sono piante perenni, legnose alla base con portamento cespuglioso anche robusto, con gemme svernanti poste ad un'altezza dal suolo tra i 12 ed i 20\u00a0cm (massimo 50\u00a0cm); nella stagione fredda le porzioni erbacee si seccano e rimangono in vita soltanto le parti legnose e ipogee.\nFusto.\nIl fusto \u00e8 verde, eretto, angoloso (gli angoli dei rami sono acuti), striato longitudinalmente (con 5 ali larghe fino 1\u00a0mm), duro, con ramificazioni diritte ma flessibili. La superficie \u00e8 glabra.\nFoglie.\nLe foglie sono decidue, stipolate e piccole; sono picciolate (il picciolo \u00e8 spianato) e trifogliate; quelle superiori sono sessili e semplici. Dimensione dei segmenti laterali: larghezza 4 \u2013 6\u00a0mm; lunghezza 10 \u2013 15\u00a0mm. Quello centrale \u00e8 1/3 maggiore di quelli laterali. La pubescenza \u00e8 formata da brevi peli ricciuti sui piccioli e sulla pagina inferiore delle foglie.\nInfiorescenza.\nL'infiorescenza \u00e8 composta da fiori isolati posti all'ascella delle foglie normali.\nFiore.\nI fiori sono profumati e colorati di giallo-oro, sono ermafroditi, pentameri, zigomorfi, eteroclamidati (calice e corolla ben differenziati) e diplostemoni (gli stami sono il doppio dei petali). Dimensione di un singolo fiore: 20 \u2013 25\u00a0mm.\nFrutti.\nIl frutto \u00e8 un legume appiattito, nero, peloso sui bordi di tipo deiscente. Dimensioni del legume: larghezza 10\u00a0mm; lunghezza 30 \u2013 50\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere del \"Citisio scopario\" (\"Cytisus\") \u00e8 mediamente numeroso: comprende una cinquantina di specie, una dozzina delle quali vivono spontaneamente in Italia. La famiglia (\"Fabaceae\") invece \u00e8 abbastanza numerosa: raccoglie 650 generi con oltre 18.000 specie. In altre classificazioni la famiglia di questa specie \u00e8 chiamata \"Leguminosae\" o anche \"Papilionaceae\".\nIl genere della specie di questa voce appartiene alla trib\u00f9 delle Genisteae caratterizzata dall'avere tutti e 10 gli stami monadelfi. La trib\u00f9 \u00e8 descritta all'interno della grande sottofamiglia Faboideae (o anche come sinonimo: Papilionoideae) caratterizzata dall'avere i fiori simili a farfalle.\nIl numero cromosomico di \"C. scoparius\" \u00e8: 2n = 46 (48)..\nIl basionimo per questa specie \u00e8: \"Spartium scoparium\" .\nSottospecie.\nPer questa specie sono riconosciute due sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nCucina.\nLe parti commestibili di questa pianta sono i fiori; possono essere usati come sostituti dei capperi o aggiunti ad altre verdure nelle insalate. Il seme tostato \u00e8 un surrogato del caff\u00e8. Si consiglia un uso moderato di questa pianta in quanto pu\u00f2 essere tossica.\nGiardinaggio.\nNell'ambiente del giardinaggio e commercio floreale si contano numerose variet\u00e0:\nAltre notizie.\nIl \"citisio scopario\" in altre lingue \u00e8 chiamato nei seguenti modi:"}
{"id": "635961", "revid": "33689", "url": "https://it.wikipedia.org/wiki?curid=635961", "title": "Intel i860", "text": "L'Intel i860 (conosciuto come 80860, e con il nome in codice N10) \u00e8 un microprocessore RISC prodotto da Intel e presentato nel 1989.\nL'i860 fu il primo tentativo (insieme all'Intel i960) di Intel di realizzare un nuovo set di istruzioni dopo il fallimentare Intel iAPX 432 degli anni ottanta. Venne presentato con una notevole campagna stampa e oscur\u00f2 il rilascio dell'Intel i960 che disponeva di un progetto migliore. L'i860 non fu mai un vero successo commerciale e il progetto venne abbandonato verso la met\u00e0 degli anni novanta. Il processore fu utilizzato in schede grafiche di alte prestazioni come la \"NeXT Dimension\" per il NeXTCube.\nCaratteristiche tecniche.\nL'i860 combinava molte caratteristiche uniche in un singolo processore. Il processore aveva un'architettura VLIW ed un sistema per i numeri in virgola mobile molto veloce e potente.\nIl processore aveva delle ALU a 32 bit mentre la FPU era a 64 bit ed era divisa in tre componenti.\nUn sommatore, un moltiplicatore e un processore grafico.\nIl processore aveva delle pipeline separate per l'ALU, per il sommatore e per il moltiplicatore della FPU.\nQuesto permetteva al processore di eseguire fino a tre istruzioni per ciclo di clock.\nUna caratteristica insolita del processore era che per mantenere le pipeline piene il compilatore doveva accuratamente ordinare le istruzioni nel programma.\nQuesta caratteristica del processore derivava dall'architettura VLIW e dalla filosofia RISC che imponeva di realizzare processori semplici in modo da avere pi\u00f9 transistor per altre unit\u00e0 funzionali o per la cache.\nQuesta scelta d'architettura rendeva il processore semplice ma creava un'espansione del codice dato che alcune istruzioni complesse non erano presenti nel processore e venivano realizzati concatenando pi\u00f9 istruzioni semplici.\nUn codice pi\u00f9 grande metteva sotto sforzo i bus di comunicazione, le cache del processore e richiedevano una quantit\u00e0 maggiore di memoria RAM aumentando il costo complessivo dei sistemi.\nQuindi sebbene il processore per alcune operazioni grafiche e di matematica in virgola mobile fosse molto veloce nell'esecuzione di codice generico non brillava per velocit\u00e0 anche perch\u00e9 i compilatori avevano difficolt\u00e0 a ottimizzare codice generico.\nTutti i bus interni erano almeno a 64 bit, il collegamento interno tra la memoria e la cache era a 128 bit. Le unit\u00e0 interne avevano trentadue registri a 32 bit ma la FPU li utilizzava come sedici registri a 64 bit.\nLe istruzioni per la ALU venivano caricate due alla volta per riempire il bus, Intel affermava che l'i860 era progettato come un microprocessore a 64 bit.\nL'unit\u00e0 grafica era unica per l'epoca. In sostanza era un'unit\u00e0 per numeri interi a 64 bit che utilizzava i registri della FPU.\nDisponeva di istruzioni tipo SIMD in aggiunta alle usuali operazioni sui numeri interi.\nL'esperienza dell'i860 influenz\u00f2 le funzionalit\u00e0 MMX che Intel aggiunse alcuni anni dopo alla linea di processori Pentium.\nPrestazioni.\nSulla carta le prestazioni del processore erano impressionanti ma nella realt\u00e0 le prestazioni erano molto modeste. Un problema che in fase di progettazione non era ancora noto era che l'esecuzione dei programmi \u00e8 difficile da prevedere durante la compilazione e quindi \u00e8 difficile ordinare in modo efficiente le istruzioni. Inoltre se per esempio un'istruzione deve sommare due numeri e uno di questi numeri non \u00e8 presente nella cache il processore doveva attendere il suo caricamento dalla memoria introducendo degli stalli nella pipeline. L'intero progetto del processore i860 si basava sul presupposto che il compilatore potesse gestire efficientemente il caricamento dei dati e delle istruzioni. Questo nella realt\u00e0 e molto difficile se non impossibile. Il processore in teoria era in grado di generare 60 MFLOPS ma con codice assembly ottimizzato a mano si raggiungeva solo 40 MFLOPS mentre il codice compilato spesso non raggiungeva i 10 MFLOPS.\nUn altro grave difetto dell'i860 era che non prevedeva un metodo efficiente per gestire il cambio di contesto. Il processore aveva molte pipeline (per la ALU e la FPU) ed un interrupt poteva richiedere lo svuotamento della pipeline e il caricamento di nuove istruzioni. Nel migliore dei casi questo richiedeva 62 cicli mente nel peggiore pi\u00f9 di 2000 cicli. Quindi il peggiore dei casi richiedeva 1/20000 di secondo, un'eternita in una CPU. Questo rese l'i860 un pessimo processore per un uso generico.\nVersioni e utilizzi.\nIl processore venne presentato in due versioni, la base XR e la XP (nome in codice N11). La versione XP aggiunse una ampia cache di secondo livello nel chip e il supporto per la gestione condivisa della cache in modo da facilitare lo sviluppo di versioni multiprocessore per il calcolo parallelo. Il modello XR aveva frequenze di 25 o 40\u00a0MHz, mentre il progetto XP (grazie ad una riduzione dei transistor da 1 micrometro a 0,8) aveva frequenze di 40 o 50\u00a0MHz.\nAll'inizio l'i860 venne utilizzato su alcune macchine molto potenti come la iPSC/860 dei Los Alamos National Laboratory. Il compilatore utilizzato aveva migliorato le prestazioni del processore sebbene molti RISC di ultima generazione le superassero.\nIntel prov\u00f2 a spingere il processore come CPU per workstation entrando in competizione con processori come i MIPS e altri. Microsoft inizialmente svilupp\u00f2 Windows NT su macchine i860, tuttavia in seguito ne fece il porting per processori Intel 80386, MIPS e Alpha, abbandonando del tutto il supporto i860.\nL'i860 \u00e8 stato utilizzato come acceleratore grafico in schede grafiche per workstation. Venne utilizzato inizialmente dalla NeXT Computer per il NeXTDimension. Il processore faceva girare una versione ridotta del microkernel Mach su cui girava un completo emulatore PostScript. In quel ruolo il processore esprimeva al pieno le sue prestazioni dato che il nucleo del programma era interamente caricato nella cache e le operazioni grafiche per loro natura sono estremamente predicibili, quindi il compilatore poteva realizzare del codice molto ottimizzato. Anche Silicon Graphics utilizz\u00f2 il processore. L'intel i860 venne utilizzato nella Onyx Reality Engine 2, e in particolare nel geometry engine. La sorte del processore comunque era segnata e con l'apparire di nuovi processori pi\u00f9 performanti l'i860 \u00e8 stato abbandonato. Intel si \u00e8 concentrata nello sviluppo dei processori Pentium ed in seguito ha sostituito la linea i860 e i960 con i processori StrongARM prima e XScale dopo."}
{"id": "635963", "revid": "102677662", "url": "https://it.wikipedia.org/wiki?curid=635963", "title": "Enna Bassa", "text": "Enna Bassa \u00e8 la seconda area urbana della citt\u00e0 di Enna. Si differenzia dal centro storico di Enna alta perch\u00e9 posta a circa 250 m di altitudine a valle del nucleo storico. La sua struttura e il suo sviluppo ne fanno ormai non un mero centro residenziale, ma anche di servizi (universit\u00e0, ospedale, e cos\u00ec via).\nL'espansione di Enna Bassa \u00e8 continua, e segue le due principali direttrici gi\u00e0 dette, verso sud (Pergusa) e verso ovest (direzione Caltanissetta), ed \u00e8 favorita sia dall'assenza di terreni edificabili nella citt\u00e0 alta, che dalla enorme spinta propulsiva costituita dall'Universit\u00e0 Kore di Enna.\nStoria.\nEnna Bassa nacque negli anni 1920 come insediamento di operai delle miniere e di agricoltori, che il governo Mussolini volle facilitare costruendo per loro alloggi popolari in un sito pi\u00f9 vicino al luogo di lavoro.\nIl nucleo originario gravitava intorno alla Chiesetta di Sant'Anna, che le diede il nome usato in passato; nel dopoguerra, vi si insediarono altri alloggi popolari, finch\u00e9 nei tardi anni 1970 non vi si costruirono residenze private e condomini, per sopperire alla mancanza di suolo nella parte alta della citt\u00e0.\nL'espansione continu\u00f2 nel decennio a venire, ma si rinforz\u00f2 in maniera decisiva allorquando, nel 1995, vi si stabil\u00ec il Polo Universitario. Da allora Enna Bassa ha conosciuto un inarrestabile allargamento a macchia d'olio, al che oggi, per importanza, \u00e8 divenuta una sorta di seconda citt\u00e0.\nSviluppo.\nEnna Bassa \u00e8 un centro di primaria importanza a livello interprovinciale nei settori dei servizi universitari, del commercio all'ingrosso, della viabilit\u00e0 statale, del trasporto pubblico e dell'impiantistica sportiva.\nVi sono sorti, specie negli ultimi anni, decine di punti vendita all'ingrosso, due centri commerciali, un mercato settimanale e numerosi negozi che ne fanno il cuore commerciale ed economico della provincia di Enna.\nLa sua posizione strategica al centro della Sicilia e all'incrocio tra due assi viari d'importanza regionale, la Centrale Sicula e la Enna-Piazza Armerina-Gela, e la sua vicinanza all'autostrada A19, rendono Enna Bassa uno snodo focale nella viabilit\u00e0 terrestre dell'entroterra siciliano.\nIl suo \"Terminal Bus\", inoltre, \u00e8 capolinea di oltre 146 linee extra-urbane e 5 urbane di autobus, perlopi\u00f9 gestite dalla SAIS Autolinee, che la collegano a decine di citt\u00e0 in Sicilia oltrech\u00e9 Roma, Firenze, Napoli, Perugia, Genova e altri centri italiani ed europei, in Francia e Germania, con regolari servizi diretti.\nI suoi impianti sportivi, inoltre, sono un punto di riferimento in ambito interprovinciale: a Enna Bassa sorgono Piscine coperte, un Campo di Atletica Leggera di rinomanza regionale e il Palazzetto dello Sport di Enna.\nUniversit\u00e0.\nL'Universit\u00e0 Kore di Enna \u00e8 l'ente che d\u00e0 maggior lustro ad Enna Bassa. L'UKE, in sigla, occupa numerosi fabbricati, moderni e specifici, nel cuore della citt\u00e0 bassa, dove hanno sede le 6 facolt\u00e0, i 20 corsi di laurea, le aule, i laboratori, i parcheggi, gli impianti sportivi, le biblioteche e gli auditorium dell'Ateneo.\nGrazie all'Universit\u00e0, Enna Bassa si \u00e8 espansa notevolmente, e in meno di un decennio ha pressoch\u00e9 raddoppiato la sua superficie e triplicato la popolazione. Oggi la sua importanza di centro degli studi \u00e8 enorme: accade che Enna Bassa sia popolata, per un totale vicino al 50% dei residenti, da studenti universitari fuori sede, che sono prossimi ai 10.000 (di cui circa met\u00e0 dell'ateneo ennese), mentre l'altra met\u00e0 frequenta i corsi distaccati degli atenei palermitano e catanese.\nLa massa di giovani che vi risiede per studiare e divertirsi ha impresso un boom notevole alle attivit\u00e0 commerciali ed edili di Enna Bassa.\nL'Universit\u00e0 ha infine portato qui illustrissimi personaggi: i Presidenti della Repubblica Carlo Azeglio Ciampi e Oscar Luigi Scalfaro, il senatore a vita Francesco Cossiga, il ministro Giuliano Amato, oltrech\u00e9 popolari personalit\u00e0 culturali e musicali (Vittorio Sgarbi, Lucio Dalla, Franco Battiato, Dacia Maraini, Uto Ughi) e politico-istituzionali (Marcello Pera, Piero Fassino, Gianfranco Fini, Luciano Violante, ministri dell'area mediterranea, e molti altri.\nQuesto afflusso di popolari personaggi e la programmazione continua di seminari rende Enna Bassa il maggiore centro convegnistico della Sicilia centrale.\nGeografia fisica.\nTerritorio.\nEnna Bassa sorge sulle colline a valle di Enna, sul versante sud, e si colloca a un'altitudine variabile tra i 700 e i 650 m sul livello del mare, ovvero 250 metri sottostante rispetto al centro storico.\nDista 3\u00a0km dallo svincolo autostradale di Enna, e si sviluppa seguendo due direttrici: quella est-ovest della Strada statale 117 Centrale Sicula, che nel tratto urbano prende nome di \"viale Unit\u00e0 d'Italia\", e quella nord-sud della Strada statale 561 Pergusina, che la collega a Pergusa. I due assi principali si incontrano nel cosiddetto \"quadrivio di S. Anna\", dove intersecano anche la \"Sp1\" (\"via Pergusa\"), principale via di collegamento con Enna alta.\nClima.\nAd Enna Bassa il clima \u00e8 assai meno rigido rispetto al centro storico, situato circa 250\u2013300 m pi\u00f9 in alto.\nLa temperatura \u00e8 in genere di 2-3\u00a0\u00b0C pi\u00f9 dolce rispetto ad Enna alta, la nebbia \u00e8 un fenomeno estremamente pi\u00f9 raro e si verifica saltuariamente durante i mesi invernali. Le precipitazioni sono copiose solo in inverno, nell'ambito di temporali, mentre la neve cade all'incirca una volta ogni anno, tra febbraio e marzo, e sempre pi\u00f9 spesso ad essa si va sostituendo l'acquaneve o il nevischio. Pressoch\u00e9 assente o perlomeno rarissima \u00e8 la grandine.\nPopolazione.\nSecondo i dati attualmente disponibili, Enna Bassa \u00e8 popolata da 9.691\nab., cui vanno aggiunti alcuni dei 1208 ab. delle contrade circostanti e circa 10.000 studenti universitari che vi trascorrono generalmente cinque giorni la settimana pur non essendo iscritti all'anagrafe, e va inoltre associato un consistente numero di pendolari attratti dai numerosi posti di lavoro recentemente creatisi nell'universit\u00e0, nel florido commercio all'ingrosso, nelle scuole e nei servizi.\nIl tasso di crescita \u00e8 talmente sostenuto da rendere difficile il conteggio della popolazione effettiva, che supererebbe comunque i 20.000 ab., facendo di Enna Bassa una seconda citt\u00e0 rispetto ad Enna stessa; il boom demografico, registratosi a partire dagli anni 1990 e tuttora decisamente in corso, \u00e8 principalmente dovuto:"}
{"id": "635964", "revid": "842", "url": "https://it.wikipedia.org/wiki?curid=635964", "title": "I860", "text": ""}
{"id": "635965", "revid": "124987727", "url": "https://it.wikipedia.org/wiki?curid=635965", "title": "Ian McDiarmid", "text": "Biografia.\nLa passione per il teatro si manifest\u00f2 in Ian McDiarmid gi\u00e0 all'et\u00e0 di cinque anni, quando il padre lo port\u00f2 a vedere una rappresentazione in un teatro di Dundee. Crescendo, McDiarmid coltiv\u00f2 sempre di pi\u00f9 questo sogno, ma i genitori si dimostrarono ben presto contrari a queste aspirazioni: cos\u00ec frequent\u00f2 l'universit\u00e0, laureandosi in psicologia. Qualche tempo dopo, McDiarmid decise di realizzare il suo sogno, cimentandosi cos\u00ec nel teatro, e arriv\u00f2 a frequentare alcuni corsi di recitazione presso una scuola teatrale di Glasgow: si dimostr\u00f2 dotato, visto che nel 1968 McDiarmid ricevette il primo di una lunga serie di riconoscimenti per le sue interpretazioni. Nei primi anni settanta cominci\u00f2 a dedicarsi assiduamente al teatro, comparendo in molte e celebrate realizzazioni. Da allora, fino ai giorni nostri, ha preso parte a decine di spettacoli.\nDopo una piccola parte nel film \"Il drago del lago di fuoco\" (1981), McDiarmid fu scelto da George Lucas per interpretare l'Imperatore Palpatine nel film \"Il ritorno dello Jedi\" (1983): interpretava il principale antagonista della vicenda. Sedici anni dopo torn\u00f2 ad interpretare lo stesso personaggio, questa volta pi\u00f9 giovane, in \"\" (1999), e negli anni successivi prese parte agli altri due prequel della saga. McDiarmid \u00e8 l'unico attore ad interpretare un personaggio umano che ha preso parte a tutte le tre trilogie, un'opportunit\u00e0 datagli dal fatto che era abbastanza giovane (nemmeno quarant'anni) quando apparve ne \"Il ritorno dello jedi\".\nLa sua interpretazione nei prequel procede su due binari paralleli: da una parte interpreta il malvagio Darth Sidious, in un ruolo simile a quello che aveva gi\u00e0 avuto nel 1983; dall'altra d\u00e0 vita al Senatore (Cancelliere negli Episodi II e III) Palpatine, ovvero la facciata pubblica del vero antagonista principale della saga. Proprio per questo estremo dualismo, la sua interpretazione \u00e8 stata accolta con molte lodi da parte dei fan.\nNella versione DVD de \"L'Impero colpisce ancora\", uscita nel 2004, un breve dialogo tra Dart Fener e un ologramma dell'Imperatore Palpatine fu modificato, sovrapponendo il volto di McDiarmid (e la sua voce) a quello presente nella versione del 1980: nella scena originale l'imperatore era interpretato da una donna, Marjorie Eaton, il cui volto era ricoperto da numerosi strati di trucco.\nMcDiarmid \u00e8 apparso inoltre anche nell'ultimo capitolo della trilogia sequel di \"Guerre stellari\", \"\", in cui riprende il ruolo del redivivo Imperatore, diventando cos\u00ec l'unico attore, insieme a Anthony Daniels, a comparire fisicamente in tutte e tre le trilogie. Dal 2018 fa inoltre parte del cast della serie televisiva \"Britannia\".\nDoppiatori italiani.\nNelle versioni in italiano dei suoi film, Ian McDiarmid \u00e8 stato doppiato da:\nDa doppiatore \u00e8 sostituito da:"}
{"id": "635966", "revid": "842", "url": "https://it.wikipedia.org/wiki?curid=635966", "title": "Intel 80860", "text": ""}
{"id": "635967", "revid": "729019", "url": "https://it.wikipedia.org/wiki?curid=635967", "title": "Hermann von Fran\u00e7ois", "text": "Personalit\u00e0 brillante ed eccentrica, fortemente indipendente all'interno dell'Esercito imperiale tedesco, all'inizio della prima guerra mondiale ebbe un ruolo decisivo, alla guida di un corpo d'armata prussiano, nella battaglia di Tannenberg, durante la quale egli ag\u00ec spesso in contrasto con gli ordini del comando superiore.\nDopo la grande vittoria continu\u00f2 a distinguersi in azione sul fronte orientale e sul fronte occidentale ma, inviso all'Alto comando tedesco, non raggiunse incarichi superiori di comando per il resto della guerra.\nVita e carriera militare.\nNato da nobile famiglia di origine ugonotta (da cui il cognome francese), von Fran\u00e7ois fu avviato alla vita militare in giovane et\u00e0. Suo padre Bruno era un generale e comandante prussiano della 27\u00aa Brigata di fanteria (\"27. Preu\u00dfische Infanterie-Brigade\"), ucciso in azione durante la battaglia di Spicheren il 6 agosto 1870, pochi giorni prima della battaglia di Sedan.\nVon Fran\u00e7ois, arruolato come cadetto, fu inviato nel 1875 a Potsdam come \"Leutnant\" (tenente) del 1\u00ba Reggimento della Guardia a piedi (\"1.Garde-Regiment zu Fu\u00df\"). Dal 1884 al 1887, frequent\u00f2 l'Accademia militare di Berlino, e nel 1889 fu promosso ad \"Hauptmann\" (capitano) ed assegnato al Comando Supremo.\nNei primi anni novanta von Fran\u00e7ois fu distaccato come ufficiale di Stato Maggiore al XV Corpo d'armata di base a Strasburgo. Dopo una breve parentesi come comandante di compagnia nel 151\u00ba Reggimento di fanteria della 31\u00aa Divisione, ritorn\u00f2 al Comando Supremo. Nel 1894 fu promosso maggiore e trasferito all'8\u00aa Divisione a Mannheim. Nel 1899 divenne capo di Stato Maggiore del IV Corpo d'armata, agli ordini del \"Generaloberst\" Paul von Hindenburg e di stanza a Magdeburgo.\nNel 1901 la madre di von Fran\u00e7ois, Marie, trasfer\u00ec la famiglia in Namibia (allora Africa Tedesca del Sud-Ovest) per seguire il figlio pi\u00f9 giovane Hugo, capitano dell'esercito coloniale. L'altro fratello, Curt, fu un noto scienziato e ricercatore che in Africa condusse i suoi studi.\nNel 1908 von Fran\u00e7ois fu promosso a \"Generalmajor\" (maggior generale) e messo al comando della Brigata dell'Assia (\"Hessischen-Brigade\") di Darmstadt. Fu promosso a \"Generalleutnant\" (tenente generale) nel 1911 e tenne il comando della 13\u00aa Divisione per un breve periodo prima della promozione a \"General der Infanterie\" e l'assegnazione al comando del I Corpo d'armata dell'8\u00aa Armata di base a K\u00f6nigsberg.\nLa prima guerra mondiale.\nVon Fran\u00e7ois all'inizio della guerra era di stanza nella provincia della Prussia Orientale. Compito dell'8\u00aa Armata era difendere le regioni orientali dall'attacco russo diretto sull'importante citt\u00e0 di K\u00f6nigsberg, per un tempo sufficiente a consentire l'arrivo delle truppe di rinforzo provenienti dall'occidente, in accordo col \"Piano Schlieffen\".\nQuando la guerra scoppi\u00f2 nell'agosto 1914, le truppe di von Fran\u00e7ois fronteggiarono l'ala destra del corpo d'invasione russo, alla cui testa procedeva la 1\u00aa Armata comandata da Paul von Rennenkampf. Il 17 agosto il comandante tedesco del teatro di operazioni, generale Maximilian von Prittwitz, vedendo con nervosismo l'avanzata dell'ala sinistra russa nel lontano sud, ordin\u00f2 la ritirata a von Fran\u00e7ois, mentre questi si trovava sotto un pesante attacco di Rennenkampf.\nVon Fran\u00e7ois, riluttante a cedere ogni metro dell'amata terra di Prussia, e combattivo per natura, reputava inoltre molto pericoloso ogni tentativo di sganciamento in quella situazione, perci\u00f2 ignor\u00f2 gli ordini, e rispose con la famosa frase \u00abIl generale von Fran\u00e7ois si ritirer\u00e0 quando avr\u00e0 sconfitto i russi!\u00bb. Lanci\u00f2 il contrattacco, dando il via alla battaglia di Stallup\u00f6nen, ed ottenne una sorprendente vittoria infliggendo al nemico 5.000 tra morti e feriti e prendendo 3.000 prigionieri.\nDopo la vittoria, von Fran\u00e7ois obbed\u00ec agli ordini di Prittwitz e si ritir\u00f2 di 25 chilometri verso ovest, dove tre giorni dopo inflisse al Rennenkampf ulteriori perdite nelle prime fasi della battaglia di Gumbinnen. La tattica aggressiva di von Fran\u00e7ois contribui' ad arrestare l'avanzata verso occidente del cauto Rennenkampf, in contrasto alle disposizioni attendiste dell'alto comando tedesco.\nIn seguito a quest'ultima battaglia e ad un avvicendamento nei quadri di comando (il Comando Supremo ritenne che Prittwitz aveva perso il controllo della situazione e dei nervi), il corpo d'armata di von Fran\u00e7ois fu trasferito per ferrovia verso sudovest, per opporsi alla 2\u00aa Armata russa in avanzata nel meridione al comando del generale Aleksandr Samsonov. Sebbene non godesse del favore dei suoi nuovi comandanti, Paul von Hindenburg ed Erich Ludendorff, a causa della sua precedente disobbedienza, von Fran\u00e7ois ebbe un ruolo importante nella battaglia di Tannenberg. Il 27 agosto attacc\u00f2 gli elementi di testa dell'armata di Samsonov ed inizi\u00f2 una decisa avanzata alle sue spalle. Ludendorff, temendo un contrattacco di Rennenkampf, gli ordin\u00f2 di interrompere l'avanzata, tuttavia von Fran\u00e7ois ignor\u00f2 per due volte gli ordini e fu determinante nel successivo accerchiamento e distruzione dell'armata di Samsonov.\nQuando Hindenburg e Ludendorff mossero a sud per condurre la 9\u00aa Armata nella Polonia russa, von Fran\u00e7ois rimase col suo corpo d'armata nella Prussia Orientale e lo condusse ad ulteriori successi. Quando il generale von Schubert, nuovo comandante dell'8\u00aa Armata, gli ordin\u00f2 la ritirata, von Fran\u00e7ois invi\u00f2 un telegramma al Comando Supremo descrivendo i propri successi ed affermando che \u00abIl Comandante viene malamente consigliato\u00bb. Il telegramma colp\u00ec talmente il Kaiser che tolse immediatamente il comando a Schubert e, il 3 ottobre, assegn\u00f2 a von Fran\u00e7ois il comando dell'8\u00aa Armata. Ma von Fran\u00e7ois non lo tenne a lungo. Quando Hindenburg e Ludendorff prepararono il loro contrattacco da Thorn in direzione di \u0141\u00f3d\u017a, von Fran\u00e7ois era riluttante ad inviare, come richiesto, il I Corpo d'armata, invi\u00f2 anzi il XXV Corpo d'armata della Riserva, poco addestrato e male equipaggiato. Ci\u00f2 fu troppo per i suoi superiori. Ad inizio novembre 1914 von Fran\u00e7ois fu rimosso e rimpiazzato dal generale Otto von Below.\nDopo un periodo senza incarichi, von Fran\u00e7ois ricevette il comando del XLI Corpo d'armata della Riserva, che tenne per il resto della guerra, continuando a distinguersi. Ricevette la \"Pour le M\u00e9rite\", la pi\u00f9 alta decorazione militare tedesca, nel maggio 1915 per il suo ruolo nello sfondamento di Gorlice, e su di essa le Foglie di Quercia nel luglio 1917 per la sua brillante prestazione durante la battaglia di Verdun.\nDopo la fine della guerra si ritir\u00f2 a vita privata e scrisse numerosi libri di storia militare, fra cui, nel 1920, \"Marneschlacht und Tannenberg\", vendutissimo in Germania."}
{"id": "635974", "revid": "287204", "url": "https://it.wikipedia.org/wiki?curid=635974", "title": "Paragrafo", "text": "Il termine paragrafo (abbreviato in par., e rappresentato dal simbolo \u00a7) denota ogni divisione testuale dei capitoli di uno scritto.\nL'etimologia fa risalire il termine dal latino tardo \"paragraphu\", che \u00e8 dal greco (par\u00e1graphos), con \u2018vicino\u2019 e \u2018relativo alla scrittura\u2019. Perci\u00f2, il riferimento etimologico non \u00e8 al testo in s\u00e9, bens\u00ec al simbolo che lo evidenzia.\nNei testi antichi.\nNegli antichi papiri greci il paragrafo (la \"paragraphos\") era un segno divisorio (generalmente una lineetta o una freccia) che indicava una pausa nel testo. Nelle commedie e nelle tragedie greche era, ad esempio, utilizzato come segnale di divisione per i cambi di locutore o per le parti dei cori. Segni di divisione di parti maggiori dell'opera erano la \"diple obelismene\" e la coronide, che spesso in combinazione con quest'ultima o con la \"paragraphos\" marcava la fine dell'opera stessa.\nNel medioevo, il paragrafo era un simbolo generalmente rosso o blu che gli amanuensi utilizzavano per indicare suddivisioni nei testi, quali titoli, elenchi o argomenti diversi.\nAccezione moderna.\nUn paragrafo \u00e8 una suddivisione interna di un capitolo. Per scelta dell'autore, un capitolo pu\u00f2 contenere la spiegazione di un singolo concetto o unit\u00e0 di pensiero (quindi esaurirsi in alcune pagine), oppure pu\u00f2 essere molto strutturato al proprio interno. In questo secondo caso \u00e8 utile suddividere il capitolo in diverse sezioni interne: questi sono i paragrafi. Ciascun paragrafo \u00e8 individuato da un titolo.\nSoprattutto nei testi argomentativi il paragrafo ha una struttura precisa: deve essere costituito da una prima parte che introduce l'idea principale (la tesi), una parte centrale, o corpo del testo, che sostiene l'idea iniziale con argomenti a favore e una parte conclusiva che dimostra la validit\u00e0 della seconda parte per sostenere l'idea o la tesi espressa.\nUn paragrafo pu\u00f2 essere suddiviso a sua volta in sotto-paragrafi, per approfondire in modo pi\u00f9 specifico alcune parti del paragrafo stesso.\nIn tipografia generalmente i capitoli vengono indicati con numeri romani e i paragrafi con numeri arabi. Oggi \u00e8 invalso l'uso anglosassone, secondo il quale: \na) sia i capitoli che i paragrafi sono indicati con numeri arabi; b) separati da un punto. Ad esempio:\nAlcune fonti suggeriscono il termine capoverso (una parte di testo compreso tra un a capo e l'altro) come sinonimo di paragrafo. Questo uso , riscontrabile soprattutto in informatica, \u00e8 un calco linguistico causato principalmente dall'influsso del falso amico inglese \"paragraph\" che ammette entrambe le accezioni: sia quella di breve componimento strutturato, sia quella di capoverso. Sotto questo aspetto, un traducente inglese meno ambiguo del termine paragrafo potrebbe essere \"section\", visto anche che il nome del simbolo \u00a7 si traduce in inglese con \"section sign\".\nIn informatica.\nIn informatica, specie nei programmi di videoscrittura, il \"paragrafo\" \u00e8 erroneamente equiparato al capoverso (traducente \u2013 e falso amico \u2013 dell\u02bcinglese \"paragraph\"; segnalato col simbolo piede di mosca (\u00b6)). Questa traduzione (impropria) \u00e8 presente anche nella documentazione ufficiale del programma Microsoft Word, reperibile in linea.\nAnche nel linguaggio di markup HTML, per paragrafo si intende la parte del testo tra i due tag codice_1, seguita sempre da un a capo.\nNello sport.\nNel pattinaggio artistico su ghiaccio il paragrafo \u00e8 una figura obbligatoria che si esegue prima su un piede e poi sull'altro, descrivendo due cerchi che formano un segno simile al simbolo tipografico \u00a7."}
{"id": "635975", "revid": "1962406", "url": "https://it.wikipedia.org/wiki?curid=635975", "title": "Enzo Capecchi", "text": "Biografia.\nNoto partigiano pistoiese. L'8 settembre 1943, giorno dell'armistizio concordato dall'Italia con gli Alleati, avuta notizia della prossima invasione tedesca dell'Italia, torna a Pistoia e conosce Silvano Fedi, noto resistente e antifascista pistoiese e, dopo poco tempo, con altri resistenti, forma con gli stessi la formazione partigiana poi denominata \"Silvano Fedi\" o \"delle squadre franche\".\nSubito \u00e8 nominato dallo stesso Silvano Fedi quale comandante in seconda della formazione partigiana. Partecipa attivamente al fianco di Silvano Fedi a numerose azioni in danno delle truppe naziste e fasciste a Pistoia, tra cui, le pi\u00f9 conosciute, sono senz'altro quelle alla Fortezza Santa Barbara, alla ex Questura di via Palestro e alle ex carceri giudiziarie di Villa Sbertoli.\nViene ferito nell'agguato nazi-fascista a Vinacciano nel comune di Serravalle Pistoiese dove perdono la vita lo stesso Silvano Fedi e un compagno di lotta, Giuseppe Giulietti, detto Il Genovese. Dopo la morte di Fedi, assume il comando della Formazione e, insieme Artese Benesperi, Giovanni Pinna ed a molti altri compagni, \u00e8 artefice della liberazione dei paesi di Lamporecchio, Vinci, San Baronto e Quarrata, fino a Pistoia dove la Formazione entra l'8 settembre 1944.\nSpesso avvicinato a gruppi politici \"anarchici\" (lo si spiega dal fatto che Silvano Fedi era un noto anarchico), in realt\u00e0 \u00e8 sempre stato di fede \"repubblicana\", vicino cio\u00e8 alle posizioni di Mazzini e del Partito d'Azione.\nNoto in particolare perch\u00e9, con la sua formazione partigiana, entr\u00f2 in contatto con il giovane Licio Gelli al tempo ufficiale di collegamento fra il partito repubblichino e le truppe naziste in Italia. Con l'aiuto di Licio Gelli, che fu pagato per questo, la formazione guidata da Silvano Fedi riusc\u00ec a liberare alcune decine di prigionieri, anche di origine ebrea, dalle carceri di Ville Sbertoli, destinati ai campi di concentramento tedeschi. \nNegli anni '80 Enzo Capecchi scrisse \"Franco, ricordi di un partigiano della Formazione Silvano Fedi\", dattiloscritto che raccoglie le sue memorie.\nRiconoscimenti.\nPremiato con la medaglia d'argento al valor militare. Nel 2003, \u00e8 stato organizzato, su iniziativa della figli, Franca Capecchi e del Istituto Storico della Resistenza di Pistoia, con il patrocinio del Comune di Pistoia, della Provincia e della Regione Toscana un premio aperto agli allievi delle scuole superiori sul tema della resistenza e dei suoi ricordi.\nEnzo Capecchi \u00e8 uno dei protagonisti del film \"Pistoia 1944 - Una storia partigiana\", che racconta la storia della formazione dalla sua nascita, ovvero l'incontro fra Silvano Fedi e Capecchi, fino alla morte del primo e alla liberazione di Pistoia il 8 settembre 1944. "}
{"id": "635978", "revid": "188323", "url": "https://it.wikipedia.org/wiki?curid=635978", "title": "Moto GP", "text": ""}
{"id": "635979", "revid": "73997", "url": "https://it.wikipedia.org/wiki?curid=635979", "title": "Eat the rich", "text": ""}
{"id": "635982", "revid": "339392", "url": "https://it.wikipedia.org/wiki?curid=635982", "title": "Daimler Chrysler", "text": ""}
{"id": "635985", "revid": "80794", "url": "https://it.wikipedia.org/wiki?curid=635985", "title": "Ilmor", "text": ""}
{"id": "635986", "revid": "647919", "url": "https://it.wikipedia.org/wiki?curid=635986", "title": "Fronte Italiano (Prima guerra mondiale)", "text": ""}
{"id": "635989", "revid": "146092", "url": "https://it.wikipedia.org/wiki?curid=635989", "title": "Palazzo Como", "text": "Il palazzo Como \u00e8 un palazzo rinascimentale sito lungo via Duomo a Napoli. Dal 1888 \u00e8 sede del Museo civico Gaetano Filangieri.\nStoria.\nL'edificazione del palazzo si registra gi\u00e0 a partire dal 1404, anche se le prime notizie risalgono al 1451 quando Giovanni Como, in occasione di un acquisto di un edificio retrostante la sua propriet\u00e0 appartenente ad Angelo Ferrajolo, cos\u00ec che si potesse allungare il corpo di fabbrica sul versante meridionale. Quando subentr\u00f2 nella propriet\u00e0 il mercante napoletano, Angelo Como, probabilmente figlio di Giovanni, continuarono gli acquisti di suoli di propriet\u00e0 adiacenti a cui fecero seguito altri lavori di adeguamento del palazzo. In quest'occasione furono chiamati a lavorare numerosi artisti e operai addetti alla fabbrica che si occuparono di rivestire le strutture con piperno e marmo. Al 1473 il palazzo fu quindi ultimato nello stile simile a quello del palazzo Diomede Carafa; tuttavia nello stesso anno si registrano ulteriori atti di compravendita tra Angelo Como e la vicina confraternita di San Severo al Pendino, di cui faceva parte proprio Diomede I Carafa, con i quali il mercante intese ampliare le sue propriet\u00e0. Altre espansioni si sono avute poi nel 1488 quando Alfonso II, duca di Calabria, che dimorava nel pressoch\u00e9 vicino Castel Capuano e il cui segretario di fiducia era Leonardo Como, figlio di Angelo, don\u00f2 al proprietario del palazzo altri spazi e propriet\u00e0 in zona appartenenti ad un certo Francesco Scannasorice, consentendogli cos\u00ec di completare l'edificazione dell'edificio. Nello stesso anno poi, altri acquisti interessarono le propriet\u00e0 che occupavano lo spazio meridionale del corpo di fabbrica, con lo scopo di demolirle e quindi di lasciare aperta la veduta verso il mare della citt\u00e0. Tutte queste fasi di forte sviluppo del cantiere furono eseguite seguendo un progetto attribuito a Giuliano da Maiano, il quale sarebbe stato chiamato all'opera dallo stesso Angelo Como su suggerimento del duca di Calabria, o comunque di un suo seguace, su tutti individuabile in Antonio Fiorentino della Cava, in quegli anni molto attivo nel napoletano alla corte dello stesso duca di Calabria. Al 1490 quindi risalgono i pagamenti fatti dal Como agli scalpellini toscani Ziattino di Benozzis da Settignano, Francesco di Filippo e Domenico de Felice per l'esecuzione di finestre, porte e altri elementi decorativi vari dell'edificio.\nAl 1504 risale l'insediamento accanto al palazzo dei frati domenicani; cos\u00ec nel 1587 l'edificio venne ceduto all'adiacente chiesa di San Severo al Pendino e pertanto riadattato da Giovan Giacomo Di Conforto e riutilizzato come chiostro dallo stesso complesso religioso.\nSuccessivamente, nel 1806, con la soppressione napoleonica di alcuni ordini religiosi, il palazzo divenne dapprima fabbrica di birra, gestita dall'austriaco Antonio Mennel, mentre altri locali dell'edificio furono adibiti ad archivio del Regno delle Due Sicilie e in seguito, dal 1823, venne affidato agli ordini monastici fino alla loro nuova espulsione avvenuta nel 1867, quando poi con la nuova destinazione d'uso assunse scopi municipali.\nTra il 1879 e il 1882 ci fu un aspro dibattito sulla demolizione del palazzo a causa della realizzazione dell'allargamento di via Duomo, a seguito dell'opera di riqualificazione urbana conosciuta come Risanamento di Napoli: molti furono gli intellettuali che si opposero alla demolizione dell'edificio, tra questi Gaetano Filangieri junior, principe di Satriano e nipote di Gaetano Filangieri, che lo acquist\u00f2 nel 1883 con lo scopo di custodirne l'integrit\u00e0. Risultato di questa diatriba fu che l'edificio venne arretrato di venti metri rispetto alla posizione originaria, con lo \"smontamento\" e la ricostruzione dell'intera struttura affidata agli ingegneri Antonio Francesconi ed Enrico Albarella; la stessa sorte non tocc\u00f2 alla contigua chiesa di San Severo al Pendino, che fu accorciata perdendo la facciata barocca e due cappelle per lato, mentre la dirimpettaia chiesa di San Giorgio Maggiore vide invece demolirsi del tutto un'intera navata laterale della struttura. Durante questi lavori di adeguamento urbano, inoltre, vennero rifatti gli interni che oggi assumono un aspetto eclettico rispetto all'architettura dell'intero fabbricato.\nCon lo scopo di rivalorizzare lo storico edificio, dopo la ricostruzione il palazzo divenne la sede della raccolta privata di opere d'arte di Gaetano Filangieri iunior. Nacque cos\u00ec l'attuale Museo civico Gaetano Filangieri, inaugurato nel 1888.\nDurante la seconda guerra mondiale il palazzo, chiuso al pubblico, fu uno dei monumenti cittadini scampati ai bombardamenti alleati; riapri poi a partire dal 1948 e fino al 1999, quando fu chiuso per lavori di restauro che durarono circa tredici anni, riaprendo poi definitivamente il 22 luglio 2012.\nDescrizione.\nL'antico palazzo era un prezioso esempio di architettura rinascimentale. Il progetto di ricostruzione, affidato a tre architetti non napoletani, port\u00f2 per\u00f2 alla realizzazione di un edificio in stile toscano in una terra dove all'epoca, seppur l'architettura tendeva ad assumere connotati locali, spesso confluivano anche tendenze importate da altre culture, soprattutto quella di matrice toscana: sono questi i casi dei coevi palazzi Orsini di Gravina, Diomede Carafa e del Panormita. A tal proposito in una visita a Napoli fatta nel 1879 dallo storico dell'arte Gustavo Fizzoni, il palazzo viene descritto con le seguenti parole: \u00ab[\u2026] Quivi di un tratto ci si offre alla vista una mole imponente di un palazzo massiccio a rustiche bozze e di stile da richiamarci senz'altro alla mente i caratteristici palazzi di Firenze e Siena [\u2026]\u00bb.\nLa facciata \u00e8 impostata su tre livelli: il basamento, livellato sul piano stradale pendente grazie all'utilizzo di uno zoccolo in muratura, il pianterreno con bugne rustiche e il piano nobile con bugne lisce. Il portale marmoreo posto al centro rende la facciata simmetrica; esso conserva inoltre il portone ligneo recante gli stemmi della famiglia Filangieri. Le finestre ai suoi lati sono poste a pendenza diversa e hanno tutte cornici in piperno. Al piano nobile ci sono cinque aperture rettangolari, anch'esse in piperno, che hanno la forma di una croce guelfa tardogotica; ai lati degli spigoli alti della facciata principale sono collocati infine due scudi marmorei recanti, quello di sinistra, lo stemma dei Filangieri, mentre quello di destra, lo stemma di Alfonso duca di Calabria.\nL'interno vede sul pian terreno l'apertura di un'unica sala divisa in tre campate; queste presentano le volte a vela con archi in piperno che cadono su otto pilastri ottagonali addossati alle pareti. Il pavimento \u00e8 anch'esso in quadroni di piperno mentre le volte sono decorate con mosaici floreali su fondo oro con incisi alcuni nomi di illustri personalit\u00e0 del ramo Filangieri, al centro delle quali \u00e8 un'aquila reggente lo scudo nobiliare.\nSulla parete di fondo di sinistra \u00e8 posta una scala a chiocciola sempre in piperno che porta al piano nobile, occupato per lo pi\u00f9 dalla grande sala Agata, che prende il nome da Agata Moncada di Patern\u00f2, principessa di Satriano, nonch\u00e9 madre di Gaetano Filangieri junior. La notevole pavimentazione maiolicata ottocentesca che caratterizza la sala deriva invece dalla manifattura del museo artistico industriale di Napoli, di cui il Filangieri \u00e8 stato il fondatore, e presenta decorazioni con stemmi, scudi, armi e simboli del casato. Una rampa lignea intarsiata sul fondo della sala conduce infine al passaggio pensile soprastante, dal quale \u00e8 possibile raggiungere la storica biblioteca privata con mobilia in legno di noce.\nMuseo civico Gaetano Filangieri.\nIl museo fu creato e inaugurato nel 1888 per volere di Gaetano Filangieri che nel salvare il palazzo dalla distruzione per via del progetto di ampliamento di via Duomo, si sobbarc\u00f2 le spese di \"smontaggio\" e \"rimontaggio\" dello stabile innalzandolo 20 metri pi\u00f9 dietro rispetto alla posizione originaria, con lo scopo quindi di utilizzare la nuova struttura come sede di esposizione della propria collezione d'arte privata.\nDurante la seconda guerra mondiale gran parte dei reperti museali furono messi al riparo in una villa a San Paolo Bel Sito; tuttavia questa sub\u00ec ingenti danni dovuti ad un incendio appiccato dai tedeschi in ritirata, con la conseguente perdita di gran parte della collezione. Dopo la riapertura avvenuta nel 1948 il museo ricevette numerose donazioni private che hanno consentito un arricchimento dell'intero catalogo, che di fatto si componeva in quel momento dei solo pezzi originari superstiti.\nDopo anni di chiusura, il museo \u00e8 stato riaperto stabilmente nel 2012; esso consiste nell'esposizione di arti applicate, sculture, pitture e libri antichi."}
{"id": "635991", "revid": "81226", "url": "https://it.wikipedia.org/wiki?curid=635991", "title": "Sergio Badilla", "text": ""}
{"id": "635997", "revid": "73537", "url": "https://it.wikipedia.org/wiki?curid=635997", "title": "Asia Sud-Orientale", "text": ""}
{"id": "635999", "revid": "1516566", "url": "https://it.wikipedia.org/wiki?curid=635999", "title": "Il diavolo veste Prada (colonna sonora)", "text": "Il diavolo veste Prada \u00e8 la colonna sonora dell'omonimo film del 2006 con Meryl Streep. Il film \u00e8 tratto dall'omonimo libro del 2003 di Lauren Weisberger.\nLe musiche originali sono state composte da Theodore Shapiro che ha fatto largo uso di chitarre elettriche, percussioni e dell'elettronica, per dare un suono fresco e moderno ad un film ambientato nel frenetico mondo della moda. Da notare anche \"Suddenly I see\", cantata da KT Tunstall, non presente nella raccolta ufficiale.\nNel film sono inoltre presenti hit internazionali di vari artisti. Immancabile, per esempio, \"Vogue\" di Madonna che si adatta perfettamente al contesto modaiolo descritto nel film. Da segnalare anche presenza degli U2, Alanis Morissette, Moby e dei Jamiroquai."}
{"id": "636000", "revid": "112802609", "url": "https://it.wikipedia.org/wiki?curid=636000", "title": "Acciaieria", "text": ""}
{"id": "636001", "revid": "111553369", "url": "https://it.wikipedia.org/wiki?curid=636001", "title": "Laminatoio", "text": "Il laminatoio \u00e8 una macchina industriale per la laminazione e/o la sagomatura a caldo o a freddo di materiali malleabili.\nCaratteristiche.\n\u00c8 composta da una serie di rulli che premono progressivamente un semilavorato, dandogli la forma e le dimensioni desiderate. I rulli possono essere di varia forma e dimensione: cilindrici per la produzione di lamine, sagomati per la produzione di oggetti varia forma (per esempio laminati mercantili quali tondi lisci o nervati, travi ad H, ad U, ad I, oppure rotaie per binari ferroviari, ecc.).\nOgni macchina provvista di una coppia di rulli (generalmente sovrapposti, con assi orizzontali, paralleli tra loro, con rotazione contraria) fra cui passa il materiale \u00e8 detta \"gabbia di laminazione\".\nTipi di laminatoio.\nFra i tipi di laminatoio si ricordano:\nLavorazione.\nLa laminazione \u00e8 generalmente effettuata a caldo, per ridurre gli sforzi sull'attrezzatura e l'energia necessaria (comunque molto elevate). Per esempio, l'acciaio esce dal forno di riscaldo attorno ai 1100 \u00b0C, ma si raffredda attorno ai 900 \u00b0C per irraggiamento prima che la laminazione abbia inizio; durante la laminazione, il lavoro di schiacciamento riscalda il materiale, compensando il suo rapido raffreddamento.\nAltri metalli per\u00f2 vengono lavorati a freddo (che in realt\u00e0 significa a temperature comunque di alcune centinaia di gradi) come le leghe leggere e quelle di rame.\nLa laminazione a freddo per i metalli permette anche la riduzione dello strato di ossidi che si vengono a formare sulla superficie esterna. Per l'acciaio questo strato viene chiamato generalmente calamina e viene poi eliminato tramite procedimento meccanico (sabbiatura), o chimico tramite il decapaggio. Anche per la riduzione dell'acciaio inossidabile al di sotto di un certo spessore (ca.8mm) viene utilizzata la laminazione a freddo."}
{"id": "636008", "revid": "93556", "url": "https://it.wikipedia.org/wiki?curid=636008", "title": "Palazzo Doria d'Angri", "text": "Il palazzo Doria d'Angri \u00e8 un palazzo monumentale di Napoli situato in piazza Sette Settembre (gi\u00e0 largo dello Spirito Santo), lungo via Toledo, dinanzi al palazzo Carafa di Maddaloni.\nStoria.\nL'edificio fu eretto su commissione di Marcantonio Doria su due precedenti abitazioni cinquecentesche acquistate dal principe nel 1749 una e nel 1755 l'altra. Nel 1760 venne demolito il complesso pi\u00f9 grande preesistente, ma in quell'anno il Doria mor\u00ec e l'idea di realizzare il palazzo di famiglia pass\u00f2 perci\u00f2 al figlio Giovanni Carlo che incaric\u00f2 del progetto l'ormai anziano Luigi Vanvitelli.\nAvviati i lavori, dopo la morte del Vanvitelli avvenuta nel 1773 i progetti passarono a Ferdinando Fuga prima, poi a Mario Gioffredo e infine a Carlo Vanvitelli, figlio di Luigi, a cui si deve sostanzialmente la configurazione attuale dell'edificio.\nNel 1778 i lavori si fermarono poich\u00e9 una parte del fabbricato in costruzione usciva lievemente dal lotto originario: ci\u00f2 caus\u00f2 una lite con il marchese Polce che aveva un terreno in fitto in quel punto. Il Doria ottenne da l\u00ec a poco comunque quel suolo cos\u00ec da completare il prospetto del palazzo apponendovi le quattro colonne del portale.\nDurante la costruzione si ebbe l'idea di realizzare anche un portale laterale che dava su via Toledo, ma i lavori si fermarono alla sola progettazione da parte dell'ingegnere Gaetano Buonocore. Di fatto un secondo ingresso fu posto invece nella facciata posteriore dell'edificio, di fronte al monumentale palazzo Carafa di Maddaloni. Ulteriori interventi furono poi fatti intorno al primo trentennio dell'Ottocento da Antonio Francesconi, attivo in quel periodo anche nell'altro edificio di famiglia, villa Doria a Posillipo, il quale adatt\u00f2 gli ambienti all'uso abitativo.\nNel 1860 il palazzo divenne famoso perch\u00e9 il 7 settembre Giuseppe Garibaldi annunci\u00f2 dal balcone dello stesso l'annessione del Regno delle Due Sicilie a quello d'Italia.\nNel 1940 la notevole collezione di Marcantonio Doria conservata nel palazzo, che comprendeva ceramiche, arti applicate e dipinti, tra cui alcuni di Van Dyck, Rubens ed il \"Martirio di sant'Orsola\" di Caravaggio, fu scompattata e venduta all'asta; in questa occasione la tela del Merisi fu acquistata dalla banca commerciale italiana esponendola nella storica sede napoletana di palazzo Zevallos. Durante la seconda guerra mondiale il complesso sub\u00ec alcuni danneggiamenti, soprattutto nella parte superiore della facciata principale, perdendo cos\u00ec sei delle otto sculture che abbellivano il cornicione superiore dell'edificio e il grande stemma nobiliare della famiglia Doria posto sopra il finestrone del piano nobile. Le decorazioni delle sale interne al piano nobile, invece, sono in gran parte scampate ai bombardamenti.\nDescrizione.\nIl palazzo ha una pianta trapezoidale, con la facciata rivolta verso il largo; la facciata \u00e8 in marmo bianco suddivisa in tre ordini ed \u00e8 scandita dalla presenza del portale affiancato da colonne doriche che sorreggono, insieme a dei possenti mensoloni, l'aggettante balcone.\nIl piano superiore \u00e8 scandito dalla presenza di semicolonne e lesene ioniche che inquadrano tre finestre con cornici marmoree. La balaustra superiore, che oggi risulta in parte danneggiata, ospitava sei statue al di sotto delle quali era al centro il grande stemma dei Doria; oggi rimangono tuttavia solo due sculture a destra e un pezzo di ghirlanda dello stemma. Dall'acquarello di Franz Wenzel Schwarz che riprende la scena dell'\"Ingresso di Garibaldi a Napoli\", esposto presso il Museo civico di Castel Nuovo, \u00e8 possibile inoltre notare anche quello che era l'aspetto originario dell'edificio, prima dei danneggiamenti subiti durante la seconda guerra mondiale. Le due facciate laterali che danno su via Sant'Anna dei Lombardi e via Toledo sono pi\u00f9 semplici e dispongono di finestre con timpani alternati. La facciata posteriore, che fronteggia il palazzo Carafa di Maddaloni, ha invece un portale modesto che fu chiuso poco dopo la sua costruzione, a causa della diatriba tra i Carafa e i Doria sul passaggio dei carri.\nI cortili interni sono due: uno di forma esagonale, simile concettualmente a quello ottagonale di palazzo Serra di Cassano, ma pi\u00f9 stretto ed elevato nella forma; l'altro cortile invece \u00e8 di forma rettangolare. Questi due spazi aperti sono collegati tra loro da un passaggio con volte, mentre collegano a loro volta i due rispettivi ingressi tramite lunghi androni. L'intera prospettiva risulta essere a mo' di \"cannocchiale ottico\", tecnica architettonica tipica del Vanvitelli, riscontrabile anche in altre sue opere come per esempio nei giardini della reggia di Caserta.\nGran parte dell'interno \u00e8 impreziosito con decorazioni tipiche dei palazzi nobiliari settecenteschi di Napoli; sono infatti presenti affreschi e tele di Fedele Fischetti, tra i pi\u00f9 attivi pittori locali in questo senso, che con la collaborazione di Alessandro Fischetti e Costantino Desiderio esegu\u00ec il grande affresco nella volta della galleria, dov'\u00e8 il \"Trionfo di Lamba Doria nella battaglia di Curzola\". Al Desiderio \u00e8 invece attribuita l'\"Aurora\" posta nel \"boudoir\", ospitante anche le cariatidi in stucco che furono realizzate dallo scultore Angelo Viva. Altri ambienti settecenteschi come il gabinetto degli specchi, la cui camera da letto ospita tre dipinti di Francesco Solimena e decorazioni di Girolamo Starace, conserva affreschi di Giacinto Diano, che lavor\u00f2 inoltre anche nella galleria del secondo quarto nobile. La cappella privata del piano nobile \u00e8 infine decorata da pitture di Giovanni Maria Griffon.\nNell'insieme il palazzo si presenta con uno stile collocabile tra il tardobarocco ed il neoclassico."}
{"id": "636009", "revid": "371529", "url": "https://it.wikipedia.org/wiki?curid=636009", "title": "Self Portrait", "text": "Self Portrait \u00e8 un album di Bob Dylan, pubblicato nel 1970 dalla Columbia Records.\nIl disco.\n\"Self Portrait\" \u00e8 una delle opere pi\u00f9 controverse di Bob Dylan, a giudicare anche dalle infinite (e spesso contraddittorie) interpretazioni che ne sono state fatte. Persino il suo autore, dopo le pesantissime critiche ricevute (il disco era stato definito, dai pi\u00f9 gentili, come un lavoro assolutamente mediocre, dai pi\u00f9 schietti, francamente orribile oppure ancora peggio come recita una famosissima recensione della rivista \"Rolling Stone\" che inizia con le emblematiche parole: \"\u00abCos'\u00e8 questa merda?!!?\u00bb\" (\"\u00abWhat is this shit?\u00bb\"), nel giustificare questo suo ibrido folk-country interminabile, si era appellato ad una intenzionale volont\u00e0 di \"sorprendere\", di \"scioccare\" i suoi fans, senza peraltro chiarire i dettagli di una simile operazione; .\nPer la stragrande maggioranza della critica, a stupire, in questo disco, \u00e8 soprattutto la strutturazione pedante dei brani, l'uso reiterato di vocalismi troppo gravi o troppo acuti, l'abuso (o meglio l'enfatica esasperazione) d'una voce fin troppo nasale, la monotonia dei ritmi, considerati non solo posticci, ma anche diluiti, stiracchiati all'inverosimile, tanto \u00e8 stato da qualcuno sollevato il sospetto, una volta sorbite tutte le tracce, che si sia trattato di un'unica indistinta gragnuola di ritornelli pi\u00f9 che stantii, assolutamente avvilenti.\nAl di l\u00e0 delle legittime opinioni personali, il discorso sul lavoro concettuale di questo disco viene necessariamente dopo il discorso specificatamente musicale: pertanto, quando parliamo di \"Wigwam\" o di \"Take a Message to Mary\", non dobbiamo chiederci se si tratti o meno di una sfida all'ascoltatore, di una voluta monotonia, di uno studiato effetto na\u00eff, perch\u00e9 altrimenti si perderebbe di vista il concetto fondamentale, cio\u00e8 il giudizio musicale in senso stretto. In altri termini, bisogna sfatare ogni pretesa volontariet\u00e0 dell'operazione che sta dietro \"Self Portrait\" e guardare al disco cos\u00ec come si presenta: soltanto cos\u00ec sar\u00e0 possibile giudicare in maniera veridica quella che, a oltre trent'anni di distanza dalla sua pubblicazione, sembra pi\u00f9 che altro una strana provocazione di un autore che vuol farsi irriconoscibile a chi credeva di averlo puntualmente identificato in una precisa categoria, e non un qualcosa di specificatamente progettuale.\nCos\u00ec, questo inedito Bob Dylan presagisce e in un certo modo performa la sua futura svolta degli anni settanta, sebbene ancora non se ne intraveda compiutamente alcunch\u00e9 di significativo. \u00c8 proprio sotto questa prospettiva, per\u00f2, che \"Self Portrait\" rappresenta una tappa fondamentale nella carriera dell'ex \"folksinger\" di Duluth, prima dei momenti memorabili di \"Tangled Up in Blue\" e di \"Knockin' on Heaven's Door\".\nContenuto.\n\"Self Portrait\" venne fortemente criticato non solo per il livello delle esecuzioni e per la produzione enfatica delle tracce, ma anche per la scelta stessa delle canzoni incluse sull'album, non ritenute all'altezza.\nTuttavia, almeno uno dei brani ebbe una certa rivalutazione nel corso degli anni successivi. Scritta da Alfred Frank Beddoe (che era stato scoperto da Pete Seeger), \"Copper Kettle\" cattura la descrizione di un'esistenza idilliaca in campagna, dove un contrabbandiere di Whiskey pu\u00f2 agire indisturbato al di fuori della legge.\nIl biografo di Dylan Clinton Heylin scrisse: \"\"Copper Kettle\"... tocca tutte le corde giuste... essendo una delle performance pi\u00f9 coinvolgenti di tutto il repertorio di Dylan\". \"Copper Kettle\" era stata resa popolare da Joan Baez che ne aveva inserito una reinterpretazione nel suo album del 1962 \"Joan Baez in Concert\".\nTra i brani originali presenti sull'album, lo strumentale \"Wigwam\" acquis\u00ec notoriet\u00e0 anni dopo quando venne incluso nella colonna sonora del film del 2001 \"I Tenenbaum\". \"Living the Blues\" venne reinterpretata da Leon Redbone. Nel 2001, \"All the Tired Horses\" venne inserita nel film \"Blow\".\nL'unico brano del disco che possa essere considerato psichedelico anche solo alla lontana, \u00e8 \"The Mighty Quinn (Quinn the Eskimo)\", traccia originariamente registrata nel 1967 durante le celebri versioni dei \"Basement Tapes\", e pubblicata su singolo con gran successo nella versione dei Manfred Mann nel 1968. La versione di \"Self Portrait\", comunque, non \u00e8 la versione originale ma una incisione dal vivo tratta dall'esibizione di Dylan &amp; The Band al festival dell'isola di Wight del 1969 (come anche altre tre canzoni presenti sull'album)."}
{"id": "636016", "revid": "287204", "url": "https://it.wikipedia.org/wiki?curid=636016", "title": "Dragan Dzaji\u0107", "text": ""}
{"id": "636017", "revid": "90900", "url": "https://it.wikipedia.org/wiki?curid=636017", "title": "Propulsione", "text": "La propulsione \u00e8 l'azione mediante la quale un corpo qualsiasi, e in particolare un veicolo, viene posto e mantenuto in movimento. La propulsione sfrutta il fenomeno fisico della reazione di inerzia del corpo stesso, che pu\u00f2 essere indiretta, cio\u00e8 dovuta alla variazione della quantit\u00e0 di moto del fluido in cui \u00e8 immerso il corpo (come per la propulsione ad elica), o diretta, quando la reazione \u00e8 originata dall'espulsione da parte del veicolo di un fluido (solitamente prodotto della combustione di un propellente come nel caso della propulsione a getto).\nPropulsione veicolare.\nLa \"propulsione veicolare\" si riferisce alla spinta trasmessa ad un veicolo, sufficiente per provocarne e mantenerne il movimento. Pu\u00f2 essere divisa in categorie in base al campo di impiego: terrestre, marina, aerea e spaziale.\nPropulsione terrestre.\nInizialmente l'energia utilizzata per il movimento di mezzi e/o persone sulla terraferma \u00e8 stata di tipo animale. Oggi, ai veicoli trainati da animali sono stati sostituiti i veicoli a motore che permettono di raggiungere maggiori velocit\u00e0. L'utilizzo di energia muscolare propulsiva \u00e8 stato reintrodotto in mezzi di locomozione a pedale, il pi\u00f9 diffuso dei quali \u00e8 la bicicletta.\nPropulsione marina.\nCon il termine propulsione marina ci si riferisce a quei sistemi propulsivi che permettono il moto di mezzi sull'acqua o attraverso di essa. Oggi, l'elemento chiave della propulsione marina \u00e8 l'elica navale, che consente di trasformare l'energia fornita dal motore in una spinta idrodinamica. \nA seconda delle condizioni di lavoro si possono distinguere: elica sub-cavitante, elica super-cavitante o semisommersa, turbina a elica. \nDue le turbine ad elica note: \nSono oggetto di studio una trasposizione del motore a turbina in ambiente marino, ed i motori magneto-idrodinamici, motori sprovvisti di parti in movimenti che utilizzano campi magnetici ed elettrici.\nPrima che fossero disponibili le energie fornite dai moderni motori, la propulsione veniva sostenuta o da lavoro muscolare, canoe a remi, oppure da energia eolica, barche a vela. Oggi queste forme propulsive sono utilizzate per lo pi\u00f9 in ambiente sportivo.\nPropulsione aerea.\nCon il termine propulsione aerea ci si riferisce a quei sistemi che consentono il moto di mezzi nell'aria. I tipi pi\u00f9 comuni sono: i propulsori ad elica, mossi da motori a combustione interna o a turbina (nel secondo caso vengono detti turboeliche), i turbogetto, le turboventole e la propulsione a razzo. Meno diffusi sono gli statoreattori ed i pulsoreattori.\nPropulsione spaziale.\nIl sistema propulsivo tradizionalmente utilizzato per il trasporto nello spazio \u00e8 costituito da un insieme di razzi chimici, che permettono la manovrabilit\u00e0 e l'accelerazione del veicolo. Nelle missioni interplanetarie l'effetto fionda \u00e8 stato utilizzato come elemento propulsivo ausiliario.\nSin dagli anni sessanta sono stati proposti sistemi alternativi, i pi\u00f9 promettenti dei quali si sono rivelati i motori elettro-magnetici tra i quali i propulsori ionici, testati con successo nel 1998 dalla sonda americana Deep Space 1, nel lungo viaggio che tra il 2003 ed il 2004 ha portato la sonda europea SMART-1 sulla Luna e dalla sonda giapponese Hayabusa, ed i propulsori al plasma.\nGli studi condotti in Giappone per la realizzazione di vele solari hanno condotto alla realizzazione di un primo prototipo: IKAROS. Si ritiene che anche le ricerche condotte in Europa, Stati Uniti e Russia condurranno prossimamente alla realizzazione di altri prototipi.\nMotori nucleari sono stati utilizzati dalle sonde NASA dirette verso i pianeti esterni. In questi casi l'energia nucleare prodotta \u00e8 stata trasformata in energia termica, a sua volta utilizzata per produrre energia elettrica utilizzabile dalle tecnologie di propulsione. Tecnicamente, quindi, la fonte di energia \u00e8 nucleare, non il sistema propulsivo. Sistemi propulsivi nucleari sono oggetto di studio, ma la loro realizzazione \u00e8 ancora lontana.\nTecniche pi\u00f9 fantasiose sono state proposte nella fantascienza, la pi\u00f9 famosa delle quali sono i motori ad antimateria della astronave Enterprise di Star Trek.\nPropulsione nucleare.\nUn ultimo tipo di propulsione \u00e8 quella nucleare che sfrutta cio\u00e8 l'energia ricavata da reazioni nucleari, tipicamente impiegata su navi e sottomarini.\nPropulsione muscolare.\nAlcuni veicoli come la bicicletta, il monociclo, il carro e la carriola utilizzano come forza propulsiva quella sprigionata dai muscoli umani e di animali per la trazione meccanica dello stesso. La stessa forza muscolare \u00e8 ci\u00f2 che consente agli esseri viventi di muoversi."}
{"id": "636018", "revid": "767487", "url": "https://it.wikipedia.org/wiki?curid=636018", "title": "Buzzati", "text": ""}
{"id": "636026", "revid": "1745361", "url": "https://it.wikipedia.org/wiki?curid=636026", "title": "Club", "text": "Un club \u00e8 un gruppo di persone unite da un interesse comune prevalentemente socio-culturale o ricreativo.\nStoria.\nLa parola \"club\" ha origine nella lingua inglese e definisce la modalit\u00e0 con cui un gruppo di gentiluomini si associa per sostenere le spese della loro periodica riunione in un luogo di incontro. Nella storia britannica del XVIII secolo importanti protagonisti letterari si riunivano nel The Club, mentre nel successivo secolo era centro di attivit\u00e0 politica il Reform Club.\nCaratteristiche.\nNei club i componenti, detti \"soci\", si riuniscono, solitamente presso la sede del club stesso, per dialogare o coltivare interessi comuni. Viene di norma scelto un \"capo\" che coordina le attivit\u00e0 del club e redatto un regolamento condiviso da tutti gli iscritti. Questi ultimi partecipano solidalmente alle spese di gestione versando una quota d'iscrizione. Molte volte, i membri possono essere suddivisi a loro volta in gruppi: membri vip, membri ufficiali o membri onorari. Essi hanno dei vantaggi nel club, rispetto ai membri \"semplici\".\nMolti club, quando il numero degli iscritti \u00e8 tale da rendere difficile il riconoscimento per conoscenza personale, distribuiscono ai membri delle apposite tessere associative. Generalmente si organizzano delle riunioni per decidere sul club, o anche per festeggiare qualche evento, per esempio l'apertura di una sede ufficiale, ecc..\nTalvolta, vengono assegnati a singoli membri dei \"compiti\" o incarichi da svolgere in cambio di vantaggi, per esempio il tipografo o il segretario.\nI club internazionali pi\u00f9 famosi di derivazione massonica sono il Lions Club ed il Rotary Club, a cui si accede per cooptazione.\nUna particolare tipologia \u00e8 costituita dai cosiddetti \"club di servizio\", costituiti per perseguire finalit\u00e0 umanitarie sociali e filantropiche.\nQualificazione giuridica.\nUn club \u00e8 diverso da una fondazione , tuttavia il concetto di club spesso viene collegato a quello dell'associazione, tuttavia un club pu\u00f2 essere privo di una veste giuridico-amministrativa.\nIn talune grandi organizzazioni (es. come l'Automobile Club d'Italia ed il Touring Club Italiano) il termine \"club\" viene usato come sinonimo di \"associazione\"."}
{"id": "636029", "revid": "547034", "url": "https://it.wikipedia.org/wiki?curid=636029", "title": "Palazzo Serra di Cassano", "text": "Il Palazzo Serra di Cassano \u00e8 un palazzo storico di Napoli situato sulla collina di Pizzofalcone, nel quartiere San Ferdinando. Il palazzo prende il nome dalla nobile famiglia napoletana, di origini genovesi, che volle la sua edificazione.\nStoria ed architettura.\nIl palazzo fu eretto nella prima met\u00e0 del XVIII secolo da Ferdinando Sanfelice che, in quegli anni, lavorava alla vicina chiesa della Nunziatella. Di particolare rilevanza architettonica risulta essere lo scalone monumentale, imponente e suggestivo, realizzato sempre dall'architetto napoletano, famoso in quegli anni a Napoli per le particolari scalinate d'accesso ai palazzi di sua progettazione (un esempio in tal senso \u00e8 il palazzo Sanfelice o il palazzo dello Spagnolo).\nIl portone storico del palazzo, che collega direttamente l'edificio che affaccia su via Egiziaca con il cortile ottagonale interno, simile a quello di palazzo Doria d'Angri ma pi\u00f9 basso e largo, \u00e8 chiuso dal 1799, in segno di lutto e di protesta per il figlio del principe Serra di Cassano, Gennaro Serra di Cassano, giustiziato in seguito ai fatti della Repubblica napoletana del 1799 nei quali il giovane nobile fu dichiarato partecipante alla rivoluzione. Pertanto, dopo la chiusura dell'antico ingresso che d\u00e0 sul palazzo reale di Napoli, l'attuale accesso al palazzo \u00e8 posto nella parte posteriore dello stesso, su via Monte di Dio.\nL'ingresso conduce anch'esso, dopo aver passato alcuni porticati, al cortile ottagonale interno che, dopo aver passato un'ampia arcata, conduce a sua volta al monumentale scalone.\nA differenza di altre progettate dal Sanfelice, le scale ideate in questo palazzo non sono n\u00e9 aperte n\u00e9 incrociate tra loro, bens\u00ec chiuse, a doppia rampa e ad un corpo solo, suscitando molto fascino anche per i contrasti dei colori del piperno e dei marmi bianchi che caratterizzano la struttura. \nInterno.\nNell'interno, le sale sono decorate con stucchi rococ\u00f2 e mobili neoclassici. Sono poi presenti numerosi affreschi e pitture in molti ambienti del palazzo: in alcune sale vi sono dipinti di Giacinto Diano realizzati tra il 1770 ed il 1773; in una vi \u00e8 un dipinto di Alessandro Tiarini; in un'altra \u00e8 affrescata in una parete un \"Giudizio di Salomone\" di Mattia Preti; e diverse altri cicli di affreschi religiosi decorano altre sale del palazzo, attribuiti a Fabrizio Santafede.\nLa maggior parte di questi ambienti \u00e8 oggi occupata dall'Istituto Italiano per gli Studi Filosofici, fondato nel 1975, e dalla relativa biblioteca, che dispone di oltre 160.000 volumi."}
{"id": "636030", "revid": "118834", "url": "https://it.wikipedia.org/wiki?curid=636030", "title": "Pneumococco", "text": ""}
{"id": "636035", "revid": "4506", "url": "https://it.wikipedia.org/wiki?curid=636035", "title": "Elizabeth - kuni to kekkon shita jyoou", "text": ""}
{"id": "636036", "revid": "88740", "url": "https://it.wikipedia.org/wiki?curid=636036", "title": "John Cummings", "text": ""}
{"id": "636037", "revid": "147771", "url": "https://it.wikipedia.org/wiki?curid=636037", "title": "Game (tennis)", "text": ""}
{"id": "636038", "revid": "4506", "url": "https://it.wikipedia.org/wiki?curid=636038", "title": "Piani carsici di Castelluccio", "text": ""}
{"id": "636042", "revid": "6923", "url": "https://it.wikipedia.org/wiki?curid=636042", "title": "Venchi", "text": "La Venchi \u00e8 un'azienda alimentare italiana con sede in provincia di Cuneo, a Castelletto Stura, specializzata nella produzione e vendita di cioccolato.\nStoria.\nSilviano Venchi inizia l'attivit\u00e0 di dolciere a 16 anni. All'et\u00e0 di 20 anni investe i propri risparmi per acquistare due calderoni di bronzo e poter cominciare cos\u00ec le sperimentazioni culinarie nel proprio appartamento. Nel 1878 apre il proprio laboratorio in via degli Artisti a Torino. Agli inizi del Novecento si distingue soprattutto per le \"Nougatine\", \"bon-bon\" a base di nocciole tritate e caramellate, ricoperte di cioccolato extra fondente. Il laboratorio si estende su 300 metri quadrati.\nNel 1900 l'azienda cresce rapidamente e, per il laboratorio, affitta una superficie di 3000\u00a0m\u00b2. I prodotti Venchi cominciano ad essere conosciuti come \"\u2026la pi\u00f9 elegante pralineria in Piemonte\u2026\"\nNel 1960 Venchi, UNICA e Talmone si fondono in un'unica azienda: la Talmone-Venchi-Unica, raggiungendo negli anni Settanta la massima espansione con 300 punti vendita e 5.000 dipendenti. Poi la crisi, anche a causa di uno scandalo finanziario, che porta al fallimento e la Venchi ad essere una piccola realt\u00e0 locale.\nNel 2000 un gruppo di investitori privati acquisisce un'altra storica fabbrica di cioccolato piemontese, la Cuba (Cussino, Biscotti e Affini), fondata nel 1949 da Pietro Cussino e nota fra l'altro per la produzione dei \"Cuneesi al rum\" (praline ripiene di crema rum, colata in un guscio di cioccolato fondente), e cambia nome in \"Cuba Venchi\". Dal gennaio 2003 la denominazione aziendale si ritrasforma da \"Cuba Venchi\" in \"Venchi\". La propriet\u00e0 \u00e8 divisa tra Daniele Ferrero (presidente e amministratore delegato), Giovanni Battista Mantelli (direttore commerciale), Niccol\u00f2 Cangioli (impegnato nello sviluppo dei negozi). Nel 2002 entra un altro socio di peso con il 10,5%, Pietro Boroli, vicepresidente della De Agostini.\nLa nuova realt\u00e0 aziendale \u00e8 completamente riorganizzata con l'inserimento di nuovi prodotti, l'adozione di una diversa strategia distributiva (non copre la grande distribuzione, ma cresce con i negozi monomarca e una novantina di agenti) e l'investimento in nuovi macchinari ed infrastrutture, che includono uno stabilimento di 3000\u00a0m\u00b2 a Robilante e uno di 12000\u00a0m\u00b2 a Castelletto Stura.\nNel 2006 la Venchi rileva la Camelot s.r.l., acquisendone il \"know-how\" per un innovativo sistema di produzione di gelato: nasce cos\u00ec la Venchi Gelato.\nNel 2006 Venchi lancia il suo nuovo \"format\" di \"world retail\": la Cioccogelateria, negozio monomarca di gelato e cioccolato artigianale.\nDa New York a Hong Kong.\nLa sede Venchi si trova a Castelletto Stura (CN).\nLa gamma di prodotto Venchi \u00e8 quanto pi\u00f9 \u201cuniversale\u201d possibile. L'azienda \u00e8 specializzata nel cioccolato fondente e nel Gianduja.\nVenchi produce oltre 350 differenti ricette per tutti i gusti e di tutti i tipi e, dal 2007, 90 gusti di gelato.\nTutta la produzione, a partire dall'autunno 2009, \u00e8 dichiarata totalmente priva di glutine. L'azienda dichiara anche di non utilizzare nei suoi prodotti grassi vegetali idrogenati, additivi, aromi artificiali, edulcoranti chimici.\nIl settore export copre, attraverso distributori esclusivi, buona parte dell'Europa, Stati Uniti, Giappone, Russia e Paesi arabi.\nNel 2017 Venchi gestisce direttamente 88 negozi monomarca (47 in Italia) nei principali aeroporti, nelle stazioni e nei centri storici delle principali citt\u00e0, tra cui New York, Dubai e Hong Kong. Dei 720 dipendenti, 500 sono impegnati nelle cioccogelaterie, che preparano il gelato con il 40% in meno di grassi.\nRiconoscimenti.\nNel 2004 il Chocaviar di Venchi, microsfere a forma di caviale, di pura massa di cacao sudamericano lavorata a mano, ha vinto il Vassoio D'Oro all'Eurochocolate di Perugia.\nNell'ambito di Eurochocolate Awards 2005, Venchi ha vinto la sezione \"Special events\".\nNel 2007 Venchi \u00e8 fornitore ufficiale negli eventi che fanno da cornice alla consegna del Premio Nobel per la pace.\nDati economici.\nNel 2016 la societ\u00e0 ha raggiunto i 63,5 milioni di \u20ac di ricavi, nel 2017 il fatturato ha toccato gli 80 milioni con 10 milioni di utile (+58%)."}
{"id": "636043", "revid": "767487", "url": "https://it.wikipedia.org/wiki?curid=636043", "title": "Giovanni de Britto", "text": "Martirizzato per decapitazione in India, \u00e8 venerato come santo dalla Chiesa cattolica.\nBiografia.\nNacque da una nobile famiglia imparentata con la casa reale. Perse il padre nel 1650 mentre lo stesso era a Rio de Janeiro come vicer\u00e9. Giovanni visse presso la corte del Portogallo come paggio del principe Pietro II, figlio del re Giovanni IV di Braganza. Qualche anno dopo, ammalatosi gravemente, la madre Donna Brites Pereira, promise a san Francesco Saverio che se suo figlio fosse guarito lo avrebbe vestito per un anno con l'abito dei \"figli di Sant'Ignazio di Loyola\". Il figlio guar\u00ec e il voto venne mantenuto, il giovane ragazzo ne fu molto contento e nel 1662, a sedici anni, chiese di entrare come novizio nella Compagnia di Ges\u00f9. Svolse il noviziato dapprima a \u00c9vora, poi, ammalatosi di nuovo, venne trasferito a Coimbra. Volle ben presto essere mandato in missione in India; il suo desiderio venne esaudito dopo essere stato consacrato sacerdote nel 1673. Nonostante l'opposizione materna si trasfer\u00ec a Madura nell'India sud-orientale.\nIl viaggio lo port\u00f2 dapprima nelle Canarie, poi in Mozambico ed in seguito raggiunse Goa dove, sulla tomba di Francesco Saverio, promise di dedicare tutta la vita alla conversione al cattolicesimo degli indiani. Giunse a destinazione forse nel 1675; qui gli venne proposta la cattedra di filosofia che rifiut\u00f2, in quanto intenzionato a raggiungere e convertire quelle popolazioni. Dopo aver appreso la lingua tamil che si parlava nella regione, per potersi occupare dei paria senza nuocere al suo apostolato presso la popolazione di casta, adott\u00f2 il genere di vita dei saniassi o Sadhu (santoni ind\u00f9). Si spostava vestito di una tunica rossa e portava un turbante, invece delle scarpe portava i sandali, una canna come bastone e un'anfora di rame al braccio per l'acqua. Il nobile portoghese si nutriva di riso, latte e erbe, una sola volta al giorno, secondo la tipica dieta alimentare dei santoni. La sua opera di evangelizzazione ebbe successo e ci\u00f2 irritava le autorit\u00e0. Una notte, mentre stava battezzando duecento catecumeni, venne assalito e barbaramente percosso assieme ai suoi accoliti. Egli svolse questa attivit\u00e0 tra il 1679 e il 1685. In quell'anno venne nominato superiore.\nNon contento di quanto fatto, nel 1686 part\u00ec per il regno di Marava, dove in pochi mesi battezz\u00f2 2000 persone. Venutone a conoscenza, il primo ministro del regno ne chiese la carcerazione; dopo vari supplizi venne condannato a morte, ma un'improvvisa insurrezione nel regno fece ritardare l'esecuzione. Pi\u00f9 tardi il sovrano cambi\u00f2 idea e lo volle a corte, dove venne alloggiato in una scuderia e dove molti sapienti del regno gli fecero visita. Il re non si convert\u00ec, ma annull\u00f2 la sentenza. Gli fu proibito per\u00f2 di predicare in quel regno e venne rinviato a Marava.\nNel 1687 ricevette l'ordine di rientrare in Europa come Procuratore della Provincia di Malabar. Giunto in patria non pot\u00e9 proseguire per Roma per contrasti tra la casa reale di Lisbona e il Papa. Non potendo svolgere la sua missione, si prodig\u00f2 nella predicazione in patria con l'intento di reclutare nuovi missionari. Il re tent\u00f2 invano di trattenere il suo amico d'infanzia presso di lui. Dopo aver salutato per l'ultima volta la madre, si imbarc\u00f2 di nuovo per l'India.\nL\u00e0 giunto, penetr\u00f2 di nuovo nel regno di Marava da dove era stato cacciato. Qui ottenne la conversione di un principe della casa reale, che aveva cinque mogli ma si decise a ripudiarne quattro pur di ricevere il battesimo da Giovanni. Una delle mogli ripudiate, che era parente del re, si lament\u00f2 a corte del comportamento del principe. Il sovrano ordin\u00f2 di bruciare le chiese dei cristiani e l'arresto di Giovanni. Dopo averlo imprigionato e torturato lo mand\u00f2 da suo fratello, governatore di una provincia ai confini del regno, lontano da occhi indiscreti, per ucciderlo. In una lettera spedita dal carcere, Giovanni confessava al sacerdote Francesco Lainez: \u00abEssendo virt\u00f9 la colpa di cui mi accusano, il soffrire per essa \u00e8 per me grande gioia\u00bb. Dopo una difficile trasferta giunse a Oriyur il 4 febbraio 1693 per essere dapprima denudato e decapitato, poi gli vennero tagliate mani e piedi e il tronco venne impalato. Le carni vennero probabilmente date in pasto alle fiere.\nCulto.\nPio IX lo beatific\u00f2 il 18 maggio 1859 e Pio XII lo canonizz\u00f2 il 22 giugno 1947. La memoria liturgica cade il 4 febbraio."}
{"id": "636045", "revid": "34222", "url": "https://it.wikipedia.org/wiki?curid=636045", "title": "Benito Albino Mussolini", "text": ""}
{"id": "636047", "revid": "767487", "url": "https://it.wikipedia.org/wiki?curid=636047", "title": "The Rockin' Vickers", "text": "I Rockin' Vickers (chiamati anche \"Rockin' Vicars\") sono un gruppo rock inglese formatosi negli anni sessanta. Originariamente chiamati \"Rev Black and The Rockin' Vicars\", sono conosciuti soprattutto perch\u00e9 ne ha fatto parte il chitarrista Lemmy Kilmister, diventato poi il leader della band heavy metal Mot\u00f6rhead."}
{"id": "636048", "revid": "599013", "url": "https://it.wikipedia.org/wiki?curid=636048", "title": "Tfy", "text": ""}
{"id": "636055", "revid": "73997", "url": "https://it.wikipedia.org/wiki?curid=636055", "title": "Rockin' Vicars", "text": ""}
{"id": "636056", "revid": "4106", "url": "https://it.wikipedia.org/wiki?curid=636056", "title": "Cantone (Svizzera)", "text": ""}
{"id": "636057", "revid": "73997", "url": "https://it.wikipedia.org/wiki?curid=636057", "title": "Rocking Vicars", "text": ""}
{"id": "636059", "revid": "73997", "url": "https://it.wikipedia.org/wiki?curid=636059", "title": "The Rockin' Vicars", "text": ""}
{"id": "636061", "revid": "73997", "url": "https://it.wikipedia.org/wiki?curid=636061", "title": "Rocking Vickers", "text": ""}
{"id": "636064", "revid": "73997", "url": "https://it.wikipedia.org/wiki?curid=636064", "title": "Rockin' Vickers", "text": ""}
{"id": "636066", "revid": "73997", "url": "https://it.wikipedia.org/wiki?curid=636066", "title": "Rockin Vicars", "text": ""}
{"id": "636067", "revid": "73997", "url": "https://it.wikipedia.org/wiki?curid=636067", "title": "Rockin Vickers", "text": ""}
{"id": "636068", "revid": "1305772", "url": "https://it.wikipedia.org/wiki?curid=636068", "title": "Achille Pinelli", "text": "Biografia.\nFiglio del pi\u00f9 famoso Bartolomeo e di Mariangela Gatti, segu\u00ec il padre nella sua arte sia pur compiendone una rielaborazione volta a superare la retorica e la pomposit\u00e0 paterna verso un pi\u00f9 semplice tratto tra l'aneddotica e la satira.\nOpere.\nHa lasciato circa duecento acquerelli dipinti tra il 1826 e il 1835, conservati al Museo di Roma, che riproducono le facciate di altrettante chiese di Roma, alcune delle quali sono oggi abbattute. Liliana Barroero e Daniela Gallavotti Cavallero cos\u00ec li descrivono: \"... rimangono utile documento iconografico per edifici scomparsi o successivamente modificati, e per la puntigliosa descrizione dei costumi quotidiani della Roma dei primi decenni dell'Ottocento: processioni di \u00absacconi\u00bb, cortei di condannati a morte, venditori ambulanti, frati, monache, gendarmi, borghesi, giochi di bambini, mendicanti animano una citt\u00e0 popolaresca e popolosa...\" Ma non si limit\u00f2 a riportare come in una fotografia, che proprio in quegli anni si andava sviluppando (tra il 1819 e il 1827) quando Nic\u00e9phore Ni\u00e8pce scatt\u00f2 la prima foto al mondo nelle campagne di Ch\u00e2lon-sur-Sa\u00f4ne, le facciate di queste chiese, ma come un vignettista moderno ne popol\u00f2 la piazza o la via antistante con scene popolari.\nFigure forse pi\u00f9 abbozzate rispetto alla cura che metteva Bartolomeo nelle sue incisioni, ma che comunque documentano l'epoca che fu quella di Gregorio XVI. In un certo senso Achille Pinelli dipinse lo stesso \u00abpopolino\u00bb di Giuseppe Gioachino Belli."}
{"id": "636076", "revid": "66316", "url": "https://it.wikipedia.org/wiki?curid=636076", "title": "Benozzo di Lese di Sandro", "text": ""}
{"id": "636087", "revid": "729019", "url": "https://it.wikipedia.org/wiki?curid=636087", "title": "Ferrovia del Benguela", "text": "La ferrovia del Benguela, chiamata anche ferrovia del Katanga-Benguela, \u00e8 una linea ferroviaria che attraversa la regione centrale dell'Angola e la regione meridionale della Repubblica Democratica del Congo, in una direzione da ovest a est, essendo la ferrovia pi\u00f9 grande e importante dell'Africa sudoccidentale. Si collega dalla citt\u00e0 di Lobito, in Angola, alla citt\u00e0 di Tenke, in Congo, dove si collega alla ferrovia Citt\u00e0 del Capo-Il Cairo (Kindu-Congo a Port Elizabeth-Sudafrica).\nIl suo punto di sbocco \u00e8 il porto di Lobito, sulla costa atlantica, da dove esporta tutti i tipi di prodotti, dal minerale ai prodotti alimentari, componenti industriali, merci vive, ecc.\nLa sua compagnia che la esplora nella sezione angolana di Lobito a Luau, \u00e8 la Compagnia ferroviaria Benguela-E.P.. Da Dilolo a Tenke \u00e8 amministrato dalla Societ\u00e0 ferroviaria nazionale del Congo.\nCaratteristiche.\nLa ferrovia ha una lunghezza complessiva di 1866\u00a0km e rappresenta un importante collegamento fra le regioni interne del paese e la costa, e fra l'Angola e gli stati adiacenti. Attraverso Luau \u00e8 collegata ai sistemi ferroviari della provincia di Katanga, della Repubblica Democratica del Congo e dello Zambia. Attraverso lo Zambia, questo sistema ferroviario si congiunge inoltre con Beira in Mozambico, Dar es Salaam in Tanzania.\nAl contrario delle altre ferrovie angolane, non \u00e8 sottoposta al controllo della Direc\u00e7ao Nacional dos Caminhos de Ferro, ed \u00e8 gestita direttamente dal Ministero dei trasporti tramite l'ente che la gestisce, Caminho de Ferro de Benguela (CFB).\n\u00c8 senza dubbio di primaria importanza, poich\u00e9 \u00e8 l'unica ferrovia che consente l'accesso diretto dalla Repubblica Democratica del Congo meridionale a un porto marittimo.. \u00c8 stata tra le prime ad essere colpite dalla guerriglia condotta dall'UNITA, a partire dal 1975.\nL'inizio della tratta \u00e8 presso il porto di Lobito: nella zona, la ferrovia si biforca alla citt\u00e0 di Cubal, toccando con un ramo Lobito, e con l'altro Benguela. Il raccordo tra le due citt\u00e0 assorbe la parte principale del traffico. Durante la guerra civile la linea \u00e8 stata interrotta in pi\u00f9 punti, rendendola impossibile da percorrere interamente per via dell'abbattimento di ponti e del furto di binari.\nStoria.\nLa costruzione della ferrovia inizi\u00f2 nel 1899, per volere del governo coloniale portoghese, con lo scopo di collegare la costa atlantica con le miniere del Congo Belga. Il progetto pass\u00f2 poi nelle mani di Sir Robert Williams (un amico di Cecil Rhodes), che complet\u00f2 il tratto da Luau fino al confine del Congo (1929). La linea ferroviaria fu estremamente impegnata per tutto il rimanente periodo coloniale. Dopo l'indipendenza, la guerra civile in Angola interruppe il servizio, e gran parte della struttura fu danneggiata.\nUn piano di ricostruzione stipulato nel 1987 con le autorit\u00e0 dell'allora Zaire (dal 1997 Repubblica Democratica del Congo) non ebbe seguito per via della guerriglia ancora infiammata. Con la pace del 1991 l'Angola commission\u00f2 uno studio per la ricostruzione con l'aiuto della World Bank, che avrebbe dovuto ripristinare il tratto ferroviario e potenziare le capacit\u00e0 del porto di Lobito.\nDurante il breve periodo di pace, la ferrovia trasport\u00f2 in anno appena 157.000 tonnellate di materiale, ma riusc\u00ec a ritornare operativa anche su distanze medio-lunghe.\nIl traffico \u00e8 gestito tramite 8 locomotive CoCo Type U20C di produzione General Electrics, 2 Paxman 8RPHXL da manovra, 6 convogli da due motrici accoppiate Cummins NT855L4, per un totale di 22 macchine diesel pi\u00f9 19 locomotive dedicate ai servizi meno importanti.\nNel 1995 la ferrovia poteva contare su 53 carrozze (di cui 24 acquistate di seconda mano dal Sudafrica), 4 carrozze ristorante, 4 carrozze letto e 1761 carri.\nNel novembre 2001, la concessione di 99 anni per la Companhia do Caminho de Ferro de Benguela SARL (CCFB SARL) \u00e8 terminata, con la ferrovia che entra a far parte dello Stato angolano, nonch\u00e9 tutte le infrastrutture mobili associate. Nel 2003 lo stato angolano ricapitalizza la CCFB SARL, trasformandola completamente in capitale statale, ricreandola sotto il nome di \"Compagnia ferroviaria Benguela-E.P.\".\nPeriodo di ricostruzione (2001-oggi).\nNel 2005 sono iniziati i colloqui tra i governi angolano e zambiano per riprendere le operazioni. La Cina ha fornito aiuti finanziari per circa 500 milioni di dollari per aiutare a ricostruire l'infrastruttura ferroviaria danneggiata dalla guerra. Il 6 gennaio 2006 sono iniziati i lavori.\nNel 2009 \u00e8 stata completata la rimozione delle mine antiuomo installate lungo la ferrovia, in uno sforzo congiunto delle forze armate angolane, del \nistituto di sminamento nazionale, dell'ufficio nazionale di ricostruzione e della polizia della guardia di frontiera.\nNell'agosto 2011 \u00e8 ripreso lo sfruttamento commerciale del tratto tra Benguela e Huambo. A tale scopo furono costruite le stazioni ferroviarie per il carico di merci e persone a Benguela e Huambo.\nNel 2012 sono riprese le attivit\u00e0 commerciali nel porto di Lobito e la linea \u00e8 stata estesa di nuovo a Luena; nel 2015 la linea copr\u00ec finalmente l'intero territorio angolano, raggiungendo di nuovo la citt\u00e0 di Luau.\nIl 5 marzo 2018, il trasporto di minerali \u00e8 stato ripreso dalla miniera di Tenke Fungurume, in Congo, da dove vengono estratti rame e cobalto e i carichi sono stati portati al porto di Lobito. Da quella data la ferrovia entr\u00f2 in piena attivit\u00e0, collegando la citt\u00e0 di Lobito alla citt\u00e0 di Tenke.\nIncidenti.\nIl 22 settembre 1994, un guasto ai freni ha causato lo schianto di un treno in un canyon, con circa 30 vittime, presso Tolunda."}
{"id": "636088", "revid": "4252", "url": "https://it.wikipedia.org/wiki?curid=636088", "title": "Megalodon", "text": ""}
{"id": "636094", "revid": "27550", "url": "https://it.wikipedia.org/wiki?curid=636094", "title": "Ferdinando Gasparo Bertoni", "text": ""}
{"id": "636097", "revid": "91568497", "url": "https://it.wikipedia.org/wiki?curid=636097", "title": "Kibith", "text": ""}
{"id": "636111", "revid": "339392", "url": "https://it.wikipedia.org/wiki?curid=636111", "title": "Giudice Costituzionale", "text": ""}
{"id": "636112", "revid": "27550", "url": "https://it.wikipedia.org/wiki?curid=636112", "title": "Ferdinando Giuseppe Bertoni", "text": ""}
