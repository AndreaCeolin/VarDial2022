{"id": "529193", "revid": "599013", "url": "https://it.wikipedia.org/wiki?curid=529193", "title": "Anderson Luiz de Carvalho", "text": "Carriera.\nEsterno sinistro, gioca nel Paulista Jundia\u00ed fino al 2001, anno in cui passa al Palmeiras. Nel 2002 viene acquistato dal Santos.\nNel 2003 si trasferisce in Spagna, al Maiorca. Nella stagione successiva viene ceduto al Deportivo Alav\u00e9s, squadra di Segunda Divisi\u00f3n con cui segna 21 gol in due campionati.\nIl 25 luglio 2006 viene acquistato dal Celta de Vigo per 4,5 milioni di euro pi\u00f9 il cartellino di Toni Moral.\nMonaco e il prestito all'Espanyol.\nNella stagione 2007-2008 va a giocare in Ligue 1, nel , mentre nell'estate del 2008 torna in prestito Spagna, all'Espanyol. A fine stagione torna al Monaco.\nParis Saint-Germain.\nNel 2010 viene ceduto al per 5 milioni di euro, con cui disputa tre stagioni. In tutto disputa 112 partite e segna 48 gol.\nNella stagione 2011-12 si laurea capocannonieri della Ligue 1 con 21 reti, ad \"ex aequo\" con Olivier Giroud del \nAl-Gharafa.\nNel 2013 viene acquistato dalla compagine qatariota dell'Al-Gharafa.\nIl 21 marzo 2013 \u00e8 protagonista di uno spiacevole episodio, durante la partita di campionato tra Al-Arabi e Al-Gharafa: dopo un lungo battibecco nel finale di gara, sferra un pugno sulla tempia di Houssine Kharja, innescando una rissa tra le due squadre. Il 26 marzo seguente viene squalificato per nove giornate.\nComplessivamente gioca 50 partite e segna 22 gol.\nWest Ham.\nIl 18 febbraio 2015 firma un contratto di sei mesi con gli inglesi del West Ham. Il 28 febbraio fa il suo esordio con la nuova maglia, nella sconfitta per 1-3 contro il Crystal Palace, subentrando ad Alexandre Song al 61\u00ba minuto di gioco.\nVasco da Gama.\nIl 5 agosto 2015 firma un contratto con il .\nSan Paolo.\nIl 29 gennaio 2018 viene ufficializzato il trasferimento a titolo definitivo al .\nFluminense.\nIl 16 luglio 2019 si trasferisce a parametro zero alla , con cui firma un contratto valido fino al 31 dicembre 2020.\nStatistiche.\nPresenze e reti nei club.\nStatistiche aggiornate al 14 febbraio 2022."}
{"id": "529194", "revid": "86599", "url": "https://it.wikipedia.org/wiki?curid=529194", "title": "Cratere Crocco", "text": "Crocco \u00e8 un cratere lunare di 67,5 km situato nella parte sud-occidentale della faccia nascosta della Luna, a nord-est del grande cratere Poincar\u00e9 e subito a sud del cratere Koch.\nIl bordo \u00e8 approssimativamente circolare, ed alla porzione orientale \u00e8 parzialmente sovrapposto il cratere satellite \"Crocco G\". I margini hanno subito una quantit\u00e0 moderata di erosione, ma mantengono una forma ben definita. Un piccolo cratere attraversa il margine a nord-nord-est, e quasi attaccato al bordo ovest-sud-ovest vi \u00e8 un altro cratere satellite, \"Crocco R\". \nLa porzione nordoccidentale del pianoro interno \u00e8 piana e priva di caratteristiche, apparendo invasa da una colata lavica. La parte restante \u00e8 pi\u00f9 irregolare e vi si trova un piccolo cratere completamente sommerso dalla colata e con una porzione di margine mancante che gli fa assumere la forma di una baia. Una cresta corre dal margine occidentale di questo piccolo cratere fino alle pendici interne del bordo di sud-ovest di Crocco.\nIl cratere \u00e8 dedicato allo scienziato italiano e pioniere dell'aeronautica Gaetano Arturo Crocco.\nCrateri correlati.\nAlcuni crateri minori situati in prossimit\u00e0 di Crocco sono convenzionalmente identificati, sulle mappe lunari, attraverso una lettera associata al nome."}
{"id": "529197", "revid": "232551", "url": "https://it.wikipedia.org/wiki?curid=529197", "title": "Strage del collegino di Sesto Fiorentino", "text": "La strage del collegino di Sesto Fiorentino \u00e8 stato un fatto di guerra avvenuto nell'allora frazione di \"Colonnata\" l'8 febbraio 1944, del quale furono vittime 23 bambini e un giovane chierico, colpiti da una serie di bombe lanciate da aerei delle truppe alleate in circostanze mai chiarite.\nFatti.\nIl \"Collegino San Pietro\" era nato nel 1943 per opera della marchesa Maria Teresa Pacelli Gerini (cugina di papa Pio XII) che aveva messo a disposizione alcuni locali della propria villa per ospitare alcuni piccoli di famiglie indigenti a causa della guerra. Dopo un ammodernamento per accogliere i bambini, la casa fu inaugurata il 21 novembre 1943. La cura del piccolo collegio fu affidata alla Congregazione di Don Orione e il sostentamento dei giovani ospiti era assicurato, oltre che dalla nobildonna, da altri benefattori locali. Vi furono ammessi circa trenta ragazzi dai 6 ai 12 anni, il pi\u00f9 piccolo, Alduccio Coletti di cinque anni e mezzo, era figlio di profughi tunisini.\nNei mesi successivi, il collegino era diventato anche luogo di sostegno verso i soldati in fuga, e appoggio della Resistenza locale, in particolare dei partigiani della Calvana.\nRest\u00f2 in attivit\u00e0 cinque mesi, da settembre 1943 a febbraio 1944, quando avvenne la strage.\nLa strage.\nLa mattina dell'8 febbraio 1944, poco prima delle undici, suon\u00f2 l'allarme aereo nella zona di Firenze. A quell'ora i bambini si trovavano in una scuola della vicina frazione di Quinto e un giovane chierico, il ventunenne Teofilo Tezze, si preoccup\u00f2 di andare a prendere i piccoli. Mentre il gruppetto si trovava poco dopo alla cancellata della sede della Richard-Ginori, in via delle Porcellane, alle 11:20 una squadriglia di aerei alleati sganci\u00f2 alcune bombe, che si insinuarono proprio tra il muro perimetrale della Vecchia Doccia e il parco della villa del collegino, centrando in pieno i bambini e il chierico in fuga. Inspiegabilmente il gruppo si stava dirigendo verso via delle Porcellane anzich\u00e9 nella direzione contraria o verso il rifugio della manifattura. La deflagrazione fu talmente violenta da essere vista e udita da Campi Bisenzio.\nSi salv\u00f2 solo un bambino del gruppetto, Dino Banchelli, fermatosi poco prima per allacciarsi una scarpa prestatagli da un altro bambino, e rimasto indietro quel tanto necessario a salvarsi la vita. Dei ventitr\u00e9 bambini soltanto due erano ancora vivi dopo la deflagrazione: Marcello Ragioneri e Luciano Toccafondi. Il primo era stato ferito da una scheggia all'intestino, e mor\u00ec poco dopo per una peritonite. Il secondo, gravemente ferito in pi\u00f9 punti, ebbe solo le forze per dire all'accorso padre Ezio di avere sete. Un'altra bambina, Annamaria Bianchini, si salv\u00f2 poich\u00e9 era restata a casa per un'influenza. Il recupero dei resti, affidato ai pompieri della Richard-Ginori, dur\u00f2 quattro giorni: di tre bambini non fu trovato nulla e il riconoscimento delle identit\u00e0 fu estremamente difficile.\nSulle ragioni del bombardamento non \u00e8 mai stata fatta piena luce. La prima versione fu che gli alleati volevano bombardare la manifattura di Doccia, sede del locale comando nazista. Secondo altri si trattava invece di un scarico di bombe per alleggerire i velivoli in fase di sorvolo.\nIl funerale delle 24 vittime si svolse il 13 febbraio nella chiesa di San Romolo a Colonnata.\nVittime.\nI corpi delle vittime sono tumulati in un monumento-sacrario nel Cimitero Maggiore di Sesto Fiorentino, realizzato dallo scultore locale Delio Granchi nel 1954 e ristrutturato da lui stesso trenta anni dopo."}
{"id": "529204", "revid": "287204", "url": "https://it.wikipedia.org/wiki?curid=529204", "title": "Robert Hunter", "text": ""}
{"id": "529205", "revid": "11959", "url": "https://it.wikipedia.org/wiki?curid=529205", "title": "Zang\u012b", "text": ""}
{"id": "529211", "revid": "287204", "url": "https://it.wikipedia.org/wiki?curid=529211", "title": "Cratere Crommelin (Luna)", "text": "Crommelin \u00e8 un cratere lunare di 93,48 km situato nella parte sud-orientale della faccia nascosta della Luna, nelle vicinanze del polo meridionale. Si trova a nord del grande cratere Zeeman ed a est-nord-est del cratere Numerov.\nQuesta formazione \u00e8 stata fortemente erosa, fino al punto di diventare poco pi\u00f9 di una depressione circolare costellata da piccoli crateri. Un impatto minore, ed ugualmente eroso, attraversa il margine settentrionale, ed il cratere satellite Crommelin X \u00e8 adiacente al bordo esterno verso nord-ovest. I pi\u00f9 grandi crateri del pianoro interno formano una coppia vicino al margine sud. Al centro vi sono i resti di un picco centrale, ridotti ad una modesta altura.\nIl cratere \u00e8 dedicato all'astronomo britannico Andrew Crommelin. \nCrateri correlati.\nAlcuni crateri minori situati in prossimit\u00e0 di Crommelin sono convenzionalmente identificati, sulle mappe lunari, attraverso una lettera associata al nome."}
{"id": "529221", "revid": "767487", "url": "https://it.wikipedia.org/wiki?curid=529221", "title": "Fatto di sangue fra due uomini per causa di una vedova. Si sospettano moventi politici", "text": "Fatto di sangue fra due uomini per causa di una vedova. Si sospettano moventi politici \u00e8 un film del 1978 di Lina Wertm\u00fcller. La versione lunga del titolo (Un fatto di sangue nel comune di Siculiana fra due uomini per causa di una vedova. Si sospettano moventi politici. Amore-Morte-Shimmy. Lugano belle. Tarantelle. Tarallucci e vino.) vanta il record nel Guinness dei primati come titolo pi\u00f9 lungo di un film nella storia del cinema. Negli Stati Uniti il film fu semplicemente intitolato \"Revenge\".\nTrama.\nComitini, 1922. Angelo Patern\u00f2 \u00e8 stato ucciso da Vito Acicatena e in paese tutti lo sanno: nessuno per\u00f2 ha il coraggio di testimoniarlo al processo. Mesi dopo, Rosario Maria Spallone, avvocato socialista, vorrebbe convincere la vedova Titina a chiedere la riapertura del processo. In una delle sue visite trova Acicatena che sta cercando di violentare la bella vedova. Rosario Maria interviene e nella colluttazione rimane contuso. Titina \u00e8 cos\u00ec riconoscente da concederglisi.\nIn paese arriva dall'America per\u00f2 anche il cugino di Angelo, Nick, un killer e contrabbandiere arricchito. Tra questi e Titina nasce una relazione. A complicare la gi\u00e0 non semplice situazione, ci si mette anche la politica: dopo la marcia su Roma, Vito diventa capo delle locali squadracce, mentre Rosario Maria cerca di occupare delle terre, venendo picchiato e costretto ad ingurgitare dell'olio di ricino da parte della squadraccia fascista di Acicatena.\nNick vorrebbe vendicare il cugino e fuggire con Titina, ma Rosario Maria - che ha tentato di aggredire Acicatena - lo coinvolge in una vera e propria battaglia. Nick porta Titina e Rosario Maria alla stazione marittima, ma l\u00ec vengono raggiunti da Acicatena, ancora sanguinante, che si \u00e8 portato dietro le squadracce. Rosario verr\u00e0 colpito mortalmente da Acicatena offrendosi inerme, Nick con due pistole causa una strage tra la squadraccia, fino a venire colpito lui stesso da un colpo sparato da Vito, si accascia morente sull'avvocato ormai agonizzante. Tra la folla Titina non vista, prende una pistola di Nick e colpisce a morte Acicatena.\nTitina assiste i due fino alla morte, giurando ad entrambi il proprio amore e di essere ognuno il padre del bambino che porta in grembo."}
{"id": "529222", "revid": "75792", "url": "https://it.wikipedia.org/wiki?curid=529222", "title": "Metal sinfonico", "text": ""}
{"id": "529225", "revid": "1149807", "url": "https://it.wikipedia.org/wiki?curid=529225", "title": "Freenode", "text": "freenode, precedentemente conosciuto come Open Projects Network, \u00e8 una rete di server IRC, particolarmente nota nel mondo del software libero.\nfreenode usa ircd-seven per i server.\nStoria.\nNel 1994 Robert Levin fond\u00f2 il canale di supporto \"#linuxneo\" sulla rete IRC EFnet. Alcuni mesi dopo, divenuto particolarmente attivo, il suo nome muta in \"#linpeople\".\nIl canale viene quindi spostato sulla rete DALnet e, nel 1995, viene nuovamente spostato su un proprio server IRC: \"irc.linpeople.org\". Nel 1998 il nome del server cambia in \"irc.openprojects.net\", attirando diversi progetti collegati al software libero. Infine, nel 2002 viene creata una rete IRC: freenode, un servizio della Peer-Directed Projects Center (PDPC)."}
{"id": "529230", "revid": "77358", "url": "https://it.wikipedia.org/wiki?curid=529230", "title": "Emo-core", "text": ""}
{"id": "529232", "revid": "697352", "url": "https://it.wikipedia.org/wiki?curid=529232", "title": "Emocore", "text": ""}
{"id": "529233", "revid": "322321", "url": "https://it.wikipedia.org/wiki?curid=529233", "title": "Luigi De Persiis", "text": "Biografia.\nFiglio di Arduino, farmacista, e di Lucia Colazingari, terminati gli studi nel Seminario della citt\u00e0 natale, si reca a Roma come alunno del Seminario Pio, dove viene ordinato sacerdote. Tornato ad Alatri, insegna Sacre Scritture presso il Seminario, ricevendo poi la nomina di canonico teologo nonch\u00e9 quella di archivista della Cattedrale.\nPapa Leone XIII gli assegna nel 1896 il vescovado di Assisi. Come storico e agiografo ebbe la capacit\u00e0 di movimentare, pur senza scandalizzare, la cultura religiosa dell'Italia centrale.\nTra le sue opere principali sono note: \"La Badia o Trappa di Casamari nel suo doppio aspetto monumentale e storico\" (1878); \"Memorie del pontificato di San Sisto I Papa e Martire, della traslazione delle sue reliquie da Roma in Alatri e del culto che vi ricevettero dal secolo XII sino ai giorni nostri\" (1884); \"Tecchiena e il suo statuto\" (1895);\n\"Pio IX in Alatri\"; \"Lo stemma di Alatri\"; \" I confini del territorio comunale di Alatri\".\nGenealogia episcopale.\nLa genealogia episcopale \u00e8:"}
{"id": "529235", "revid": "61798", "url": "https://it.wikipedia.org/wiki?curid=529235", "title": "Seine", "text": ""}
{"id": "529236", "revid": "1566286", "url": "https://it.wikipedia.org/wiki?curid=529236", "title": "Carlo Ludovico Bragaglia", "text": "Regista prolifico, Bragaglia port\u00f2 nel cinema italiano l'amore per il \"nonsense\" e il surreale e moduli di lavoro di tipo efficientista, gi\u00e0 comuni negli altri paesi ma ancora sconosciuti in Italia, dove il cinema continuava ad avere connotazioni artigianali.\nBiografia.\nOrigini, formazione ed esordi.\nTerzogenito di Francesco Bragaglia (direttore generale della Casa di produzione Cines) e della nobildonna romana Maria Tassi-Visconti, il nome che gli venne imposto, Carlo Ludovico, era quello di un illustre zio di sua madre, Carlo Ludovico Visconti, esponente della famiglia romana di archeologi e artisti (tra questi anche Ennio Quirino, archeologo e letterato, esponente del Neoclassicismo e console della Repubblica Romana negli anni 1798-99). Frequent\u00f2 le scuole elementari a Frosinone, poi si trasfer\u00ec con tutta la famiglia paterna a Roma, in via di Ripetta; frequent\u00f2 con gran profitto gli studi classici, ginnasio e liceo, ed anche alcuni anni all'Universit\u00e0 degli Studi di Roma La Sapienza per la facolt\u00e0 di giurisprudenza, negli anni immediatamente precedenti la prima guerra mondiale. Quindi come sottotenente d'artiglieria partecip\u00f2 alla Grande Guerra, il 12 luglio 1916 sul monte Cum fu gravemente ferito e fu decorato con la Medaglia di Bronzo al Valor Militare. Per aver riportato la frattura delle costole, fu a lungo ricoverato all'Ospedale militare del Celio, venendo riconosciuto \"Grande Mutilato di seconda categoria\", e nominato, in seguito, cavaliere di Vittorio Veneto.\nInizi\u00f2, insieme al fratello Arturo, come fotografo e ritrattista di dive del cinema: sono di quel tempo le immagini mirabili di Lyda Borelli e di Leda Gys, di Francesca Bertini e di Italia Almirante Manzini, i numerosi ritratti d'arte di artisti insigni, poeti, giornalisti (basti ricordare Lucio D'Ambra e Marco Praga, Luigi Pirandello e Filippo Tommaso Marinetti, Giorgio De Chirico e Alfredo Casella). Il suo spirito innovativo ebbe particolare fortuna gi\u00e0 con la fotografia. (con l'aiuto di primordiali ventilatori), e a \"registrare\" languidi sorrisi, furtivi ammiccamenti, svenevoli espressioni delle dive del cinema muto. Proprio in questo periodo prese parte, col fratello Anton Giulio, al movimento futurista, inventando la Fotodinamica.\nNel 1918 con il fratello Anton Giulio fond\u00f2 la Casa d'arte Bragaglia, punto d'incontro di pittori, scultori e cineasti. Quattro anni dopo, sempre con il fratello, fond\u00f2 il Teatro degli Indipendenti, dedicato all'avanguardia e alla sperimentazione, dove tra il 1922 e il 1930 firm\u00f2 oltre venti regie teatrali. A partire dal 1930 si dedic\u00f2 al cinema, che proprio in quel periodo pass\u00f2 dal muto al sonoro. Entr\u00f2 alla Cines come fotografo: pass\u00f2 quindi al montaggio, alla sceneggiatura ed ai documentari. Esord\u00ec come regista nel 1933 con \"O la borsa o la vita\", tratto dall'omonima commedia radiofonica, nel quale fuse come espressione artistica audaci esperimenti di contaminazione di diversi moduli dell'avanguardia. In seguito, a Bragaglia venne consentito di realizzare unicamente opere commerciali, cui diede per\u00f2 la sua esperienza e la sua sicura mano di regista.\nTelefoni bianchi.\nDivenne maestro del filone dei telefoni bianchi specializzandosi particolarmente nel genere comico. Ma la rilevanza, se non altro commerciale, dei suoi film, \u00e8 documentata dal fatto che egli si trov\u00f2 a dirigere negli anni trenta gli attori pi\u00f9 importanti dell'epoca. Conserv\u00f2 inalterata la capacit\u00e0 di evadere dalle catene commerciali con \"La fossa degli angeli\" definito dal Filmlexicon il suo capolavoro.\nApogeo.\nNel 1939 firm\u00f2 \"Animali pazzi\", secondo film interpretato da Tot\u00f2 e primo dei sei che la coppia realizz\u00f2 insieme. Si ciment\u00f2 in vari generi, anche se ebbe successo soprattutto con le commedie brillanti. Oltre a Tot\u00f2, Carlo Ludovico Bragaglia diresse i pi\u00f9 importanti attori italiani fra i quali i fratelli De Filippo (Eduardo, Titina e Peppino in \"Non ti pago!\"), Vittorio De Sica (\"Un cattivo soggetto\") e Aldo Fabrizi (\"I quattro moschettieri\"). \nNegli anni cinquanta diresse anche qualche commedia televisiva negli studi della Rai di Roma. Fu il patrigno del produttore Gianni Buffardi, che finanzi\u00f2 le ultime tre pellicole dirette dal regista.\nUltimi anni.\nAbbandon\u00f2 il cinema negli anni sessanta, dopo aver firmato 64 film in 30 anni di attivit\u00e0; nell'ultima parte della sua vita si dedic\u00f2 soprattutto alla poesia.\nA novantaquattro anni, nell'autunno del 1988, Bragaglia tenne una conferenza al Centro Sperimentale di Cinematografia di Roma .\nNel 1994, in occasione del suo centesimo compleanno, presenzi\u00f2 alla retrospettiva che gli fu dedicata dal Festival di Locarno. La sua ultima fatica fu un documentario sull'isola di Capri, che am\u00f2 particolarmente.\nMor\u00ec il 3 gennaio 1998, all'et\u00e0 di 103 anni. Riposa nel cimitero del Verano."}
{"id": "529237", "revid": "112709450", "url": "https://it.wikipedia.org/wiki?curid=529237", "title": "Luigi Pietrobono", "text": "Si distinse al principio del XX secolo nel panorama letterario italiano come chiosatore delle opere di Dante Alighieri e di Giovanni Pascoli.\nBiografia.\nFiglio di Francesco, ebanista, e di Filippa Merluzzi, nel 1880 entra nell'Ordine delle Scuole Pie (gli Scolopi). Ben presto si accosta agli studi classici, laureandosi in Lettere con Fabio Nannarelli nel 1887, con una tesi sulla \"Teoria dell'amore in Dante\" pubblicata l'anno successivo: iniziano cos\u00ec i suoi studi sull'opera di Dante, che lo occuperanno per tutta la vita. \nNel 1889 consegue una seconda laurea, in Filosofia, con il saggio \"Il fondamento psichico della vita animale secondo Rosmini e Darwin\". \nSin dal 1887 \u00e8 chiamato a insegnare nel prestigioso Collegio Nazareno di Roma come titolare delle cattedre di letteratura italiana, latina e greca, di filosofia e di religione. Sar\u00e0 Preside del Nazareno dal 1897 fino al 1938. \nTra i suoi allievi vi \u00e8 il poeta crepuscolare Fausto Maria Martini, al quale trasmise il suo amore per la poesia e in particolare per Pascoli.\nL'incontro con Giovanni Pascoli risale all'estate del 1897, quando il poeta di San Mauro si rec\u00f2 al Collegio Nazareno in qualit\u00e0 di Commissario governativo per gli esami di licenza ginnasiale. Padre Ermenegildo Pistelli, amico di vecchia data del poeta, in una lettera del giugno dello stesso anno, invita Pascoli a chiedere di Pietrobono. Quell'anno ricorreva il terzo centenario della fondazione delle Scuole Pie e Pietrobono chiese al poeta di comporre un inno che esaltasse la figura del santo fondatore dell'ordine, di cui non fu composta che la strofe iniziale.\nL'amicizia tra i due prosegu\u00ec fino alla morte del poeta, sopraggiunta nell'aprile del 1912. Furono l'uno consolatore dell'altro nelle preoccupazioni quotidiane e si difesero reciprocamente dalle stroncature dei critici riguardo ai propri lavori.\nNegli anni 1905-1906 dirige il Collegio Conti-Gentili di Alatri. \nAmico della regina Margherita di Savoia, ne anim\u00f2 a lungo il salotto con la \"Lectura Dantis\", che ancor oggi si pratica nella Casa di Dante a Trastevere a Roma. \nMa Pietrobono vive e opera anche localmente, dando un sostanziale impulso anche all'attivit\u00e0 letteraria della sua cittadina natale. Di grande spirito liberale, durante la prima guerra mondiale, non esita a scendere in piazza per esortare i giovani a correre in aiuto della Patria dopo la disastrosa ritirata di Caporetto. \nDal 1926 al 1933 collabora con il Corriere della sera con articoli relativi al mondo della scuola e dell'educazione. \nNel 1940 il Savio Collegio dell'Accademia dell'Arcadia, di cui era socio dal 1894 con il nome di \"Edelio Echeo\" e per la quale teneva corsi dal 1926, lo indica come successore del defunto Custode generale, il filologo classico Nicola Festa. Il Ministro dell'Educazione Nazionale Giuseppe Bottai ratificher\u00e0 l'incarico e Pietrobono lo manterr\u00e0 fino al 1953, contribuendo a mantenere vivo il ruolo dell'accademia nella cultura italiana.\nL'opera.\nAttento e profondo studioso della letteratura italiana, la sua opera costituisce tuttora un importante riferimento critico e interpretativo non solo dell'opera di Dante Alighieri ('storica' l'edizione della \"Divina Commedia\" della SEI) ma anche di Giovanni Pascoli, del quale cur\u00f2, fra l'altro, un'antologia di cinquantasei poesie pubblicata nel 1918 da Zanichelli. "}
{"id": "529240", "revid": "46931", "url": "https://it.wikipedia.org/wiki?curid=529240", "title": "Kazakh", "text": ""}
{"id": "529244", "revid": "1005847", "url": "https://it.wikipedia.org/wiki?curid=529244", "title": "Luigi Ceci", "text": "Biografia.\nOriginario di una famiglia di modeste condizioni, suo padre Vincenzo era un tintore e sua madre Maria Minnocci casalinga, compie gli studi classici presso le Scuole Pie di Alatri e di Savona, e nel 1882 si laurea in Lettere a Firenze. \nDopo essersi distinto nella stesura di interessanti saggi, viene chiamato a Roma dal Ministro della pubblica istruzione Guido Baccelli come suo segretario particolare. Con il Ministro collabora alla preparazione di un progetto di riforma per la scuola superiore, che tuttavia non sar\u00e0 mai realizzato. Inizia quindi a peregrinare per l'Italia, insegnando latino e greco nei licei pi\u00f9 prestigiosi, da Roma a Palermo, da Milano a Genova. \nNel 1893 ottiene la cattedra di grammatica indo-greco-italica presso l'Universit\u00e0 di Roma e dal 1896 di storia comparata delle lingue classiche; l\u00ec fu il fondatore nei primi decenni del Novecento, di quella che verr\u00e0 chiamata la scuola linguistica romana.\nRicoprir\u00e0 per due volte la carica di Preside della facolt\u00e0 di Lettere (nel 1906 e dal 1910 al 1911). Tra i suoi allievi ebbe Amedeo Maiuri, futuro archeologo suo conterraneo, che cos\u00ec lo ricorder\u00e0: \u00abpiantato colle gambe tozze, il collo taurino, il viso aperto, la voce tonante e la risata fragorosa, sembrava esprimere l'italica rudezza della nativa Alatri\u00bb. \nNel 1914, grazie ad un altro ministro della pubblica istruzione, Luigi Credaro, \u00e8 inserito nella commissione preposta alla riforma degli studi superiori, distinguendosi per la sua grande competenza, e scrivendo la Relazione generale. \nDurante gli ultimi anni di vita si dedica allo studio della lingue slave, alla stesura di una piccola Grammatica serbo-croata e a un ultimo saggio, il \"Latium vetus\", inerente all'indagine linguistica nella lunga storia di Roma e del Lazio, rimaste per\u00f2 incompiute per la morte sopraggiunta in Alatri.\nCeci fu inoltre un esperto latinista: suoi sono infatti i commentari sul \"Lapis niger\" del Foro Romano, una delle pi\u00f9 antiche iscrizioni in lingua latina.\nLa sua cattedra alla Sapienza fu quindi assegnata a Antonino Pagliaro che ne continu\u00f2 l'insegnamento come Glottologia.\nOpere.\nraccolta di dispense Stenografate da Alcibiade Mazzerelli (senza data)\nCuriosit\u00e0.\nLa cugina, Tecla Ceci, raccontava, per averlo udito direttamente, di quando Luigi Ceci narrava un incontro avuto con Benito Mussolini. Luigi Ceci, incontrando Mussolini, allora Presidente del Consiglio, ad una richiesta di fedelt\u00e0 aveva risposto: \u201cTi amo e ti lodo, ma la mia mente \u00e8 unica\u201d. Al che Mussolini avrebbe affermato: \u201cLodo le parole del prof. Ceci, pi\u00f9 di quelle di coloro che, pur avendo il mio distintivo all'occhiello della giacca, emanano cattivo odore come quando la minestra \u00e8 puzzolente\u201d."}
{"id": "529246", "revid": "438678", "url": "https://it.wikipedia.org/wiki?curid=529246", "title": "Classe di complessit\u00e0", "text": "Nella teoria della complessit\u00e0 computazionale, una classe di complessit\u00e0 \u00e8 un insieme di problemi di una certa complessit\u00e0. Un esempio tipico di definizione di classe di complessit\u00e0 ha la forma:\nAd esempio, la classe NP \u00e8 l'insieme dei problemi di decisione che possono essere risolti da una macchina di Turing non deterministica in tempo polinomiale, mentre la classe P \u00e8 l'insieme dei problemi di decisione che possono essere risolti da una macchina di Turing deterministica in tempo polinomiale. Alcune classi di complessit\u00e0 sono insiemi di problemi costruttivi (cio\u00e8 che richiedono di calcolare una funzione, e non di rispondere S\u00cc o NO), come ad esempio FP.\nMolte classi di complessit\u00e0 possono essere caratterizzate in termini della logica matematica necessaria ad esprimerle; vedi complessit\u00e0 descrittiva.\nGli assiomi di Blum possono essere usati per definire classi di complessit\u00e0 senza riferirsi ad un modello computazionale concreto.\nRelazioni tra classi di complessit\u00e0.\nLa seguente tabella mostra alcune classi di problemi (o di linguaggi) che sono considerate nella teoria della complessit\u00e0. Se la classe X \u00e8 un sottoinsieme stretto di Y, allora X \u00e8 rappresentata sotto ad Y, con una linea continua che li connette. Se X \u00e8 un sottoinsieme, ma non si sa se X e Y sono insiemi uguali, allora la linea \u00e8 tratteggiata. Tecnicamente, la suddivisione tra problemi solubili e insolubili appartiene pi\u00f9 alla teoria della calcolabilit\u00e0, ma aiuta a vedere in prospettiva le classi di complessit\u00e0."}
{"id": "529249", "revid": "6923", "url": "https://it.wikipedia.org/wiki?curid=529249", "title": "Volkswagen Bora", "text": ""}
{"id": "529250", "revid": "6923", "url": "https://it.wikipedia.org/wiki?curid=529250", "title": "Volkswagen Vento", "text": ""}
{"id": "529256", "revid": "124785401", "url": "https://it.wikipedia.org/wiki?curid=529256", "title": "Darwin Airline", "text": "Darwin Airline, che da agosto 2017 ha operato con il marchio Adria Airways Switzerland, era una compagnia aerea regionale di diritto svizzero con sede ad Agno, presso Lugano. Il suo hub principale era l'aeroporto di Lugano, mentre l'hub secondario fu l'Aeroporto di Ginevra-Cointrin.\nStoria.\nLa compagnia nacque il 12 agosto 2003 per opera del fondatore, il finanziere svizzero e pilota di aereo Mos\u00e8 Franco. Oper\u00f2 il primo volo il 28 luglio 2004 dall'aeroporto di Lugano in quanto il suo primo aereo, un Saab 2000, arriv\u00f2 a Lugano il 27 luglio 2004. L'aeromobile venne battezzato \"Insubria\"..\nIn quel periodo la Darwin Airline venne costituita riunendo piloti e personale di volo che proveniva da Crossair. La nuova Swiss aveva cancellato la maggior parte dei voli su Lugano riformando il network di destinazioni a seguito del fallimento di Swissair, di cui Crossair faceva parte, e mantenne su Lugano soltanto il collegamento con il suo hub di Zurigo.\nIl nome \"Darwin\" venne originariamente scelto dal suo fondatore perch\u00e9 la compagnia si propose di essere un'evoluzione delle compagnie aeree low cost, la prima \"Economy Business Airline\". Da qui anche il nome della rivista della societ\u00e0, denominata appunto \"Evoluzioni\".\nNell'ottobre 2009, Darwin Airline inglob\u00f2 la linea di manutenzione presente presso l'aeroporto di Lugano, gestendo cos\u00ec in proprio anche parte della manutenzione.\nIl 25 novembre 2010 la Darwin Airline annunci\u00f2 di aver raggiunto un accordo con la compagnia regionale svizzera Baboo al fine di rilevarne le rotte e una parte degli asset operativi..\nA seguito dell'accordo con Baboo, due Bombardier DHC-8-Q400 si sono aggiunti alla flotta nel 2011.\nIl 27 marzo 2011, Darwin Airline ha completato l'acquisizione delle rotte e di alcuni aerei e ha iniziato ad operare con il codice vettore IATA di Baboo (F7) al posto del suo originario 0D.\nIn seguito, verso la fine del 2012, Darwin Airline ha iniziato a risentire della generale crisi ed ha ridotto l'orario di lavoro del personale e a delocalizzare alcuni dipartimenti in Albania grazie ad un accordo con Belle Air.\nNel 2013 la societ\u00e0 ha annunciato di aver aumentato il numero di passeggeri dovuto ad un aumento delle rotte operate, ma il coefficiente di riempimento dei posti (\"load factor\") resta al 47%.\nInoltre Darwin Airline ha intensificato la sua presenza sulle rotte italiane andando a sostituire alcuni vettori su rotte nazionali come l'Ancona-Roma, dal 30 giugno 2013 il Bolzano-Roma.\nNell'ottobre 2013 la compagnia aerea di Abu Dhabi, Etihad Airways, ha comprato il 33,3% di Darwin Airline. A via di quest'acquisizione, la compagnia opera da gennaio 2014 sotto il marchio Etihad Regional, tuttavia la compagnia continua ad operare con i suoi tradizionali codici IATA.\nA partire da marzo 2014 la compagnia bloccher\u00e0 le operazioni sulle rotte Ancona-Roma Fiumicino e Trapani-Roma Fiumicino a causa del diritto di cabotaggio che non permette a compagnie svizzere di operare voli domestici nell'Unione europea. In passato \u00e8 stato possibile grazie ad una deroga rilasciata da ENAC che non \u00e8 stata rinnovata. Nel gennaio 2014 Darwin Airline ha avuto un simile blocco per la rotta Aosta-Roma Fiumicino che non \u00e8 mai partita operativamente a causa dello stesso cabotaggio e all'opposizione dell'Unione Europea a concedere un'eccezione ad una compagnia svizzera.\nAdria Airways Switzerland.\nNel luglio del 2017 la compagnia aerea Darwin Airline viene acquistata dalla holding che detiene Adria Airways la pi\u00f9 grande compagnia aerea slovena. Darwin rimane comunque una societ\u00e0 separata che opera come Adria Airways Switzerland.\nIl 12 dicembre 2017 Adria Airways Switzerland annuncia, dopo 15 giorni di grounding, il proprio fallimento. Infatti la compagnia aerea non \u00e8 stata capace di fornire all\u2019Ufficio Federale dell\u2019Aviazione Civile (UFAC) le adeguate garanzie finanziarie per riottenere la licenza.\nFlotta.\nNel settembre 2017, la flotta della Darwin Airline includeva i seguenti velivoli:"}
{"id": "529257", "revid": "919135", "url": "https://it.wikipedia.org/wiki?curid=529257", "title": "Teoria della complessit\u00e0 algoritmica", "text": "La teoria della complessit\u00e0 algoritmica o teoria algoritmica della complessit\u00e0 si occupa dello studio della complessit\u00e0 descrittiva degli algoritmi e non delle risorse computazionali (memoria occupata e tempo di calcolo) necessarie ad eseguirli.\nNon va, quindi, confusa con la teoria della complessit\u00e0 computazionale.\nLa teoria algoritmica della complessit\u00e0 \u00e8 stata sviluppata principalmente da Kolmogorov, Chaitin e Solomonoff, per questo motivo \u00e8 nota anche come \"teoria K-C-S\" dalle iniziali dei tre scienziati.\nBibliografia.\nGli articoli storici dei tre autori sono:\nUn testo moderno \u00e8 il seguente:\nIn italiano:"}
{"id": "529259", "revid": "400694", "url": "https://it.wikipedia.org/wiki?curid=529259", "title": "USS Voyager (NCC-74656)", "text": "La USS Voyager (NCC-74656) \u00e8 l'astronave protagonista della serie fantascientifica \"Star Trek - Voyager\". Comandata dal capitano Kathryn Janeway, la \"Voyager\" \u00e8 la seconda (la prima \u00e8 stata la USS Intrepid) di una nuova classe di vascelli interstellari della Federazione denominata \"Intrepid\". \nRispetto alle mastodontiche cugine dell'universo Trek (vedi anche Astronave Enterprise), la Voyager \u00e8 una nave stellare di dimensioni contenute (solo 344 metri di lunghezza e solo 141 umanoidi come equipaggio), ma \u00e8 in grado di raggiungere una velocit\u00e0 di curvatura pari a 9,975 senza danneggiare il campo di distorsione spaziale circostante e mantenendo, nel contempo, un'alta manovrabilit\u00e0.\nAltra considerevole innovazione di questo tipo di astronavi \u00e8 costituita dalla nuova tecnologia bio-neurale dei suoi circuiti interni. Questo sistema sostituisce i chip isolineari con delle \"gelatine\" neurali in grado di accedere contemporaneamente a 47 milioni di canali dati ed ha una potenza di calcolo transluminale di 575 trilioni di operazioni al nanosecondo. L'unit\u00e0 centrale opera in un intervallo di temperatura da 10 a 1790 K.\nQuesti elementi organici sono, tuttavia, soggetti a danni da infezione biologica.\nLa nave, sebbene rimanga comunque designata come vascello esplorativo, possiede armamenti pesanti composti da due lanciasiluri frontali e due posteriori, oltre a sette banchi phaser tipo IX.\nLa USS Voyager \u00e8 gestita da tredici capi dipartimento coordinati dal comandante Tuvok ed ha, in condizioni di emergenza, la possibilit\u00e0 di operare in \"grey mode\", con un consumo di energia ridotto.\nDurante il suo lungo e avventuroso viaggio nello strenuo tentativo di tornare nel quadrante Alfa, il vascello si arricchisce di inedita tecnologia aliena, soprattutto Borg, che ne accresce notevolmente caratteristiche e potenzialit\u00e0.\nPropulsione.\nIl motore a curvatura \u00e8 di classe 9, con collettore triciclico di immissione, in grado di sostenere una velocit\u00e0 di crociera di Warp 9,975. Le gondole di curvatura sono a geometria variabile, per prevenire i danni al subspazio. Le bobine di curvatura sono composte da cortenide di verterio.\nVi sono delle informazioni che \u00e8 opportuno sapere riguardo al sistema di propulsione della USS Voyager:\nSistema informatico.\nIl sistema di elaborazione centrale \u00e8 in grado di accedere contemporaneamente a 47 milioni di canali dati ed ha una potenza di calcolo transluminale di 575 trilioni di operazioni ogni nanosecondo grazie all'innovativo utilizzo di gelatine bioneurali combinate ai tradizionali circuiti isolineari.\nL'unit\u00e0 centrale opera in un intervallo di temperatura da 10 a 1790 kelvin.\nSe vengono danneggiati i processori di comando secondari sul ponte 12, viene inibito il programma di autodistruzione della nave.\nDi solito \u00e8 possibile recuperare tutti i dati perduti o cancellati, a meno che non siano stati usati accorgimenti straordinari; per ripristinare i dati sono disponibili apposite routine di recupero, come possiamo vedere nell'episodio Investigations.\nSconnettendo i relais EPS si potrebbero interrompere le funzioni del computer su tutta la nave.\nGelatine bioneurali.\nLe gelatine bioneurali organizzano le informazioni in maniera pi\u00f9 efficiente ed eseguono procedure incredibilmente complesse con estrema rapidit\u00e0. La Voyager \u00e8 il primo vascello della Flotta Stellare equipaggiato con queste gelatine.\nL'introduzione di questa tecnologia rappresenta un balzo scientifico paragonabile all'invenzione dei circuiti duotronici nel XXIII secolo. I sistemi bioneurali sono formati da una serie di gelatine contenenti fibre neurali sintetiche sospese nel gel biomimetico, una sostanza organica gelatinosa. Ogni gelatina consiste di un involucro trasparente flessibile che contiene il fluido, e di una barra di interfaccia metallica posta sulla parte superiore che pu\u00f2 essere collegata ai sistemi della nave. Un'altra barra chiude l'involucro sul fondo. Il fatto che le gelatine bioneurali siano dei sistemi chiusi permette di sostituirle facilmente come i chip isolineari.\nLe fibre neurali delle gelatine sono create artificialmente e assomigliano a neuroni umanoidi. Sono composte da numerosi polimeri complessi con interconnessioni multiple; ogni fibra supporta centinaia di sottofibre dendritiche, anch'esse sospese nella matrice di gel. I sistemi bioneurali imitano la struttura del cervello umanoide e sono significativamente pi\u00f9 veloci e pi\u00f9 efficienti dei circuiti ottici. Le fibre di una singola gelatina sono in grado di stabilire miliardi di connessioni, generando un'architettura di elaborazione incredibilmente sofisticata e reattiva.\nEsattamente come un essere vivente, sono sensibili ad alcune spore, virus e batteri che potrebbero infettarle. Una modifica al polimero dell'involucro esterno riesce a rendere le gelatine impermeabili a questi agenti esterni.\nComunicazioni.\nLa Voyager utilizza un protocollo di comunicazioni che sfrutta un'antenna subspaziale per trasmettere alcuni dati attraverso il subspazio.\nOgni volta che viene utilizzata un'antenna subspaziale, l'evento viene registrato in un file, quindi se qualcuno volesse mandare in segreto un messaggio subspaziale, dovrebbe poi cancellare la registrazione. Effettuando la modulazione di segnale di un file (\u00e8 richiesta un'autorizzazione di sicurezza) si pu\u00f2 capire come sono stati inviati i messaggi. Se non si vuole utilizzare una delle antenne subspaziali per inviare un messaggio, \u00e8 possibile inviare la trasmissione attraverso la rete di energia della nave, codificando il messaggio nell'energia in eccesso emessa dai propulsori. In questo modo il messaggio \u00e8 quasi indistinguibile dal rumore galattico di fondo. \nPer stabilire chi pu\u00f2 aver inviato quel messaggio si devono cercare tracce di correlazione del segnale.\nSistemi tattici.\nDue lanciasiluri frontali per siluri fotonici tipo VI sul ponte 10.\nUn lanciasiluri posteriore per siluri fotonici tipo VI sul ponte 4.\nSette banchi phaser tipo IX cos\u00ec distribuiti: due lungo il perimetro dorsale della sezione a disco, due lungo il perimetro ventrale della sezione a disco, due a poppa, uno superiore, uno inferiore e uno ventrale.\nSe si chiede al computer di bloccare lo scarico dai giunti di potenza dei phaser, questi si spostano di fase. Quando vengono attivati i phaser in queste condizioni, avviene un sovraccarico che ha come risultante una scarica di energia che percorre l'intera nave.\nUn colpo polaronico diretto contro gli scudi non provoca danni agli scudi, ma ne modifica la polarit\u00e0 facendoli ruotare a 92\u00a0GHz, rendendo estremamente visibile ai sensori la nave stessa.\nIn sala macchine \u00e8 disponibile un kit di autodifesa costituito da una valigia con vari armamenti, ordigni a mano e fucili phaser.\nEquipaggio.\n141 membri della Flotta Stellare, 152 persone dopo un anno di viaggio, 148 membri a met\u00e0 circa del viaggio con una portata massima di 200 persone, l'equipaggio minimo per mantenere la nave in attivit\u00e0 \u00e8 di circa 100 elementi (The 37's)."}
{"id": "529262", "revid": "339392", "url": "https://it.wikipedia.org/wiki?curid=529262", "title": "Ernesto Egri Erbstein", "text": ""}
{"id": "529264", "revid": "196390", "url": "https://it.wikipedia.org/wiki?curid=529264", "title": "Teru bozu", "text": ""}
{"id": "529265", "revid": "196390", "url": "https://it.wikipedia.org/wiki?curid=529265", "title": "Teru b\u014dzu", "text": ""}
{"id": "529267", "revid": "767487", "url": "https://it.wikipedia.org/wiki?curid=529267", "title": "Le mani sulla citt\u00e0", "text": "Le mani sulla citt\u00e0 \u00e8 un film drammatico italiano del 1963 diretto da Francesco Rosi.\nFilm di impegno civile, \u00e8 una spietata denuncia della corruzione e della speculazione edilizia dell'Italia degli anni sessanta. Significativa \u00e8 la didascalia del film che recita: \u00abI personaggi e i fatti qui narrati sono immaginari, \u00e8 autentica invece la realt\u00e0 sociale e ambientale che li produce.\u00bb\nTrama.\nNapoli. Edoardo Nottola, abbiente e spregiudicato costruttore edile e consigliere comunale nelle file di un partito della destra al governo della citt\u00e0 (riferimento al Partito Democratico Italiano di Unit\u00e0 Monarchica di Achille Lauro) illustra ai suoi collaboratori il nuovo progetto di espansione edilizia voluto dalla giunta comunale in contrasto con quanto prevede il piano regolatore. Nel frattempo, per\u00f2, i lavori dell'impresa di Nottola in un quartiere popolare provocano il crollo di un palazzo, in cui due persone muoiono e un bambino perde le gambe: tale incidente provoca le proteste del consigliere comunale De Vita che, a nome dei partiti d'opposizione, chiede l'istituzione di una commissione d'inchiesta che indaghi sulla speculazione edilizia in citt\u00e0, i cui lavori per\u00f2 finiranno in un nulla di fatto.\nNottola non \u00e8 soddisfatto, perch\u00e9 il clamore legato agli eventi del crollo rischia di intralciare i suoi affari; chiede allora al suo capogruppo Maglione di mettere tutto a tacere e gli propone di dichiarare pericolante la zona dove \u00e8 avvenuto il crollo. L\u2019ordine di sgombero degli abitanti provoca dure contestazioni e uno scontro acceso tra De Vita e Nottola. Preoccupato degli effetti che questi fatti potrebbero avere sulle imminenti elezioni, Maglione cerca di obbligare Nottola a non candidarsi, ma ci\u00f2 vanificherebbe il progetto del consigliere-costruttore di diventare assessore all'edilizia. Cos\u00ec Nottola convince alcuni consiglieri ad abbandonare il gruppo di destra e a candidarsi con lui nelle liste di centro guidate dal professor De Angelis, che ottiene un ottimo risultato elettorale.\nDiventato il nuovo sindaco, ha comunque bisogno del sostegno di Maglione e del suo gruppo in consiglio, che pretende che Nottola non abbia quella poltrona di assessore a cui mirava. Il nuovo sindaco convince Maglione a non far saltare l\u2019alleanza politica necessaria in nome di una questione personale che danneggerebbe tutti, e questa pacificazione vanifica l\u2019opposizione del consigliere De Vita, che pure aveva portato dalla sua parte alcuni consiglieri di De Angelis in nome della salvaguardia morale del consiglio comunale. Alla fine Nottola e il sindaco De Angelis presiedono all'inaugurazione del nuovo progetto di espansione della citt\u00e0 alla presenza di un ministro e di un cardinale.\nProduzione.\nNel film Renzo Farinelli, redattore capo dell\"'Avanti!\" di Roma, interpreta la parte di Antonio Caldoro, all'epoca capogruppo socialista al consiglio comunale di Napoli, mentre per il ruolo del consigliere dell'opposizione De Vita, Rosi utilizz\u00f2 il sindacalista, poi senatore del PCI, Carlo Fermariello.\nPer le scene che si svolgono nel tribunale, nel ruoli dei giornalisti accreditati alle udienze, Rosi non ha voluto delle semplici comparse, ma ha chiesto a dei veri giornalisti - alcuni erano addirittura dei noti critici cinematografici dell'epoca - di vestirne i panni."}
{"id": "529271", "revid": "1684799", "url": "https://it.wikipedia.org/wiki?curid=529271", "title": "Giorgio Santi", "text": "Fu professore di Scienze naturali a Pisa dal 1782 al 1822 e direttore del Museo di Storia Naturale e Prefetto dell'orto botanico di Pisa dal 1782 al 1814.\nBiografia.\nNato a Montieri (diocesi di Volterra) nel 1746 dal funzionario governativo e \"commissario feudale\" Rutilio Santi e da Fillide Mattei di Chiusdino, dopo il giovanile trasferimento a Pienza, citt\u00e0 che consider\u00f2 la sua patria, si laure\u00f2 in Medicina e Chirurgia presso l'Universit\u00e0 di Siena l'11 e 12 agosto 1772, dopo che nel 1765 aveva acquisito l' \"alunnato Mancini\", istituto di beneficenza senese fondato nel secolo precedente. Fece \"pratica\" a Firenze presso l'Ospedale di Santa Maria Nuova sotto la guida dell'accreditato chirurgo Angelo Nannoni, che fece parte della commissione che attribu\u00ec al Santi nel 1773 l' \"Alunnato Biringucci\". Grazie a questo si trasfer\u00ec in Francia nel corso del 1774 studiando a Montpellier e a Parigi, dove, a stretto contatto con la Legazione toscana e con il suo ruolo di tramite per conto del governo riformista granducale con l'esperienza transalpina, con Raimondo Niccoli e con Francesco Favi, con gli ambienti della fisiocrazia e della vivace stagione scientifica francese, il giovane, ben introdotto progressivamente anche nei salotti della nobilt\u00e0 della capitale e nel mondo dei rapporti diplomatici, avrebbe completato la sua gi\u00e0 solida formazione e posto le basi per la sua futura carriera. Quelli parigini furono insomma anni decisivi per il Santi, cruciali per la sua crescita intellettuale, per la scelta di dedicarsi alla Storia Naturale e alla Chimica e per il credito acquisito sul piano scientifico e personale. Con la sua capacit\u00e0 di instaurare relazioni significative infatti, oltre ad incrementare le sue conoscenze chimiche e nel campo della Storia naturale, rivest\u00ec col tempo la funzione di importante tramite fra l'ambiente dei riformatori toscani e l'opinione filofisiocratica europea. In contatto con gli ambienti aristocratici parigini e soprattutto con il duca de la Rochefoucauld-d'Enville, si leg\u00f2 in modo stretto con il mondo scientifico transalpino e, fra gli altri, con Hilaire-Marie Rouelle, d\u00e9monstrateur en chimie al Jardin du Roi, Jean Darcet, animatore del laboratorio chimico del Coll\u00e8ge de France e membro della \"coterie holbachique\", Claude Louis Berthollet, poi docente di Chimica all'Ecole Normale, oltre che con gli uomini di scienza italiani in quel periodo di stanza a Parigi, come Felice Fontana e Ruggero Giuseppe Boscovich, conosciuto per il tramite del segretario della Legazione toscana Raimondo Niccoli con il quale si sarebbe stabilita una solida amicizia favorita dalla coabitazione in casa del marchese di Mirabeau. Insomma nella lunga permanenza a Parigi, Santi frequenta con assiduit\u00e0 i luoghi deputati alla formazione e alla didattica scientifica, approfondisce le sue conoscenze di Storia Naturale, di Medicina, di Botanica, di Mineralogia e di Chimica, guarda con insofferente sopportazione all'aggiornamento in campo medico-chirurgico, coltiva rapporti proficui con personalit\u00e0 di rilievo, si confronta su nuove sperimentazioni, insegna Chimica, visita citt\u00e0 e manifatture, osserva l'attivit\u00e0 agricola e le tecniche di coltura, annota la costruzione di nuove macchine, apprende abitudini e usi transalpini, segue l'attivit\u00e0 dell'Acad\u00e9mie des sciences, redige i primi lavori. Nelle lettere a Giovanni Fabbroni, altro esponente del riformismo toscano con cui Santi stringer\u00e0 a Parigi un'amicizia durata tutta la vita, molteplici sono i suoi accenni ad esempio ad un dizionario di chimica, da intendere come una rielaborazione e un aggiornamento in italiano del Dictionnaire de chimie di P. J. Macquer, la cui seconda edizione francese era stata pubblicata nel corso del 1778. Gioca a favore del giovane toscano, oltre all'adesione alla loggia massonica delle Noeuf Soeurs, nella quale non \u00e8 irrilevante la presenza di personalit\u00e0 di spicco del mondo scientifico francese e no, l'affettuosa protezione da parte del marchese di Mirabeau, che praticamente lo adotta, ospitandolo nella sua abitazione parigina, nominandolo di fatto medico di famiglia e presentandolo al suo largo e qualificato giro di conoscenze. Di questo Santi diviene ben presto un frequentatore abituale, a Parigi come nella residenza di campagna del marchese a Bignon (attualmente Bignon-Mirabeau), da dove il giovane non interrompe il suo carteggio personale e scientifico con gli amici e i corrispondenti abituali. fra i quali Buffon, Lavoisier e altri celebri uomini di scienza del tempo. \nLa fine del settimo decennio del secolo segna anche l'inizio della \"attivit\u00e0 diplomatica\" di Santi, vale a dire della sua opera informativa di carattere politico, economico e tecnologico nei confronti dell'arciduca Ferdinando, del margravio del Baden e della corona svedese. Attivit\u00e0 di cui ci resta documentazione nel carteggio con Carl Fredrick Scheffer, con il barone di Edelsheim, ministro del margravio del Baden, e con Antonio Greppi, personalit\u00e0 a stretto contatto con l'amministrazione della Lombardia austriaca e con la stagione riformista teresiana. Non va dimenticato oltre a tutto che lo stesso Greppi sar\u00e0 il tramite nel 1781 per la candidatura di Santi a incaricato d'affari per il ducato di Modena a Parigi, in sostituzione di Giovanni Battista Contri. Una proposta presentata da Francesco Favi e sostenuta con forza dal marchese di Mirabeau.\nNel 1782, rifiutando incarichi diplomatici di prestigio, torn\u00f2 a Firenze dove il Granduca Pietro Leopoldo gli confer\u00ec l'incarico di Professore a Pisa con l'istituzione di una nuova cattedra di Scienze Naturali e Chimica e la direzione dell'Orto Botanico, che Santi contribu\u00ec a rinnovare in maniera significativa. Davvero poche le occasioni nelle quali Santi lascer\u00e0 Pisa per qualche trasferta a Roma, a Firenze (spesso dall'amico Fabbroni), a Siena, a Livorno (anzi a Montenero a Villa Schubart), o a San Quirico, in visita ai parenti della moglie Anna Simonelli, sposata nel 1790) o per qualche gita in Toscana. Fanno eccezione il sicuramente il viaggio a Napoli e al Vesuvio portato a termine nell'autunno del 1786 e, nel corso degli anni della seconda dominazione francese in Toscana, con la nomina a Ispettore dell'istruzione, qualche giro nei Dipartimenti, nei centri che ospitavano stabilimenti d'istruzione. Un compito sempre svolto con impegno ma sopportato con fatica da un Santi mal disposto verso un incarico mai particolarmente ben accetto. Mor\u00ec a Pienza il 30 dicembre 1822. \nDurante le \"ferie universitarie\" si dedic\u00f2 allo studio \"sul campo\" degli aspetti naturalistici della sua terra, in particolare del territorio oggi corrispondente alle provincie di Siena e Grosseto, compilando interessanti resoconti dei viaggi, pubblicati a pi\u00f9 riprese tra il 1795 e il 1806 (tre tomi).\nFu uno dei padri fondatori della Geologia come scienza autonoma e si prodig\u00f2 per la diffusione e l'adozione delle nuove teorie chimiche in ambito universitario. Fu in stretto rapporto con Spallanzani, Gaetano Savi, e tantissimi altri scienziati e accademici dell'epoca. Le minute delle sue lettere e gli originali ricevuti dai suoi corrispondenti sono conservati a Siena presso la Biblioteca Comunale (BCS). L'importante carteggio con Giovanni Fabbroni \u00e8 conservato a Filadelfia presso l'American Philosophical Society. Quello con il barone Hermann di Shubart, una delle frequentazioni abituali di Santi nel suo soggiorno pisano, \u00e8 conservata nell\u2019Archivio di Stato di Copenaghen. Altre missive nella Bilioth\u00e8que de la guerre del Minist\u00e8re de la D\u00e9fense a Parigi e nella Biblioth\u00e8que d'Avignon. Inedito il consistente numero di lettere conservate presso l\u2019Archivio di Stato di Firenze e dirette a Giuseppe Pelli Bencivenni, le trecento missive dirette fra il 1802 e il 1822 a Leopoldo Pelli Fabbroni nella Biblioteca Nazionale Centrale di Firenze, dove esistono vari altri gruppi di lettere dirette a Giovanni Fabbroni, a Francesco Del Furia, a Giuseppe Bencivenni Pelli,a Giovanni Rosini. Molte lettere al fratello Francesco Pio, futuro vescovo di Sovana, sono fra le carte conservate nella casa di Pienza. Nel \"Dono Greppi\" dell'Archivio di Stato di Milano \u00e8 reperibile la corrispondenza di Francesco Favi con il fermiere e industriale laniero lombardo Antonio Greppi, che tratta molto spesso di Santi.\nMolto della sua abbondante produzione pubblicistica \u00e8 a stampa, anche se diversi materiali furono pubblicati anonimi e risultano quindi di non immediata attribuzione. In fondo non \u00e8 poi cos\u00ec vera l'affermazione \u00abpoco stamp\u00f2, bench\u00e9 molto scrivesse...\u00bb riferita a Santi e contenuta nella sua Necrologia apparsa sul pisano \u201cNuovo giornale de\u2019 letterati\" poco dopo la morte.\nLa sua opera maggiore e di maggior diffusione, il \"Viaggio al Montamiata\", dopo l\u2019edizione in italiano a Pisa nel 1795 \u00e8 stata tradotta anche in francese e in tedesco agli inizi dell\u2019Ottocento. L\u2019opera sui Bagni pisani, pubblicata nel 1789 (Analisi chimica delle acque dei bagni pisani) \u00e8 stata ripubblicata in inglese con aggiunte da John Nott nel 1793 e, nel corso dello stesso anno, in tedesco, da Ioseph Eyerel e ancora ristampata di recente (2011). Traduzioni che anticipano di poco un\u2019opera sul lauro regio, edita a Siena nel 1792 in forma anonima, e una pi\u00f9 tarda recensione ai Provvedimenti annonari di Giovanni Fabbroni apparsa in due puntate sul \"Nuovo giornale dei letterati\" (1805). Appartengono al periodo francese di Santi le sue prime opere a stampa: la traduzione delle osservazioni sull'aria fissa di Felice Fontana nel \"Journal de physique, de chimie\" dell'abate Rozier, e quella di una memoria dello stesso Fontana sulla Tremella, un'analisi delle acque di Bains in Lorena, presentata dal segretario Condorcet alla parigina Acad\u00e9mie des sciences, letta da Lavoisier, e la prefazione alle \"R\u00e9flexions sur l\u2019\u00e9tat actuel de l\u2019agriculture\" dell'amico Giovanni Fabbroni. Va attribuita a Santi una lettera anonima pubblicata nel \"Journal de physique, de chimie, d'histoire naturelle et des arts\" del 1789 e la lettera a William Thomson sulla nota pioggetta di sassi accaduta a Lucignano d\u2019Asso il 16 giugno 1794, inserita nell\u2019opera di Scipione Breislack sull\u2019eruzione del Vesuvio e anche nella Memoria di Domenico Tata relativa allo stesso argomento, dopo essere stata edita nella romana \"Antologia\" in un articolo di Leonardo de' Vegni. Purtroppo non ci sono finora tracce di una Relazione sulla grandine di pietre sul medesimo argomento inviata da Santi a una serie di corrispondenti, fra i quali Lazzaro Spallanzani, con una lettera del luglio 1794. A meno che sotto quel titolo lo stesso naturalista di Scandiano non faccia riferimento alla lettera precedente di Santi con la relazione dell'accaduto a Lucignano d'Asso. Nello stesso contesto degli interessi geologici e mineralogici di Santi, \u00e8 da lamentare la dispersione di una sua relazione sul viaggio effettuato al Vesuvio nell'autunno del 1786, citata pi\u00f9 volte nelle biografie come esistente fra il materiale reperibile nella casa di Pienza e attestata in alcune lettere del all'amico Giovanni Fabbroni. E ancora fra le opere a stampa una Lettera del Professor Giorgio Santi a un Amico (scritta da Pienza il d\u00ec 2 Agosto 1806 e letta in Accademia) sopra i Grilli, o Cavallette. Si tratta di una memoria relativa all\u2019invasione delle cavallette in Toscana nel 1805 recitata ai Georgofili. Vi si cita anche un precedente lavoro del naturalista sullo stesso argomento in un giornale pisano. Va registrata tra le opere edite di Santi anche un tardo \"M\u00e9moire sur les chameaux de Pise\" (in realt\u00e0 dromedari), pubblicato nel 1811 negli \"Annales du Mus\u00e9um d\u2019histoire naturelle\" (1811)."}
{"id": "529275", "revid": "547034", "url": "https://it.wikipedia.org/wiki?curid=529275", "title": "Maedhros", "text": "Maedhros \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien. Fu il primo figlio di F\u00ebanor e Nerdanel.\nAveva i capelli rossi, che eredit\u00f2 dalla madre ed era caratterizzato da una notevole altezza, che gli ha valso l'appellativo di l'Alto. In Quenya, era conosciuto anche come Nelyafinw\u00eb, nome conferitogli dal padre (\u201cFinw\u00eb il terzo in successione\"); Maitimo, appellativo datogli dalla madre, ossia \u201cil ben fatto\u201d, per via del suo aspetto avvenente; e Russandol \u201cchioma di rame\u201d, l'epess\u00eb usato da familiari ed amici.\nBiografia.\nMaedhros nacque da F\u00ebanor e Nerdanel durante l'Era degli Alberi in Aman. Era il maggiore dei loro sette figli: Maglor, Celegorm, Caranthir, Curufin e i gemelli Amras e Amrod. Con il loro padre, erano soliti viaggiare in lungo e in largo per Valinor, alla ricerca di cose sconosciute. Tra di essi, Maedhros era l'unico ad amare la guerra ed era un ottimo stratega, sebbene avesse un carattere pi\u00f9 temperato e riflessivo del padre. Era anche un raffinato diplomatico, capace di prendere decisioni pi\u00f9 ponderate rispetto ai suoi fratelli.\nIn questi anni, Maedhros instaur\u00f2 un'amicizia fraterna con suo cugino Fingon, figlio di Fingolfin, la cui famiglia non era amata da F\u00ebanor.\nIn seguito alla scomparsa di suo padre a Tirion, Maedhros visse a Formenos con la sua famiglia. Ad ogni modo, essi ritornarono a Tirion dopo che Maedhros rec\u00f2 notizie sull'assassinio di Finw\u00eb e sul furto dei Silmaril di suo padre e di Manw\u00eb nel 1495 (E.A.). Le terribili parole di F\u00ebanor portarono i Noldor alla Terra di Mezzo e i F\u00ebanoriani a prendere parte nel terribile giuramento di loro padre, v\u00f2lto a perseguire chiunque strappasse i Silmaril dal loro possesso.\nSebbene avesse partecipato al Fratricidio di Alqualond\u00eb, Maedhros stette in disparte durante il rogo delle navi presso Losgar e fu l'unico a esprimere il proprio dissenso per l'azione scellerata del padre.\n\"Ma, preso che ebbero terra, Maedhros, il maggiore dei suoi figli, e che era stato amico di Fingon prima che tra loro si interponessero le menzogne di Morgoth, parl\u00f2 a F\u00ebanor dicendo: \u00ab E ora, quali navi e quali rematori intendi destinare al ritorno, e chi porteranno per primo di qua? Fingon il valoroso?\u00bb. Rise allora F\u00ebanor quasi a un'insensatezza, e grid\u00f2: \u00abNessuno, e ancora nessuno! Ci\u00f2 che mi son lasciato alle spalle, non lo considero una perdita: inutile fardello lungo la strada, tale si \u00e8 dimostrato. Che coloro che hanno maledetto il mio nome, continuino a maledirmi, e gemendo se ne ritornino alle gabbie dei Valar! Brucino le navi!\u00bb. Al che il solo Meadhros si tir\u00f2 da parte, mentre F\u00ebanor faceva dare alle fiamme le candide navi dei Teleri.\" \nNonostante F\u00ebanor fosse rimasto ucciso nella \"Dagor-nuin-Giliath\" nel 1497 (E.A.), le forze di Morgoth subirono una sonora sconfitta. Quest'ultimo invi\u00f2 emissari di pace e Maedhros accett\u00f2 di trattare con loro. Tuttavia egli port\u00f2 pi\u00f9 forze di quante ne furono concordate; alcuni Balrog erano tra le truppe di Morgorth, e gli Elfi vennero dunque sopraffatti. Maedhros fu imprigionato e appeso per il polso della mano destra sul Thangorodrim, tra atroci sofferenze. Per molti anni giacque l\u00ec, languente, mentre Fingolfin conduceva i suoi alleati nella Terra di Mezzo. Nell'Anno 5 (E.S.) Fingon lo trov\u00f2, ma Maedhros preg\u00f2 l'amico di porre fine ai suoi tormenti, chiedendo di essere trafitto da una freccia del suo arco. Ci\u00f2 nonostante, grazie all'aiuto di Thorondor, Fingon lo trasse in salvo (sebbene fosse stato costretto a tagliare la sua mano destra per liberarlo). Questo salvataggio, accompagnato dalla cessione del titolo di erede di Finw\u00eb e re di tutti i Noldor in favore di suo zio (per cui i F\u00ebanoriani guadagnarono il nome di \"Spodestati\"), signific\u00f2 molto e permise di riallacciare i rapporti tra la Casa di Fingolfin e la Casa di F\u00ebanor.\nI suoi fratelli, ad ogni modo, non furono del tutto soddisfatti delle azioni di Maedhros, il quale, prevedendo che essi sarebbero stati causa di inimicizia con i loro congiunti, li fece trasferire fuori dal Mithrim, nelle terre intorno al Colle di Himring, territorio che prese il nome di Marca di Maedhros. Alleatosi con Fingolfin, vinse la battaglia \"Dagor Aglareb\" e pose l'Assedio di Angband. L'assedio venne rotto nella \"Dagor Bragollach\", battaglia ove molti Regni Elfici vennero distrutti. Grazie al valore di Maedhros e alla sua mortale abilit\u00e0 nel maneggiare la spada, il colle di Himring venne difeso con successo, sebbene venne circondato dai nemici. Questo port\u00f2 molti dei sopravvissuti del Beleriand Orientale e del Dorthonion ad allearsi con Maedhros.\nCarico di speranza dopo aver udito le imprese di Beren e L\u00fathien, egli radun\u00f2 i suoi fratelli, uniti ad altre Casate Elfiche nell'Unione di Maedhros, un'alleanza di Elfi, Uomini e Nani per scacciare gli Orchi dal Beleriand e porre assedio ad Angband, la fortezza di Morgoth. Sotto la sua guida, l'Unione vinse parecchie battaglie e riguadagn\u00f2 il territorio perso nella \"Dagor Bragollach\". Quando l'attacco congiunto ad Angband era pronto per essere scatenato, Maedhros fu rallentato a causa del tradimento di un Esterling, una spia di Morgoth al servizio di Caranthir, e le forze dell'Unione vennero completamente distrutte nella \"N\u00edrnaeth Arnoediad\" (Battaglia delle Innumerevoli Lacrime). L'Himring fu preso dagli Orchi ed i Figli di F\u00ebanor vennero feriti. Essi si ritirarono presso il Monte Dolmed, e alla fine andarono a vivere con i Nandor nell'Ossiriand.\nNel 505 (E.S.), i fratelli appresero del possesso di un Silmaril (recuperato da Beren e L\u00fathien) da parte di Dior, il nuovo Re del Doriath. Maedhros imped\u00ec ai suoi fratelli di attaccarlo, ed invece invi\u00f2 un messaggio a Dior chiedendo che il Silmaril venisse restituito, ma Dior lo ignor\u00f2. Le parole di Celegorm convinsero i F\u00ebanoriani a sferrare un assalto; Dior venne ucciso ed i fratelli ne uscirono vittoriosi. Dopo aver appreso che i servi di Celegorm avevano inviato i figli gemelli di Dior, Elur\u00e9d e Elur\u00edn, a morire di fame nei boschi, Maedhros part\u00ec per cercarli, ma il viaggio si rivel\u00f2 infruttuoso; per il resto dell vita, il primogenito di F\u00ebanor fu perseguitato dal rimorso per la sorte dei due bambini.\nMaedhros e i suoi fratelli sopravvissuti si recarono dunque presso Amon Ereb nel Beleriand Orientale. Essi appresero che Elwing, che era scappata dal Doriath con il Silmaril, viveva adesso ai Porti del Sirion. Maedhros, pentendosi delle sue azioni nel Doriath, rinunci\u00f2 al suo giuramento e si mostr\u00f2 contrario a riottenere la Gemma con la forza. Ma l'invalidit\u00e0 del giuramento divenne il tormento dei fratelli, che inviarono un messaggio d'amicizia ma con la ferma richiesta di riconsegnare il Silmaril. Il popolo rifiut\u00f2, pensando che non avrebbe potuto negoziare in assenza del loro reggente, E\u00e4rendil, che si trovavano nei pressi del Mare. Nel 532 (E.S.), i F\u00ebanoriani attaccarono Sirion \u2014 ma Elwing gett\u00f2 se stessa ed il Gioiello nelle acque del mare, cos\u00ec che la ricerca divent\u00f2 vana. Elwing fu salvata dalla potenza di Ulmo e si riun\u00ec con E\u00e4rendil nell'Ovest. Riguardo ai figli di E\u00e4rendil e Elwing, Elrond ed Elros, Maedhros e Maglor li rapirono come pegno, senza per\u00f2 far loro alcun male, allevandoli come figli loro. \nDopo la Guerra dell'Ira, Maedhros e Maglor, gli ultimi figli di F\u00ebanor, dissero ad E\u00f6nw\u00eb che i due Silmaril restanti, presi da Morgoth, avrebbero dovuto essere consegnati a loro. Ma E\u00f6nw\u00eb replic\u00f2 che i Silmaril non avrebbero permesso di essere presi, e che i fratelli avrebbero dovuto fronteggiare il giudizio dei Valar in Aman. Maglor era intenzionato ad ascoltare, ma Maedhros gli ricord\u00f2 che, nel loro giuramento, essi avevano promesso che nulla, nemmeno i Valar, avrebbe potuto distoglierli dal loro intento, e a causa di ci\u00f2 essi vennero maledetti. Rassegnati, i fratelli rubarono i Silmaril, ma le Gemme bruciarono le loro mani. Incapace di sopportare una tale sofferenza e straziato dai rimorsi, Maedhros si gett\u00f2 in un abisso infuocato della Terra, portando con s\u00e9 il Silmaril e ponendo fine alla sua vita.\nSviluppo del personaggio.\nIl nome Anglosassone di Maedhros \u00e8 Doegred Winsterhand \"('Doegred'=alba, spuntar del giorno, 'Winsterhand'=mancino)\". Christopher Tolkien pensa che \"Doegred\" sia un riferimento al colore dei capelli di Maedhros, sebbene non ve ne sia certezza.\nA Tolkien, decidendo il nome di Maedhros, piacque il suono (che viene pronunciato \"My'thros\"), e pens\u00f2 ad un significato adatto per la parola. In origine, la traduzione di Maedhros era \u201cbagliore di metallo\u201d, ma in seguito venne cambiata in \u201cil ben fatto\u201d.\nTolkien spieg\u00f2 che le traduzioni delle radici Sindarin erano fatte per essere collegate al significato dei nomi Quenya di Maedhros, Maitimo e Russandol. Comunque sia, verso gli ultimi quattro anni della sua vita, Tolkien incontr\u00f2 un problema quando constat\u00f2 che \"ros\", nome riferito al colore rossiccio dei capelli di Maedhros, significava \u201cspruzzo\u201d. Pi\u00f9 tardi addusse una nota, indicando che il nome di Maedhros sarebbe potuto cambiare in Maedron.\nNote e curiosit\u00e0.\nTolkien trascrisse 'Maedros' o 'Maidros' invece di 'Maedhros' nelle prime versioni. Quando appare nelle bozze, comunque, non \u00e8 descritto come il figlio maggiore di F\u00ebanor, ma come suo nonno: il padre di F\u00ebanor era infatti originariamente chiamato Bruithwir-go-Maidros. Maedhros e suo nonno, che, come indicato precedentemente, condividevano aspetto e comportamento, portavano entrambi cerchietti di rame sul capo. L'elmo di Drago del Dor-l\u00f3min fu dato a Maedhros da Azagh\u00e2l durante l'Era degli Alberi, in segno di gratitudine per aver salvato il Signore dei Nani, con il quale Maedhros si alle\u00f2. Maedhros, in seguito, lo cedette a Fingon come segno della loro amicizia. Nelle prime bozze, non \u00e8 l'elmo di Drago che Maedhros dona a Fingon, ma la Pietra degli Elfi, che Maedhros stesso ricevette da suo padre morente.\nAlterazioni della trama.\nIl destino dei Silmaril subisce cambiamenti in tutte e tre le bozze (che Christopher Tolkien chiama per comodit\u00e0 \"S\", \"QI\" e \"QII\") de \"Il Silmarillion\". Nella versione \"S\", solamente Maglor ruba il Silmaril e si getta in un burrone dopo che Maedhros e Maglor si sottomettono ad E\u00f6nw\u00eb, mentre Maedhros rompe il Silmaril perduto e dona nuovamente la luce ai Due Alberi di Valinor. In \"QI\", \u00e8 Maedhros che viene convinto da Maglor a riconquistare i Silmaril, ma viene catturato da E\u00f6nw\u00eb. Maedhros, durante la sua prigionia, si suicida e getta i Silmaril al suolo, che vengono poi presi dai Valar. Maglor, invece, getta il suo Silmaril in un abisso ed inizia a vagare senza meta lungo le coste. In \"QII\", la sorte di Maedhros e Maglor \u00e8 la stessa de \"Il Silmarillion\". Sebbene in quest'ultimo sia Maedhros ad avere piet\u00e0 dei figli di Elwing, precedenti versioni ritraggono Maedhros quale salvatore di Elrond (Elros non appare se non in bozze successive)."}
{"id": "529276", "revid": "547992", "url": "https://it.wikipedia.org/wiki?curid=529276", "title": "Villa La Pietra", "text": "Villa La Pietra si trova a Firenze in via Bolognese 120, e dal 1994 \u00e8 sede di un campus universitario della New York University. La villa, schermata da un imponente cancello in ferro incorniciato da statue e grandi vasi, si raggiunge percorrendo un lungo viale di cipressi. Il nome della villa deriva da quello della piccola localit\u00e0 sulla via Bolognese, che a sua volta era cos\u00ec appellata da un'antica pietra miliare romana che indicava il settimo miglio dalla porta nord della citt\u00e0 di Firenze.\nStoria.\nI terreni e gli edifici dove sorge la villa erano originariamente appartenuti ai Macinghi nel XIV secolo. Secondo il Carocci invece la \"chasa da lavoratore con podere\" originaria apparteneva a un certo Michele Bruni e da lui venne donata nel XV secolo ai consoli dell'Arte della Lana, che la tennero a lungo. In ogni caso nel 1460 la propriet\u00e0 pass\u00f2 al banchiere Francesco Sassetti, che ampli\u00f2 un edificio nella propriet\u00e0 dandogli l'aspetto di villa secondo i canoni rinascimentali. \nI Sassetti restarono proprietari della vicina villa Sassetti, ma alienarono La Pietra a Giuliano di Piero Capponi nel 1546, la cui famiglia tenne la villa fino all'Ottocento. Il cardinale Luigi Capponi in particolare, dopo un soggiorno in Romagna come legato pontificio, torn\u00f2 a Firenze scegliendo proprio questa villa come residenza e, per l'occasione, si prodig\u00f2 nel conferirle l'aspetto di una sontuosa dimora barocca. L'edificio signorile venne praticamente ricostruito: per esempio al centro, al posto del cortile porticato rinascimentale a base quadrata, venne ricavato un ambiente a base ellittica con una scenografica scalinata, coperto da un lucernario. Tra gli elementi quattrocenteschi sopravvissuti vi furono i soffitti a volta unghiata, i medaglioni con lo stemma dei Sassetti e le architravi in pietra serena sulle porte, sormontati poi da frontoni barocchi. In questa occasione venne aggiunto lo stemma Capponi sopra il portale posteriore, sormontato dal cappello cardinalizio.\nIl Marchese Alessandro Capponi entr\u00f2 in possesso della villa nel 1697 e intraprese nuove modifiche, forse avvalendosi dell'opera di Carlo Fontana e Ferdando Ruggieri, trasformando la villa nella sua forma attuale.\nNel periodo di Firenze Capitale del Regno d'Italia la villa fu sede dell'Ambasciata di Prussia. All'inizio del XX secolo la propriet\u00e0 fu comprata da Arthur e Hortence Acton, i quali dal 1904, avvalendosi della collaborazione del loro giardiniere polacco, iniziarono i lavori di sistemazione del giardino.\nNel 1814 Gino Capponi vi ospit\u00f2 Ferdinando III di Toscana, prima che reinsediasse a Firenze dopo la Restaurazione, come ricorda la lapide sulla facciata. Alla morte del grande scrittore e statista la villa pass\u00f2 in via ereditaria ai suoi nipoti della famiglia Incontri, il cui stemma coi due leoni e banda trasversale \u00e8 visibile sia sulla seconda cancellata, davanti alla villa, sia sulla facciata posteriore della villa.\nVenne poi venduta agli Acton. Gli Acton si dedicarono soprattutto alla ristrutturazione del giardino, intenzionati a riproporre un impianto classico \"all'italiana\" su tre terrazze digradanti. Molte delle statue acquistate da Arthur Acton per arredare il giardino, opere soprattutto del veneziano Federico Bonazza, provengono dalle ville venete del Brenta. \nEreditata dal figlio Harold Acton, la villa fu un rilevante centro culturale, e vi venne collocata la straordinaria collezione di dipinti, statue, arazzi, affreschi, materiale archeologico, ceramico ed oggetti di arte varia, secondo un gusto puramente estetico. Harold, scrittore, collezionista d'arte e \"dandy\", fu uno degli ultimi esponenti della comunit\u00e0 anglo-fiorentina che anim\u00f2 per pi\u00f9 di un secolo i salotti e i locali storici fiorentini. Tra gli ospiti della villa ci furono i reali inglesi, come Carlo d'Inghilterra, che qui si dilett\u00f2 nel ritrarre i dolci pendii tra le vie Bolognese e Faentina. \nAlla morte di Acton la villa venne trasmessa in eredit\u00e0 alla New York University, dopo che il suo proprietario aveva saggiato la disponibilit\u00e0 ad accogliere il legato anche dell'Universit\u00e0 di Oxford, che diede parere negativo.\nLa NYU ha qui stabilito il suo campus pi\u00f9 vasto in Europa ed ha iniziato dal 2000 un capillare programma di restauro della villa, del giardino e delle collezioni, che sono state integralmente catalogate. Il restauro del giardino, che ha reso necessario il reimpianto di numerose specie vegetali, ha impiegato circa dieci anni ed \u00e8 . In futuro \u00e8 in progetto un restauro delle fontane e delle statue. \n\u00c8 ancora in corso una disputa giudiziaria tra una discendente degli Acton, che ha impugnato il testamento, e la NYU.\nDescrizione.\nSu via Bolognese si incontrano oggi due edifici-portineria che inquadrano la cancellata su via Bolognese: risalgono all'epoca dei Capponi, nonostante qualche preesistenza come testimonia uno stemma dei Sassetti su quello di destra. Da qui parte il suggestivo viale dei cipressi, che taglia i poderi coltivati a olivo, fino a un secondo cancello: qui un pontile venne creato all'epoca degli Incontri per far passare al di sotto via Bassi, che anticamente correva davanti alla villa, separandola cos\u00ec dai terreni della villa. \nDavanti alla villa si trova una rotonda contornata da alte siepi di bosso, con al centro una grande vasca antica. \nLa villa ha una pianta compatta, con alcuni assi principali lungo i quali sono poste le stanze, che corrispondono anche agli assi prospettici del giardino. \nIn una sala al pianterreno esistono alcune rappresentazioni di ville fiorentine tra le quali la stessa La Pietra. Alcune piccole sale sono affrescate, come quella con le finte rovine, di aspetto tipicamente settecentesco, dove sono stati aggiunti in un'epoca posteriore (forse su commissione di Gino Capponi) le raffigurazioni di numerosi volatili di pregevole fattura, tra i quali spiccano sulla parete sud due \"capponi\", riferimento probabile al cognome familiare.\nLa cappellina privata si trova al pian terreno, con accesso da un portone che d\u00e0 sull'esterno a sinistra del portale principale; vi sono conservate alcune tavole di arte sacra tra le quali un\"'Annunciazione\" e un \"San Sebastiano\".\nGiardini.\nIl pomario.\nL'unica parte che rimase inalterata fu quella corrispondente all'antico giardino dei limoni racchiuso da mura, il \"pomario\", posto sul lato sinistro della facciata. Il giardino murato segue l'impianto tipicamente scenografico del giardino barocco, con aiuole geometriche nelle quali vengono sistemati, nei mesi caldi, orci in terracotta contenenti agrumi, che nella stagione invernale sono ricoverati nella limonaia, posta a chiedere il lato nord del pomario.\nLe pareti della limonaia e dei muretti di cinta sono decorate da fantasiosi intarsi con ciottoli di fiume e conchiglie, intervallati da mascheroni e statue. Dentro lo stanzone della limonaia, che ha il pavimento sterrato per creare il microclima ideale per gli agrumi, si trovano due nudi femminili in legno, stuccati ad imitazione della pietra, alti circa due metri. Al di sopra della limonaia si trova un'ampia terrazza panoramica.\nIl giardino all'italiana.\nSul retro della villa si dispone la fetta pi\u00f9 ampia del giardino, che segue l'impostazione all'italiana, con una serie di \"stanze\" su diverse terrazze, caratterizzate da ricorrenti visuali aperte sulla campagna circostante e dagli elementi architettonici e decorativi. \nTutta questa parte del giardino risale agli inizi del Novecento, frutto di Arhur Acton e del suo giardiniere di origine polacca Mariano Ambroziewicz. Elemento che tradisce la relativa modernit\u00e0 dell'impianto \u00e8 la presenza del pino, un albero estraneo al giardino storico all'italiana.\nL'impianto \u00e8 disposto essenzialmente su tre livelli. Il primo all'altezza della villa, che si distingue soprattutto sul lato sud con un arco che incornicia una statua in corrispondenza dell'asse longitudinale della villa; qui si trova una terrazza con statue e vasi di terracotta, la grotta e una copia della fontana della Botticella di Boboli; davanti alla villa una balaustra decorata da statue cinge la scalinata che porta al livello intermedio. Il secondo livello ha al centro una \"stanza\" cinta da siepi con una vasca al centro; nella vegetazione si aprono nicchie con sculture e sotto la scalinata si trova un sarcofago antico usato a mo' di vasca da fontana. A destra e a sinistra sono presenti altre aree con scorci architettonici: un pergolato a destra e un tempietto a base rotonda con cupoletta sulla sinistra.\nAttraverso una scalinata coperta dalla vegetazione formante una galleria, si arriva, passando da due coppie di colonne con un frontone spezzato, al livello inferiore, con al centro una rotonda decorata da statue e da un'esedra con colonne corinzie che regge un pergolato con glicini sullo sfondo dei vigneti e uliveti che digradano verso la valle del Mugnone; al centro si trova una vasca, circondata da aiuole che compongono un anello. A destra si accede a un suggestivo prato circolare con archi in cipresso che incorniciano statue, tra le quali un colosso, opera di Orazio Marinali; da qui si pu\u00f2 scendere a valle verso un ulteriore livello dove un prato dal terreno particolarmente povero permette la crescita spontanea di orchidee: da qui si gode una magnifica vista di Firenze, tra statue e vasi, uno dei quali \u00e8 posto ad arte per comporre, da un particolare punto di vista, una forma ovale con la cupola del Brunelleschi in lontananza. \nA sinistra della rotonda si trova invece il singolare \"teatrino di verzura\", un teatro completi di palcescenico e quinte composte da siepi in bosso, decorato da statue di personaggi della commedia dell'arte. Usato tuttora nella stagione estiva pu\u00f2 dare spettacoli per un pubblico fino a duecento persone.\nLa collezione Acton.\nLa collezione Acton venne composta nel periodo d'oro del collezionismo a Firenze, a cavallo tra la fine dell'Ottocento e i primi decenni del XX secolo, quando operavano a Firenze alcuni grandi antiquari e vi era ancora un gran numero di opere disponibili sul mercato a prezzi relativamente pi\u00f9 abbordabili di oggi.\nSpicca una cospicua serie di dipinti a fondo oro di scuola soprattutto senese e fiorentina, con alcune opera anche di scuola lucchese e bolognese. Tra i pezzi pi\u00f9 pregiati alcune tavole duecentesche, una \"Madonna col Bambino\" del Maestro del Bigallo e una \"Madonna col Bambino\" di Bernardo Daddi, gi\u00e0 trafugata e recentemente recuperata. Tra i dipinti moderni si distingue una \"Sacra famiglia\" di Giorgio Vasari, con cornice originale che include alcuni piccoli pannelli dipinti, gi\u00e0 nella camera da letto di Acton.\nNotevole \u00e8 la collezione di arazzi, recentemente restaurati, e gli affreschi staccati posti nella scala elicoidale che provengono da una villa veneta. Cosopicua \u00e8 anche la collezione di sculture, soprattutto opere lignee medievali, con un'intensa \"Vergine\" e \"San Giovanni\", dalle figure molto allungate, proveniente da un \"compianto del Cristo morto\" o un gruppo della \"Crocefissione\" oggi disperso.\nTra gli oggetti d'arte spiccano i grandi orci ceramici con lo stemma Medici, la collezione di vasi da farmacia, le statuine da presepe, gli arredi antichi e varie curiosit\u00e0, come una \"Madonna col Bambino\" in \"papier mach\u00e9\" di Bernardo Rossellino. Una piccola sala \u00e8 decorata con oggetti di \"cineserie\", vera passione dell'epoca. Questi oggetti furono tutti prodotti in Europa a imitazione di esemplari cinesi, mentre Acton, che visse alcuni anni in Cina, aveva raccolto una vasta collezione di opere d'arte cinesi che dovette per\u00f2 lasciare in Cina dopo lo scoppio della Prima guerra mondiale e che oggi si trovano sparsi nei musei di mezzo mondo."}
{"id": "529280", "revid": "1855146", "url": "https://it.wikipedia.org/wiki?curid=529280", "title": "Villa Il Ventaglio", "text": "Il parco di Villa Il Ventaglio si trova in via Aldini, 12 a Firenze.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nNella prima met\u00e0 del XV secolo la villa, di propriet\u00e0 di Lippaccio e Giovanni Brancacci, era descritta come \"chasa da oste\" ed era luogo di sosta per i pellegrini che da Porta a Pinti (in corrispondenza dell'attuale piazzale Donatello) si recavano a San Domenico di Fiesole. Dopo una serie di passaggi di propriet\u00e0 la villa venne acquistata, nella prima met\u00e0 del XIX secolo, dal conte Giuseppe Archinto. Questi incaric\u00f2 Giuseppe Poggi di ristrutturare la casa e di riprogettare il giardino. Poggi, avvalendosi della collaborazione del giardiniere e botanico Attilio Pucci, lo trasform\u00f2 in un parco romantico.\nI lavori di movimenti di terra durarono fino al 1856, dopodich\u00e9 si inizi\u00f2 a piantare gli alberi (tigli, olmi, ippocastani e bagolari).\nLa morte sopravvenuta nel 1861 imped\u00ec al conte Giuseppe Archinto di godere di questa creazione del Poggi. Motivi finanziari costrinsero poi nel 1862 Luigi Archinto a vendere la villa ad Aristide Castelli. Nel 1969 la villa ed il giardino furono rilevati dallo Stato Italiano. La villa, con ingresso da via della Forbici, fu ceduta all'Universit\u00e0 Internazionale dell'Arte, attiva dal 1968 e che qui tuttora risiede.\nIl parco.\nL'edificio \u00e8 circondato da terrazze disposte su due livelli; quello inferiore, collegato al viale del parco da una doppia scalinata, presenta un bel giardino pensile all'italiana, caratterizzato da aiuole di rose. \nIl giardino, comunicante con la villa per mezzo di un cancello non pi\u00f9 utilizzato, \u00e8 un parco monumentale aperto al pubblico gratuitamente e gestito dalla Soprintendenza per i Beni Architettonici e per il Paesaggio di Firenze.\nIl lungo viale serpeggiante che da via Aldini sale fino al piazzale antistante la villa costituisce l'elemento caratterizzante il disegno del parco, ed assieme al sistema di sentieri e scalinate che tagliano la collina ricorda le soluzioni sperimentate dal Poggi nella progettazione del Viale dei Colli e della zona del Piazzale Michelangelo.\nIl parco ha un impianto scenografico basato sull'alternanza tra suggestivi scorci di Firenze e la ricerca di prospettive tramite il contrasto tra le grandi masse arboree e le ampie superfici a prato. All'ingresso del parco, \u00e8 presente un laghetto (dimora di uccelli acquatici, pesci e tartarughe d'acqua) al cui interno si trova un'isoletta, collegata al prato per mezzo di un piccolo ponte. Nella parte pi\u00f9 alta del parco, alle pendici della villa, fa bella mostra di s\u00e9 un labirinto di siepi addossato ad un versante della collina.\nA partire dagli anni novanta dello scorso secolo il patrimonio arboricolo del parco sta vivendo una condizione di costante declino, per la mancanza di fondi sufficienti a garantirne l'onerosa manutenzione. Molte aree un tempo destinati ad alberi sono state ora convertite a semplice prato, come nel caso del boschetto di ippocastani, ormai sparito, in corrispondenza del primo tornante del viale, e dei pini e cedri del Libano tagliati e non sostituiti nel prato intorno al laghetto."}
{"id": "529285", "revid": "290023", "url": "https://it.wikipedia.org/wiki?curid=529285", "title": "Mark Harris", "text": "\u00c8 noto per la sua attivit\u00e0 di polistrumentista e produttore discografico nell'ambito della musica leggera italiana.\nBiografia.\nNato in Connecticut (Stati Uniti) da una famiglia di musicisti non professionisti, si avvicina alla musica attraverso lo studio del pianoforte classico. Pi\u00f9 tardi si cimenter\u00e0 nei pi\u00f9 vari generi musicali, dalla \"new music\" contemporanea al rock e al jazz, dando prova di grande eclettismo.\nNell'estate del 1967 si trasferisce insieme alla famiglia in Italia, dove lavora nell'ambito della musica leggera, continuando parallelamente il suo percorso di sperimentazione. Dal 1974 al 1975 ha fatto parte dei Napoli Centrale.\nHa collaborato tra gli altri con Fabrizio De Andr\u00e9, Edoardo Bennato, Toni Esposito, Antonella Ruggiero, Laura Pausini, Sergio Caputo, Eros Ramazzotti, Giorgio Gaber, Skiantos, Massimo Riva, Mia Martini, Enzo Jannacci, Pino Daniele, Roberto Vecchioni, Alice, Claudio Chieffo, Eugenio Finardi e Renato Zero.\nSua \u00e8 la voce del brano \"Ave Maria\", in lingua sarda, presente nel disco \"Fabrizio De Andr\u00e9\" del 1981, suonata anche in occasione del funerale del cantautore genovese.\nSi \u00e8 impegnato anche nella didattica. Nel campo della musica pop \u00e8 da ricordare il successo che ha lanciato gli Articolo 31: \"Oi Maria (Maria Maria\"). Ha inoltre accompagnato musicisti stranieri come Al Jarreau, Dee Dee Bridgewater, Randy Crawford e altri.\n\u00c8 stato direttore musicale della produzione milanese di \"Grease\" con Lorella Cuccarini."}
{"id": "529287", "revid": "1573940", "url": "https://it.wikipedia.org/wiki?curid=529287", "title": "Villa Capponi (Firenze)", "text": "Villa Capponi si trova in via Pian dei Giullari, 3 nella localit\u00e0 di Arcetri a Firenze.\nStoria.\nLa villa, costruita nel XIV secolo, era originariamente un grandioso palazzo di campagna dotato di torre. Nel 1427 \u00e8 registrata come di propriet\u00e0 di un certo Piero di Bartolommeo di Bonaccorso del Popolo di San Pancrazio, poi pass\u00f2 ai Del Nero e il 7 febbraio 1572 venne acquistata dai Capponi, che l'ampliarono e l'arricchirono trasformandola in nobile residenza. Il loro stemma (arme trinciato diviso diagonalmente in due parti, nera e argento) \u00e8 ancora visibile sopra il portale in facciata.\nNel 1882 pass\u00f2 di propriet\u00e0 a Lady Scott, figlia del duca di Portland, per la quale furono costruite le due logge, talvolta usate per servire il pranzo o il t\u00e8: pare che le colonne provenissero dalle demolizioni del centro cittadino durante il \"Risanamento di Firenze\" per la creazione di piazza della Repubblica. Nel 1928 venne ceduta a Henry Clifford ed alla moglie Esther. Henry era il curatore dei dipinti del Philadelphia Museum of Art e la sua fototeca venne donata e si trova oggi a villa I Tatti a Fiesole. I coniugi fecero ricostruire il giardino su progetto di Cecil Pinsent (1930) e vi aggiunsero una cappella, decorata con una \"Nativit\u00e0\" di Tommaso di Stefano.\nIl giardino \u00e8 stato restaurato nel 2002.\nDescrizione.\nL'edificio, di semplice impianto, \u00e8 impreziosito dalla due logge ottocentesche. La facciata sulla strada \u00e8 semplice e dotata verso la discesa di contrafforti, che le danno un aspetto massiccio. Al centro si trova il portale principale ad arco, con cornice in pietra; un portale secondario \u00e8 sormontato da timpano, mentre quattro finestre inginocchiate si aprono a sinistra. Le altre aperture, profilate da pietra, sono pi\u00f9 semplici, di forma rettangolare.\nGiardini.\nIl giardino, composto da terrazzamenti posti su diversi livelli, si estende lungo il versante della collina di Pian dei Giullari da dove si coglie una vista di notevole bellezza su Firenze, inserendosi all'interno del paesaggio agricolo circostante.\nIl giardino \u00e8 composto da tre livelli, con una terrazza aperta, il giardino vero e proprio e uno spazio murato che fino all'Ottocento era raggiungibile tramite un passaggio sotterraneo.\nIl primo terrazzamento, che si apre sul retro della villa, \u00e8 un'ampia zona a prato che accompagna per tutta la lunghezza la facciata nord, arricchita da un glicine secolare.\nAd est, sullo stesso livello, si entra in un grazioso giardino segreto, a pianta rettangolare, strutturato secondo aiuole geometriche, bordate da siepi in bosso. L'accesso a questo giardino formale, separato dal prato da una siepe di tasso, \u00e8 segnato da due colonne sormontate da due grifi in terracotta. Ad ovest, posti a quote diverse, si sviluppano due giardini segreti, ornati da parterre in bosso e circondati da alti muri di recinzione incoronati da merli dalla bella incurvatura e da antiche urne in cotto. Al primo, ubicato cinque metri pi\u00f9 in basso rispetto alla quota d'imposta della villa, si accede tramite una stretta scala a ridosso del muro di recinzione. Attraverso un cancello in ferro battuto si scende al secondo giardino, al cui centro si trova una bella vasca in pietra con ninfee.\nDi recente costruzione \u00e8 la piscina rettangolare posta ad un livello inferiore e circondata da alti filari di cipressi.\nSulla dimora domina in alto una colombaia risalente all'impianto originario del XIV secolo."}
{"id": "529290", "revid": "125732351", "url": "https://it.wikipedia.org/wiki?curid=529290", "title": "Ferrovia delle Dolomiti", "text": "La ferrovia delle Dolomiti (in tedesco \"Dolomitenbahn\") era una ferrovia di montagna a scartamento ridotto, che tra il 1921 e il 1964 collegava Calalzo di Cadore, Cortina d'Ampezzo e Dobbiaco, unendo le province di Belluno e Bolzano.\nStoria.\nVerso la fine del 1800 inizi\u00f2 a manifestarsi nella conca ampezzana la necessit\u00e0 di un collegamento verso le zone circostanti; si pensava di realizzare un collegamento verso nord al paese di Dobbiaco e verso sud al paese di Calalzo di Cadore, dove sarebbe arrivata la linea ferroviaria nazionale, aperta solo nel 1914.\nNel 1865 l'ingegnere Locatelli present\u00f2 un progetto di collegamento ferroviario delle valli Tirolesi a Venezia e negli anni successivi si susseguirono diversi progetti per il collegamento delle zone montuose alla pianura veneto-friulana, ma nessuno convinse le autorit\u00e0 tanto da essere finanziato. Un altro progetto del 1869 prevedeva una linea con carrozze trainate da cavalli. In relazione a questa tradizionale forma di trasporto si ricorda F\u00fcrst Alfred Wrede di Vienna, come tipico viaggiatore dell'alta societ\u00e0 di inizio secolo. Egli gi\u00e0 nel 1899 progett\u00f2 una ferrovia tra Dobbiaco e Cortina che successivamente sar\u00e0 rivista sulla base del modello di Josef Riehl, uno stratega della ferrovia.\nNel marzo 1905 venne autorizzato il progetto di costruzione di una linea ferroviaria a scartamento ridotto tra Cortina d'Ampezzo e Dobbiaco, per il momento rimasta sulla carta; nel 1915 lo scoppio della Grande Guerra port\u00f2 i soldati austriaci a realizzare una ferrovia a scartamento ridotto per il trasporto di munizioni e provviste fra Dobbiaco e Landro; a loro volta nel 1916 i soldati italiani realizzarono una ferrovia Decauville tra Peaio e Zuel, alle porte meridionali di Cortina d'Ampezzo, vicina ai punti di fuoco del fronte, posando i binari sulla strada statale.\nDai binari militari alla ferrovia.\nAll'inizio del 1917 il genio militare italiano inizi\u00f2 i lavori di costruzione di una ferrovia su sede propria tra Peaio e Cortina, ma questi lavori si interruppero dopo la disfatta di Caporetto avvenuta nel novembre dello stesso anno. I genieri austriaci per\u00f2 continuarono i lavori fino a Calalzo e posero su sede stradale una \"decauville\", denominata in tedesco, \"Feldbahn\", da Dobbiaco a Calalzo, Dopo lo spostamento del fronte, nel 1918 i lavori sulla tratta ex italiana vennero continuati dagli austriaci.\nFinita la guerra, la linea rimase in completo abbandono. Solo nella primavera del 1919 il genio militare intervenne a completare l'opera, che fu completata nel 1920 dopo aver portato lo scartamento da 750 a 950\u00a0mm nelle tratte costruite dagli austriaci, utilizzando fra l'altro materiali posti in opera sulla tranvia Udine-San Daniele, prima che fosse decisa la riapertura di quest'ultima.\nLa linea venne attivata il 15 giugno del 1921, usando per la trazione le locomotive abbandonate dagli austriaci, previa modifica dello scartamento. Sotto la direzione militare la linea and\u00f2 avanti con forte deficit; il traffico tra Cortina e Dobbiaco era limitato ai mesi estivi e a una coppia di treni a giorni alterni. Il 1\u00ba gennaio 1923 la ferrovia venne affidata al Regio Circolo Ferroviario di Bolzano, che diede alla linea maggiore regolarit\u00e0 di servizio e realizz\u00f2 un consistente aumento di traffico e quindi di introiti.\nL'esercizio come ferrovia concessa.\nData la favorevole esperienza, nell'estate del 1924 il Ministero dei Lavori Pubblici affid\u00f2 la concessione per l'esercizio della linea, della durata di 35 anni, alla Societ\u00e0 Ferrovie delle Dolomiti (SFD), consociata alla Societ\u00e0 Veneta, che nel 1925 provvedette ad acquistare due locomotive di tipo Mallet in cambio della cessione di quattro vecchie \"Feldbahn\" e realizz\u00f2 una variante di tracciato a protezione dalle slavine presso Pezzovico, che richiese la costruzione di una galleria lunga 559 metri. L'opera pi\u00f9 significativa era peraltro costituita dal prolungamento verso sud dal capolinea originario fino al piazzale antistante alla stazione di Calalzo delle Ferrovie dello Stato.\nUlteriori miglioramenti furono attuati nel 1927, quando ogni paese attraversato dalla linea ferroviaria contribu\u00ec economicamente per acquistare nuovo materiale rotabile, migliorare il tracciato di alcune curve e installare lanterne semaforiche presso i passaggi a livello. Si parl\u00f2 addirittura di un aggiornamento della linea da scartamento ridotto a scartamento normale, ma il progetto non fu mai realizzato.\nIl 1\u00ba luglio 1929 fu inaugurata la trazione elettrica, grazie alla quale la ferrovia delle Dolomiti poteva finalmente assolvere le sue funzioni fondamentali: collegare il capolinea FS di Calalzo con la Val Pusteria e con le linee per il Brennero e l'Austria e migliorare l'accesso turistico nella zona di Cortina d'Ampezzo.\nDurante il secondo conflitto mondiale, Cortina venne trasformata in zona ospedaliera, cos\u00ec la ferrovia assunse l'onere del trasporto dei feriti provenienti dal fronte, realizzando convogli-ospedale con i propri carri chiusi, dotati di brande. Nel 1943 l'esercizio della ferrovia venne svolto direttamente a cura dell'esercito tedesco.\nNel secondo dopoguerra, pur in un clima non favorevole al trasporto ferroviario anche a causa della nascente motorizzazione privata, a motivo della notoriet\u00e0 delle localit\u00e0 attraversate la ferrovia delle Dolomiti assurse pi\u00f9 volte agli onori cinematografici, comparendo in alcune sequenze dei film \"Il conte Max, del 1957, \"Vacanze d'inverno del 1959 e \"La pantera rosa\" del 1963.\nLe olimpiadi invernali del 1956.\nUn ruolo fondamentale nelle Olimpiadi Invernali del 1956 fu senza dubbio giocato dalla Ferrovia delle Dolomiti, sia per il trasporto degli spettatori ma anche per quello degli atleti, dei giudici di gara, degli organizzatori e dell'allora presidente della Repubblica Giovanni Gronchi, che presenzi\u00f2 la cerimonia di apertura dei Giochi. Sebbene il numero di persone che assistevano alle gare e alle cerimonie olimpiche, a quei tempi, fosse di gran lunga inferiore a quello delle edizioni pi\u00f9 moderne, il continuo flusso di visitatori impegn\u00f2 molto il \"trenino delle Dolomiti\", che seppe trasportare anche 7000 passeggeri al giorno nella Conca Ampezzana.\nL'importanza della linea ferroviaria delle Dolomiti fu anche incrementata dal fatto che la strada statale 51 di Alemagna fu chiusa al traffico, perch\u00e9 non adatta a sostenere un enorme flusso di veicoli, che avrebbero probabilmente creato code all'interno della citt\u00e0 olimpica. In questo modo l'unica possibilit\u00e0 di arrivare alle piste o alle strutture sportive era con mezzi pubblici, primo fra tutti il treno delle Dolomiti.\nFu questo l'ultimo momento di gloria della ferrovia, che per far fronte al traffico previsto acquist\u00f2 due nuovi convogli; l'officina di Cortina costru\u00ec altres\u00ec nuove carrozze e furono risanati venti chilometri di binario.\nDeclino e chiusura.\nCessati i giochi il declino fu inesorabile, a causa del calo di traffico, delle riduzioni di personale e della mancanza di investimenti. La manutenzione dell'armamento e del materiale rotabile divenne precaria e, proprio a causa di questa cattiva manutenzione, l'11 marzo 1960 si ebbe un grave incidente, fino ad allora l'unico di tutta la storia della ferrovia delle Dolomiti. Un treno passeggeri, proveniente da Cortina, ad Acquabona, a causa della rottura di una boccola del bagagliaio, usc\u00ec dai binari; una vettura, che si trovava in curva, si rovesci\u00f2 e fu trascinata per alcuni metri dalla motrice rimasta sulle rotaie. Il bilancio fu di 2 morti e 27 feriti. L'incidente di Acquabona fu il colpo di grazia per la ferrovia, che in tanti anni non aveva mai lamentato incidenti.\nDal 3 dicembre 1961 si decise di collegare Dobbiaco con Cortina con un servizio di autobus; il servizio ferroviario fu parzialmente ripreso il 30 dello stesso mese, per cessare definitivamente su tale tratta il 23 marzo 1962.\nSulla Cortina-Calalzo si prosegu\u00ec stentatamente fino alle ore 18.20 del 17 maggio 1964, quando partirono da Cortina l'ultimo convoglio viaggiatori e l'ultimo convoglio merci.\nIn breve tutto il materiale utilizzato dalla ferrovia (binari, traversine, cavi elettrici e piloni) fu fatto sparire e rivenduto dalla gente e dalle imprese del posto. L'unica eccezione \u00e8 il ponte sul Felizon, ancora oggi presente come allora.\nIl tracciato della ferrovia fra Dobbiaco e Cortina venne in seguito riutilizzato come percorso di sci da fondo in inverno e pista ciclabile in estate.\nNuove prospettive.\nPi\u00f9 volte \u00e8 stata considerata l'idea di ripristinare il collegamento ferroviario, riattivando la vecchia linea ovvero ricostruendola ex novo anche in altra sede.\nIl 13 febbraio 2016 i presidenti della Regione Veneto e della Provincia autonoma di Bolzano hanno firmato il protocollo d\u2019intesa per il ripristino del collegamento ferroviario, che prevede lo sviluppo di uno studio di fattibilit\u00e0 per la realizzazione dell\u2019opera.\nI tecnici sono orientati all'utilizzo dello scartamento ordinario, che consentirebbe una velocit\u00e0 massima di 100 km/h e di viaggiare tra i 2 capolinea in un'ora o meno. Il costo \u00e8 stimato intorno al miliardo di euro.\nLe analisi successive hanno portato all'individuazione di 2 possibili itinerari, uno lungo la valle del Boite (gi\u00e0 percorsa dalla vecchia linea) e l'altro che seguirebbe la valle dell'Ansiei.\nNel frattempo sono sorti alcuni pareri critici sull'opera da parte degli Enti locali, in particolare la provincia di Belluno e quella di Bolzano, anche con riferimento agli aspetti economici.\nSuccessivamente all'assegnazione delle Olimpiadi invernali del 2026 a Cortina e a Milano, l'ambito decisionale sul tracciato si \u00e8 esteso a Belluno, prevedendo ulteriori itinerari passanti per la valle del Cordevole alla ricerca del tempo di viaggio minore; peraltro, la durata stimata dei lavori rende improbabile l'apertura della linea in tempo per i Giochi olimpici.\nCaratteristiche.\nLa linea ferroviaria delle Dolomiti aveva uno scartamento ridotto di 950 mm, a differenza della \"Feldbahn\" originaria, costruita allo scartamento di 750\u00a0mm. La lunghezza complessiva era di 65 km.\nIl dislivello totale della linea risultava di 810\u00a0m. Le stazioni erano quasi tutte dotate di binario di incrocio e alcune ne avevano un terzo che poteva essere passante o tronco.\nLe abbondanti nevicate dei mesi invernali fermavano spesso la linea, che doveva essere sgombrata dalla neve a mano, in quanto i mezzi spalaneve risultavano a volte inefficaci contro le copiose nevicate di quegli anni. L'elettrificazione era in corrente continua a 3000 V trasformata presso la sottostazione elettrica di Cortina.\nPercorso.\nLa ferrovia, lunga 65,379\u00a0km, si snodava con un percorso in molti tratti parallelo a quello della strada statale d'Alemagna, nella Valle del Boite e della Rienza.\nArmata a semplice binario la linea partiva dalla citt\u00e0 di Calalzo, presso il capolinea settentrionale della ferrovia Belluno-Calalzo, a quota 740\u00a0m s.l.m. e, passando per Cortina d'Ampezzo (1224\u00a0m s.l.m.), raggiungeva Dobbiaco a 1210\u00a0m s.l.m..\nLasciata la stazione SFD di Calalzo, un raccordo a esse consentiva di raggiungere il primitivo capolinea; superata la cittadina e scavalcato il torrente Orsina una galleria conduceva alla piccola stazione di Pieve Sant'Alipio seguita, dopo un breve percorso a mezza costa, dalla fermata di Pieve-Sottocastello. Superata la statale Alemagna erano raggiunte, nell'ordine, Tai e la stazione di Nebbi\u00f9 per poi raggiungere la valle di Cadore.\nAveva dunque inizio lo spettacolare tratto che percorreva la valle del Boite grazie a numerose opere d'arte fra cui cinque gallerie e il ponte in curva sul rio Vallesina, presso il quale era posta una fermata; servite le stazioni di Venas e Cibiana-Zoldo i treni correvano lungo un tratto a strapiombo protetto da una lunga opera in muratura. Un ulteriore ponte in curva sul rio Ruvignano consentiva di raggiungere la stazione di Peaio-Vinigo dopo la quale il paesaggio vallivo andava aprendosi.\nIn mezzo a prati e pascoli erano servite le localit\u00e0 di Vodo, Borca e San Vito. Impegnato il ponte in ferro da 81 metri a tre travate sulla statale erano dunque raggiunte, nell'ordine, le fermate di Chiapuzza, Dogana Vecchia e Acquabona. Dopo la stazione di Zuel e preceduta dalla fermata a servizio dell'Hotel Miramonti era infine raggiunta la stazione di Cortina, principale localit\u00e0 intermedia della ferrovia.\nProseguendo verso nord e superata la fermata di Codivilla un lungo rettilineo conduceva alla sella posta fra il col Ros\u00e0 e il Pomagagnon giungendo a Fiames. Aggirato dunque il colle di Podestagno e impegnata la galleria Pezzovico il binario superava il ponte sul rio Felizon, che sostituiva un analogo manufatto militare austriaco costruito col sistema Kohl che fu distrutto dagli italiani quando si ritirarono nell'autunno del 1917 e ricostruito nuovamente dagli austriaci. Lo stesso pesa circa 10 tonnellate e fu posato nel 1919 dal Genio Militare appartenente alla IV armata. Come prima cosa, furono sistemate le spalle su cui doveva poggiare il ponte, fortificandole con cemento armato. Da Dobbiaco furono portate e montate travi di legno per costruire l'impalcatura; essa era lunga 60 metri e aveva una travata di 36 metri. Il varo longitudinale fu effettuato con funi in acciaio, tirate da argani in parte ancorati nella galleria di Pezzovico.\nAttraversata un'area boschiva e doppiati i laghi Bianco e Nero si raggiungeva la stazione di Cimabanche, posta a 1529\u00a0m s.l.m., massima altitudine raggiunta dalla ferrovia e prossima al confine fra Veneto e Sud Tirolo. I treni proseguivano la discesa con una pendenza del 33 per mille fino a Carbonin, presso cui veniva costeggiato il piccolo lago di Landro, posto a quota 1400 metri sul livello del mare.\nAffiancato il torrente Rienza e superata la localit\u00e0 Sorgenti si raggiungevano infine la fermata di Dobbiaco Lago e la stazione capolinea di Dobbiaco.\nCon il passare degli anni, per velocizzare il tragitto del treno, furono soppresse alcune fermate che servivano i grandi alberghi quali l'Hotel Marmarole, posto tra Calalzo e Pieve di Cadore, l'Hotel Dolomites, ubicato nella zona di San Vito di Cadore, e l'Hotel Miramonti di Cortina. La fermata dell'Hotel des Alpes venne ribattezzata pi\u00f9 tardi Istituto Codivilla, dal nome dell'ospedale di Cortina d'Ampezzo.\nMateriale rotabile.\nLa trazione dei treni fu inizialmente affidata a un parco costituito da locomotive a vapore austriache per ferrovie da campo a tender separato del Gruppo 4, costruite dalla Wiener Neust\u00e4dter Lokomotivfabrik. Delle diciassette unit\u00e0 ereditate dalla gestione austriaca tredici furono infatti adattate previo allargamento dello scartamento a 950\u00a0mm e, per dieci di esse, con trasformazione in locotender. Conservata la numerazione d'origine, tali unit\u00e0 ricevettero nomi legati alla guerra appena conclusa.\nIl materiale rimorchiato della dotazione d'origine era costituito da ventisette carrozze di cui venticinque a due assi provenienti dalla ferrovia militare Paluzza-Villa Santina e due a carrelli con allestimenti di tipo Pullman di costruzione ungherese, da quattro bagagliai a due assi e da cinquantatr\u00e9 carri di varie fogge.\nLa gestione SFD cur\u00f2 l'acquisto di due locomotive a vapore di tipo Mallet di costruzione Henschel &amp; Sohn del 1913 provenienti dalla ferrovia Montepulciano-Fontago, alla quale vennero cedute contestualmente le quattro locomotive \"Vittorio Veneto\", \"Cadore\", \"Pasubio\" e \"Pusteria\".\nPer l'esercizio a trazione elettrica dal 1929 furono consegnati dalle Officine Meccaniche della Stanga due locomotive a carrelli da 380\u00a0kW classificate 101-102 e sei elettromotrici a carrelli classificate 001-006 dotate di equipaggiamenti elettrici TIBB da 220\u00a0kW, cinque carrozze passeggeri di I/III classe, una carrozza a 2 assi di I classe, quattro carrozze a 2 assi di III classe, tre carrozze a 2 assi miste bagagliaio/postale/III classe ed un bagagliaio/postale a 2 assi; tutto il materiale passeggeri adottava la nuova livrea bianca e azzurra.\nTutto il materiale a vapore venne accantonato nel 1932 e successivamente demolito a eccezione della unit\u00e0 \"Ampezzo\", ceduta nel 1954 alla tranvia Bari-Barletta. Alcune carrozze furono cedute alle Ferrovie Calabro Lucane, che le impiegarono fino al 2010 come rimorchiate RA 33-38.\nNel 1955 le Officine Meccaniche della Stanga e il TIBB consegnarono infine due nuovi elettrotreni da 590\u00a0kW, immatricolati come ET007 ed ET008, analoghi ai coevi esemplari 801-803 consegnati due anni prima alla STEFER per l'esercizio sulla ferrovia Roma-Fiuggi-Alatri-Frosinone, da accoppiarsi alle carrozze Pullman la cui cassa fu ricostruita per l'occasione. Alla chiusura della linea entrambi gli elettrotreni furono ceduti alla ferrovia Trento-Mal\u00e9-Mezzana.\nTraffico.\nAll'inizio, quando la linea era a vapore, c'era solamente un treno al giorno che percorreva l'intera linea in entrambe le direzioni e due (o tre, a seconda dei casi) che trasportavano i passeggeri da Cortina d'Ampezzo a Calalzo di Cadore e viceversa.\nSuccessivamente, quando la linea venne elettrificata, il numero di treni che percorrevano la linea venne aumentato, facendo circolare anche dei convogli che fermavano solo nelle stazioni principali (Cortina, San Vito, Borca, Calalzo).\nQuando la linea era a vapore il treno impiegava dalle due ore e mezza alle due ore e 45 minuti per portare i passeggeri da Calalzo a Cortina; impiegava 4 ore e 45 minuti, compresa una sosta di un quarto d'ora a Cortina, per andare da Dobbiaco a Calalzo.\nCon il passaggio alla trazione elettrica nel 1929, i tempi di percorrenza si ridussero a 1 ora-1 ora e 30 minuti per il tratto Calalzo-Cortina e 55 minuti-1 ora per il tratto Cortina-Dobbiaco.\nGalleria d'immagini.\nDella Ferrovia delle Dolomiti rimangono attualmente pochi ricordi, in particolare le stazioni distribuite sulla vecchia linea."}
{"id": "529291", "revid": "1226", "url": "https://it.wikipedia.org/wiki?curid=529291", "title": "Love Actually", "text": ""}
{"id": "529293", "revid": "540622", "url": "https://it.wikipedia.org/wiki?curid=529293", "title": "Lametino", "text": "Il Lametino \u00e8 il territorio comunale di Lamezia Terme, dei comuni limitrofi e di quei comuni legati socialmente, economicamente e culturalmente alla citt\u00e0 delle terme. Inoltre con l'aggettivo lametino si indica chi \u00e8 nato e/o risiede a Lamezia Terme.\nGeografia fisica.\nTerritorio.\nL'area geografica del Lametino si affaccia sul golfo di Sant'Eufemia, comprende quasi interamente la piana lametina ad eccezione di Pizzo, la costa dei Feaci che abbraccia i comuni situati dalla foce del Savuto alla foce dell'Angitola, a est si estende fino alla parte centrale dell'istmo, Marcellinara e Girifalco, mentre a nord fino ad Amantea, la quale citt\u00e0 \u00e8 legata socialmente ed economicamente a quella lametina.\nComuni del Lametino.\nDi seguito si riporta l'elenco dei comuni che ricadono nell'area del Lametino, al 31 ottobre 2021 la popolazione residente ammonta a 160.764 abitanti."}
{"id": "529298", "revid": "30610", "url": "https://it.wikipedia.org/wiki?curid=529298", "title": "Willard Van Dyke", "text": "Biografia.\nWillard Van Dyke crebbe in una fattoria di Denver, Colorado e si trasfer\u00ec in California all'et\u00e0 di 28 anni. L\u00ec, suo padre prima e Edward Weston poi, lo iniziarono alla fotografia. Insieme a Weston, Ansel Adams, Imogen Cunningham, John Paul Edwards, Sonya Noskowiak e Henry Swift fond\u00f2 nel 1932 il Gruppo f/64.\nSempre pi\u00f9 interessato alla rappresentazione del reale, trascura la fotografia per dedicarsi quasi interamente alla cinematografia."}
{"id": "529299", "revid": "1573940", "url": "https://it.wikipedia.org/wiki?curid=529299", "title": "Oikeiosis", "text": "Oikeiosis (dal greco \u03bf\u03b9\u03ba\u03b5\u1fd6\u03bf\u03c2) \u00e8 un termine introdotto dai filosofi stoici (ca. 300 a.C.) per indicare la realizzazione, il fine ultimo degli esseri viventi.\nSecondo gli stoici \u00e8 la conoscenza del proprio io, tramite la \"synaesthesis\", ovvero la percezione interna. Grazie a questa conoscenza di s\u00e9, nasce l'istinto di conservazione che consente lo sviluppo del proprio essere.\nQuesta conoscenza di s\u00e9 \u00e8 accompagnata dal senso piacevole di compiacimento ovvero l'\"oikeiosis\". Grazie all\"'oikeiosis\", secondo gli stoici, gli esseri viventi possono volare, nuotare, muoversi senza che nessuno l'abbia mai insegnato loro. In esso sono dunque racchiuse la forza, la salute, la bellezza, le funzionalit\u00e0 del corpo, cos\u00ec come anche l'amore per la propria specie e nell'uomo per la sua comunit\u00e0.\nDa qui per l'uomo prosegue la strada che lo condurr\u00e0 alla moralit\u00e0. L'animale invece, non avendo dentro di s\u00e9 la natura razionale, non d\u00e0 valore alle cose e rimane per sempre nella sfera dell'istintualit\u00e0."}
{"id": "529300", "revid": "287204", "url": "https://it.wikipedia.org/wiki?curid=529300", "title": "F\u00e9lix Bracquemond", "text": " \n\u00c8 conosciuto anche come Auguste Joseph Bracquemond; svolge un ruolo essenziale nel rinnovamento dell'arte delle incisioni incoraggiato da \u00c9douard Manet, Edgar Degas e Camille Pissarro a utilizzare questa tecnica.\nBiografia.\nBracquemond inizia a lavorare come apprendista staffiere in un maneggio, in seguito viene assunto in un laboratorio di litografia dove lucida etichette e immagini religiose. Viene notato da Joseph Guichard, allievo di Ingres, che lo accoglie come allievo nel suo studio, dove produce alcune opere tra le quali, all'et\u00e0 di diciannove anni, un ritratto di sua nonna che, esposto al Salon, attira l'attenzione di Th\u00e9ophile Gautier. Nel 1869 spos\u00f2 Marie Anne Caroline Quivoron, che assunse il nome di Marie Bracquemond, pittrice di notevoli capacit\u00e0, anche lei allieva di Ingres, che sar\u00e0 per lui un validissimo aiuto.\nL'incisore.\nL'opera pittorica di Bracquemond \u00e8 assai ridotta e comprende soprattutto dei ritratti: quello di Horace de Mont\u00e8gre (fondatore del positivismo con \u00c9mile Littr\u00e9 et Auguste Comte), di Paul Meurice e di Auguste Vacquerie. Ma, come detto, la pittura gli interessa meno dell'incisione ed egli fonda la maggior parte delle sue conoscenze tecniche sull'Encyclop\u00e9die e lavora per molto tempo come autodidatta.\nNel 1856 Edmond de Goncourt diventa molto amico di Bracquemond con il quale condivide l'amore per l'arte giapponese e sar\u00e0 proprio Bracquemond il primo a scoprire una raccolta di Hokusai.\nF\u00e9lix Bracquemond produce innumerevoli incisioni fra le quali ritratti, paesaggi, scene di vita quotidiana, uccelli e anche numerose riproduzioni di opere d'arte d'altri artisti, soprattutto per Jean-Louis-Ernest Meissonier, Gustave Moreau e Jean-Baptiste Camille Corot.\nEgli entra nell'ambiente letterario grazie a Auguste Poulet-Malassis, editore di Charles Baudelaire con il quale Bracquemond stringe un legame d'amicizia; diventer\u00e0 anche amico di Th\u00e9odore de Banville, Jules Barbey d'Aurevilly, F\u00e9lix Nadar e di tutta l'intelligenzia della \"Nouvelle Ath\u00e8nes\".\nNel giugno 1862 si unisce alla \"Soci\u00e9t\u00e9 des aquafortistes\", fondata dall'editore Alfred Cadart con la collaborazione del tipografo Auguste Del\u00e2tre.\nDa lui consigliati, Jean-Baptiste Camille Corot, Jean-Fran\u00e7ois Millet, \u00c9douard Manet, Edgar Degas, Camille Pissarro iniziano a praticare l'incisione e Bracquemond aiuta Manet per la realizzazione delle sue acqueforti di \"Olympia\" e \"L'Homme mort\".\nNel 1888, Auguste Lep\u00e8re fonda con F\u00e9lix Bracquemond, Daniel Vierge e Tony Beltrand, la rivista \"L'Estampe originale\" con lo scopo di interessare gli artisti e gli appassionati ai nuovi procedimenti e tendenze dell'incisione, soprattutto per ci\u00f2 che riguarda il colore, e Henri Rivi\u00e8re realizza a partire da questa data e fino al 1992 \u00abLes Trente-six vues de la Tour Eiffel\u00bb (Le trentasei vedute della torre Eiffel) con Gauguin o \u00c9mile Bernard; fino a che Toulouse-Lautrec rivoluziona a sua volta l'arte dei manifesti pubblicitari.\nBracquemond si dedica all'incisione fino al 1853.\nDopo un breve periodo presso una manifattura di porcellane a S\u00e8vres nel 1870, accetta un posto come direttore artistico presso l\"atelier\" parigino di Haviland de Limoges.\nMuore nel 1914."}
{"id": "529301", "revid": "287204", "url": "https://it.wikipedia.org/wiki?curid=529301", "title": "Felix Bracquemond", "text": ""}
{"id": "529302", "revid": "78273", "url": "https://it.wikipedia.org/wiki?curid=529302", "title": "Giardino dei Corsi", "text": ""}
{"id": "529304", "revid": "124763934", "url": "https://it.wikipedia.org/wiki?curid=529304", "title": "Torri costiere del Regno di Napoli", "text": "Le torri costiere del Regno di Napoli costituivano il sistema difensivo, di avvistamento e di comunicazione lungo la fascia costiera del regno di Napoli. Furono costruite per arginare le frequenti incursioni saracene e corsare.\nDa ogni torre era possibile scrutare il mare e vedere di solito le due adiacenti, con la possibilit\u00e0 di inviare segnali luminosi e di fumo per trasmettere un messaggio o richiedere soccorso.\nLe torri costellano gran parte delle coste dell'Italia meridionale e sono spesso interessanti dal punto di vista architettonico; si svilupparono pi\u00f9 o meno contemporaneamente a quelle che venivano fatte costruire negli altri stati della penisola italiana, tuttavia, essendo il Regno di Napoli la parte pi\u00f9 protesa nel Mediterraneo e la pi\u00f9 esposta alle scorrerie, qui si trovano una enorme quantit\u00e0 e variet\u00e0 di esempi.\nLungo la costa del Cilento se ne contano almeno cinquantasette.\nVicende storiche.\nLe origini.\nSin dall'antichit\u00e0 furono costruite sui litorali marittimi torri costiere con funzioni di avvistamento contro la pirateria, ma dobbiamo arrivare al X-XI secolo perch\u00e9 esse abbiano una connotazione pi\u00f9 specificamente antisaracena. In diverse localit\u00e0 dell'Italia meridionale vennero edificate torri di vedetta a difesa dei porti e delle principali citt\u00e0. Furono gli Angioini a pensare a un sistema permanente e completo di difesa e di segnalazione con fumo e fuochi dall'alto di torri collocate in promontori e in vista una dell'altra. Tale sistema fu realizzato solo in minima parte, anche a causa dei continui cambiamenti politici e fin\u00ec per passare sotto il controllo dei feudatari e delle famiglie che intendevano proteggere i propri territori, piuttosto che le popolazioni dei centri abitati. Nel 1480 nessun preavviso arriv\u00f2 ai cittadini di Otranto che subirono una delle pi\u00f9 feroci incursioni saracene della storia.\nLe ordinanze di Pietro di Toledo (1532).\nLo stato di continua belligeranza in Europa e in particolare in Italia, con le contese tra Spagna e Francia, non consentirono la riuscita del progetto. Con l'avvento del governo spagnolo al Regno di Napoli (1501), l'idea di un sistema permanente e continuo era stato ripreso, ma solo con il vicer\u00e9 don Pietro di Toledo ci si preoccup\u00f2 veramente della fortificazione del territorio oltre che della costruzione di fortezze nelle principali citt\u00e0. Gli equilibri politici europei si spostavano infatti portando la Francia a nuove e preoccupanti relazioni diplomatiche e alleanze con l'impero ottomano di Solimano I il Magnifico. Pietro di Toledo eman\u00f2 gi\u00e0 nel 1532-33 delle ordinanze rivolte alle singole Universit\u00e0, imponendo loro di proteggersi da eventuali attacchi saraceni con la costruzione a proprie spese di torri di avvistamento marittimo. La ripresa del conflitto franco-spagnolo rallent\u00f2 la realizzazione del progetto che gravava interamente sulle spalle dei singoli comuni, impoveriti dalle guerre e impossibilitati a sostenere spese.\nLe ordinanze di Pedro Afan de Ribera (1563).\nNuovi ordini di costruzione generale delle torri marittime per conto e sotto la direzione dello Stato vennero nel 1563: in quest'anno il vicer\u00e9 don Pedro Af\u00e1n de Ribera duca d'Alcal\u00e0 eman\u00f2 precise istruzioni ai governatori provinciali. Nelle disposizioni del 1563 era previsto che la costruzione delle torri era decisa dalla Regia Corte; che le fortificazioni esistenti ritenute di pubblica utilit\u00e0 venivano espropriate dietro indennizzo; che regi ingegneri avrebbero individuati le localit\u00e0 adatte alla costruzione di una catena ininterrotta di torri per tutto il Regno; che le spese della costruzione sarebbe state imputate alle Universit\u00e0 cointeressate in proporzione alla popolazione.\nI governatori delle provincie si mossero immediatamente con gli ordini di progettazione e di costruzione di numerose nuove torri; in realt\u00e0 poche vennero effettivamente realizzate subito, a causa del criterio di ripartizione delle spese: molte universit\u00e0, infatti, ritenevano che lo Stato dovesse farsi carico per buona parte dell'esborso; altre lamentavano che le proporzioni erano falsate da censimenti superati e talvolta mendaci. \nNel 1567 quindi si decise di imporre una tassa di 22 grana per tutti i fuochi del Regno, escludendo le citt\u00e0 distanti oltre 12 miglia dalla costa. In tal modo nel giro di pochi anni la fabbricazione delle torri progettate si poteva dire in buona parte avviata e in parte completata.\nPer gli equipaggiamenti necessari, gli stipendi ai torrieri, per la manutenzione e il restauro di torri rovinate, la Regia Camera impose nel 1570 una nuova imposta di 22 grana.\nLa fine del progetto.\nLa progettazione e la costruzione di nuove torri, per quanto necessarie e richieste dalle popolazioni, ebbe per\u00f2 un arresto. Solo con una nuova imposizione si riusc\u00ec a realizzare altre torri negli anni ottanta.\nUna relazione del 1590 elenca 339 torri nel Regno, ma queste, oltre a non costituire quel sistema continuo previsto per la mancata realizzazione di alcune, presentavano gi\u00e0 i primi segni di cedimento: per la cattiva esecuzione da parte di fabbricatori sleali, per l'incauta collocazione alla foce di fiumi che ne minavano le fondamenta, per l'incuria dei torrieri e dei cavallari malpagati e persino per le incursioni saracene. D'altro canto la Regia Corte non aveva previsto di dover affrontare delle spese cos\u00ec ingenti di gestione.\nLa nuova imposizione del 1594 consent\u00ec la costruzione di altre torri rimaste in sospeso e solo col secolo seguente il progetto pot\u00e9 coinsiderarsi ultimato.\nUn inventario del 1748 ci d\u00e0 un numero complessivo di 379 torri, cos\u00ec suddivise:\nLista delle torri costiere.\nLe torri ed i fortini costieri sono elencati secondo un ordine geografico, nella sequenza in cui essi compaiono lungo la costa, seguendo il senso orario, dalla foce del Tronto alla foce del Garigliano.\nNelle tabelle sottostanti vengono indicati i seguenti dati:"}
{"id": "529305", "revid": "367445", "url": "https://it.wikipedia.org/wiki?curid=529305", "title": "Ellera-Chiugiana", "text": "Ellera-Chiugiana \u00e8 una frazione del comune di Corciano in provincia di Perugia.\nL'insediamento di Chiugiana \u00e8 situato a met\u00e0 di Monte Malbe (284 m s.l.m.); dalla piazza del paese si dischiude un ampio panorama che abbraccia il territorio di Corciano e di Perugia.\nNelle pertinenze della frazione, in pianura, sorge il paese di Ellera, moderno e popoloso centro che costituisce il cuore pulsante delle attivit\u00e0 economiche locali. In totale, il conglomerato Ellera-Chiugiana conta 10.604 abitanti, secondo i dati del censimento Istat 2011.\nStoria.\nIl paese viene citato in un documento del 1257 come \"Villa di Chiugiana\", nata nelle vicinanze di una villa fortificata di epoca romana. Nel Medioevo, fu feudo degli Sciri di Perugia.\nEconomia.\nLa zona di Ellera costituisce un vero e proprio volano per lo sviluppo economico della frazione e dell'intero comune. Attraversata dal raccordo autostradale Perugia-Bettolle, ospita aziende meccaniche (Tatry-DeWalt, Samer) e tessili, un grande cinema multisala (The Space Cinemas) e diverse attivit\u00e0 commerciali di notevoli dimensioni (Gherlinda e Quasar).\nSede di varie attivit\u00e0 commerciali ed industriali, ha subito negli ultimi 40 anni un notevole sviluppo demografico in considerazione del fatto che, pur trovandosi nel comune di Corciano, \u00e8 molto vicina a Perugia, al cui hinterland ormai appartiene di fatto.\nDurante l'ultima settimana di giugno vi si tiene la sagra denominata \"Chiugiana ti aspetta\"."}
{"id": "529306", "revid": "599013", "url": "https://it.wikipedia.org/wiki?curid=529306", "title": "DY", "text": ""}
{"id": "529308", "revid": "1675182", "url": "https://it.wikipedia.org/wiki?curid=529308", "title": "Ansan (Corea del Sud)", "text": "Ansan-si (\uc548\uc0b0\uc2dc) \u00e8 una citt\u00e0 della Corea del Sud, della provincia di Gyeonggi-do. Fondata nel 1986, la sua popolazione di 693.546 abitanti al 2016 (510.000 nel 1995).\nGeografia fisica.\nSi trova immediatamente a sud della capitale Seul.\nCoordinate:"}
{"id": "529312", "revid": "1543377", "url": "https://it.wikipedia.org/wiki?curid=529312", "title": "Villa dell'Ombrellino", "text": "Villa dell'Ombrellino si trova in piazza Bellosguardo al numero 11, nella localit\u00e0 di Bellosguardo a Firenze.\nStoria e descrizione.\nLe origini della villa risalgono al 1372. Per quattrocento anni, la Villa di Bellosguardo, come era chiamata a quel tempo, fu abitata dalla famiglia Segni, il cui pi\u00f9 illustre rappresentante fu lo storico Bernardo Segni.\nNel 1815 la villa pass\u00f2 di propriet\u00e0 alla contessa Teresa Spinelli Albizi che la fece totalmente ristrutturare. Fu lei che fece collocare sulla grande terrazza giardino che guarda verso Firenze una sorta di parasole in ferro a forma di ombrello cinese che ha dato il nome all'intera villa.\nNel 1874 la villa fu acquistata dallo statista russo Alexei Zubov, che quattro anni dopo, vi un\u00ec anche la contigua villa della Torricella. La fusione delle due propriet\u00e0 port\u00f2 ad un rimodellamento dei due giardini, uniti in un unico vasto parco romantico, caratterizzato da numerose specie esotiche, quali: palme, bamb\u00f9, cedri e ginko biloba.\nNei primi anni del XX secolo la villa pass\u00f2 all'inglese Alice Keppel, famosa belt\u00e0, nota per essere stata la favorita di Edoardo VII, esiliata dalla corte inglese alla morte del re, la quale, per ampliare il panorama, fece demolire la Torricella, sostituendola con una loggia per la musica.\nL'intero parco fu disseminato di statue neo-cinquecentesche e neo-settecentesche in pietra di Vicenza, concentrate in particolare nella parte che guarda Firenze.\nNel 1926 questa zona del giardino fu trasformato in \"giardino all'italiana\", con aiuole bordate di bosso, dall'architetto inglese Cecil Pinsent.\nAlla morte di Alice Keppel nel 1947, la villa fu ereditata dalla figlia maggiore, Violet Trefusis (1894-1972) che vi rimase fino alla sua morte. Scrittrice e saggista, Violet, che ha annoverato amici e corrispondenti come Vita Sackville-West e Fran\u00e7ois Mitterrand, si \u00e8 sforzata di mantenere villa e giardino ai livelli del tempo di sua madre, con particolare attenzione alle fioriture in vaso ed in terra. (La sorella minore di Violet Trefusis, la baronessa Ashcombe, figlia putativa di Edoardo VII, fu la nonna di Camilla Parker-Bowles, seconda moglie di Carlo, principe del Galles.)\nLa villa ha avuto molti ospiti illustri. Galileo Galilei vi abit\u00f2 tra il 1617 ed il 1631 ed in quegli anni scrisse il suo \"Dialogo sui massimi sistemi\". Anna Cora Mowatt nota come Mrs. Ritchie scrittrice di romanzi e di articoli sulla vita e gli avvenimenti fiorentini per giornali americani. Charles Eliot Norton, studioso di arte e architettura italiana, soggiorn\u00f2 all'Ombrellino tra la fine del 1870 e la primavera del 1871. Il pittore impressionista Marcellin Desboutin, vi soggiorn\u00f2 verso la met\u00e0 dell'Ottocento. Oggi la villa \u00e8 sede di un centro congressi e servizi."}
{"id": "529313", "revid": "124123", "url": "https://it.wikipedia.org/wiki?curid=529313", "title": "Humphrey di Bohun, II conte di Hereford e I conte di Essex", "text": "Fu uno dei nove padrini del principe Edoardo. Dopo essere ritornato dal pellegrinaggio in Terrasanta fu uno degli autori delle \"Provisions of Oxford\" nel 1258. Sua moglie era Maud de Lusignan, figlia di Raoul de Lusignan, conte di Eu. Dalla loro unione nacquero:\nHumphrey de Bohun, premorto al padre nel 1265; \nAlice de Bohun, spos\u00f2 Roger V de Tosny; \nMaud de Bohun, spos\u00f2 (1) Anselmo Maresciallo VI conte di Pembroke figlio del leggendario Guglielmo il Maresciallo; (2) Roger de Quincy, II conte di Winchester.\nHumphrey mor\u00ec nel 1275 e fu sepolto a Llanthony Priory."}
{"id": "529315", "revid": "599013", "url": "https://it.wikipedia.org/wiki?curid=529315", "title": "Dz", "text": ""}
{"id": "529317", "revid": "484532", "url": "https://it.wikipedia.org/wiki?curid=529317", "title": "Villa Caruso di Bellosguardo", "text": "Villa Caruso di Bellosguardo (gi\u00e0 Villa Pucci di Bellosguardo o Villa di Bellosguardo) si trova nel comune di Lastra a Signa in una delle zone collinari pi\u00f9 belle della provincia di Firenze.\nStoria e descrizione.\nNel 1541 l'abate Alessandro Pucci acquist\u00f2 la propriet\u00e0 dove, tra il 1585 e il 1595, fece costruire la villa che avrebbe dovuto strutturalmente rappresentare in pieno l'ideale manieristico allora in voga, andando probabilmente a soppiantare un vecchio edificio gi\u00e0 presente all'acquisto del terreno. Egli incaric\u00f2 l'architetto Giovanni Antonio Dosio per la progettazione, mentre le pitture interne ed esterne che anticamente ricoprivano le pareti furono realizzate da Giovanni Balducci detto il Cosci, le decorazioni da Sandro Laschi, le sculture di animali da Romolo del Tadda. Tali opere andarono perdute nel XIX secolo. Oltre alla villa vennero realizzati, su disegno del Tribolo, un giardino ed un parco di grande rilievo con pregiate essenze arboree e sculture di animali disposte fra le piante.\nNel 1672 il marchese Roberto di Giulio Pucci ampli\u00f2 la struttura, apportando numerose modifiche stilistiche di stampo barocco in linea con la moda del tempo.\nLa villa rimase di propriet\u00e0 della famiglia Pucci fino al 1858 quando venne venduta a Giuseppe Campi, un membro dell'Accademia dei Georgofili ciambellano del granduca Leopoldo II, alla cui morte venne ereditata, perch\u00e9 senza figli, dal nipote Giuseppe Protonotari, successore alla direzione della Nuova Antologia del fondatore e fratello maggiore Francesco.\nNel 1906 la villa venne acquistata da Enrico Caruso, pertanto essa viene anche indicata come Villa Caruso; il tenore, rapito dalla bellezza e dalla pace che nella sua nuova residenza poteva trovare, la fece restaurare arricchendola con numerose opere d'arte ed interventi strutturali secondo lo stile classico delle ville toscane, che le conferirono l'aspetto attuale. Tale compito fu assegnato all'architetto fiorentino Rodolfo Sabatini, il quale modific\u00f2 la villa secondo le caratteristiche delle ville toscane. Oltre all'ampliamento delle strutture preesistenti, rese le stesse simmetriche ed abbell\u00ec il muro che unisce i due corpi con una galleria formata da colonne che sorreggono una terrazza.\nIn seguito alla morte del tenore, nel 1921, la propriet\u00e0 pass\u00f2 nelle mani del figlio Rodolfo e del fratello Giovanni per poi subire altri avvicendamenti proprietari: l'ingegner Bianchi, dal 1935 il Conte Giuseppe De Micheli la cui famiglia ne rimase proprietaria fino al 1976 e la famiglia Gucci. Nel 1995 il comune lastrigiano decise di acquistare la villa con l'intento di valorizzarne la bellezza architettonica.\nIl comune di Lastra a Signa ne ha affidato la gestione all'Associazione Villa Caruso e quest'ultima ne promuove la valorizzazione organizzando concerti, spettacoli, esposizioni e visite.\nNel maggio 2019 il comune di Lastra a Signa pubblica un bando per la sua concessione e valorizzazione, che prevede la concessione dell'uso della Villa con finalit\u00e0 culturali, in cambio di interventi di manutenzione ordinaria e straordinaria da parte del concessionario.\nMuseo Enrico Caruso.\n\u00c8 aperto al pubblico dal 25 febbraio 2012 il Museo Enrico Caruso, l'unico in Italia dedicato al tenore. Il museo raccoglie cimeli ed oggetti quotidiani appartenuti a Caruso.\nIl parco.\nIl Parco di Villa Caruso di Bellosguardo \u00e8 il giardino cinquecentesco della villa. Commissionato da Alessandro Pucci al Tribolo nel 1541 \u00e8 uno dei pochi esempi toscani di giardino tardo rinascimentale. Organizzato in settori geometrici e simmetrici il giardino \u00e8 arricchito da statue e fontane disposte nel corso dei secoli. Oggi sono presenti anche percorsi botanici."}
{"id": "529318", "revid": "118290800", "url": "https://it.wikipedia.org/wiki?curid=529318", "title": "Gyeonggi", "text": "Il Gyeonggi () \u00e8 la provincia pi\u00f9 popolosa della Corea del Sud, e il suo capoluogo \u00e8 situato a Suwon, poche decine di chilometri a sud rispetto a Seul. Il nome \"Gyeonggi\" significa \"l'area che circonda la capitale\".\nNel cuore della provincia si trova anche Seul - citt\u00e0 pi\u00f9 grande e capitale dell'intera Corea del Sud - che \u00e8 per\u00f2 indipendente a livello amministrativo in quanto citt\u00e0 a statuto speciale della Corea del Sud, cos\u00ec come la citt\u00e0 metropolitana di Incheon, entit\u00e0 indipendente. In ogni caso, se calcolate insieme le superfici e la popolazione delle tre entit\u00e0, si ottiene una popolazione di 25,6 milioni di abitanti su un'area di 11.770\u00a0km\u00b2, oltre la met\u00e0 della popolazione sudcoreana.\nStoria.\nLa provincia del Gyeonggi \u00e8 stata politicamente importante sin dal 18 a.C., quando la Corea era divisa in tre nazioni, durante il periodo dei tre regni. Sin da quando il Re Onjo, il fondatore del regno di Baekje (uno dei tre regni), fond\u00f2 il governo del Castello Wirye a Hanam, la valle del fiume Han \u00e8 stata assorbita nel regno di Goguryeo nella met\u00e0 del quinto secolo, e divenne quindi un territorio del regno di Silla nell'anno 553 (14 \u00b0 anno del re Jinheung). In seguito il Gyeonggi divenne uno dei nove stati di Silla unificata, e venne chiamato Hansanju.\nIl Gyeonggi inizi\u00f2 a diventare la regione centrale del regno Kory\u014f con il re Taejo di Goryeo (la dinastia che subentr\u00f2 al Silla unificato), istituito nella capitale di Kaes\u014fng. Dal 1018 (il 9 \u00b0 anno di Kory\u014f re Hyeonjong), questa regione venne ufficialmente chiamata \"Gyeonggi\".\nDurante la dinastia Joseon, fondata dopo la dinastia Goryeo, il Re Taejo di Joseon spost\u00f2 la capitale ad Hanyang, e ampli\u00f2 l'area del Gyeonggi fino a includere Gwangju, Suwon, Yeoju e Anseong, insieme alla regione sud-orientale. Durante il periodo di Re Taejong e Sejong il Grande, il Gyeonggi \u00e8 diventato pressoch\u00e9 identico a quello dell'attuale area amministrativa della provincia di Gyeonggi.\nNel 1895 venne attivato il nuovo sistema amministrativo di 23 \"bu\", che riorganizz\u00f2 le aree amministrative, e la regione del Gyeonggi venne divisa in Hanseong (Hanseong-bu, \ud55c\uc131\ubd80 - \u6c49\u57ce\u5e9c), Incheon (Incheon-bu, \uc778\ucc9c\ubd80 - \u4ec1\u5ddd\u5e9c), Chungju (Chungju-bu, \ucda9\uc8fc\ubd80 - \u5fe0\u5dde\u5e9c), Gongju (Gongju-bu, \uacf5\uc8fc\ubd80 - \u516c\u5dde\u5e9c) e Gaesong (Gaesong-bu, \uac1c\uc131\ubd80 - \u5f00\u57ce\u5e9c).\nDurante il periodo coloniale giapponese, Hanseong-bu venne incorporata nella provincia di Gyeonggi. Il 1 \u00b0 ottobre 1910 il nome della regione cambi\u00f2 in Gyeongseong-bu, e fu posto un governo provinciale a Gyeongseong-bu secondo la riorganizzazione dei distretti amministrativi.\nDopo la liberazione e la fondazione dei due governi coreani, la provincia del Gyeonggi e la sua capitale, Seoul, vennero separate, mentre alcune aree del Gyeonggi passarono sotto l'amministrazione di Seul. Inoltre, Gaesong divenne territorio nordcoreano, l'unica citt\u00e0 a cambiare area di controllo dopo che i paesi furono divisi al 38 \u00b0 parallelo, e che ora fa parte della provincia del Hwanghae Settentrionale della Corea del Nord.\nNel 1967 la sede del governo provinciale del Gyeonggi \u00e8 stata trasferita da Seoul a Suwon. Dopo che Incheon venne separata dalla provincia del Gyeonggi, nel 1981, le regioni di Ongjin e Ganghwa furono incorporate dentro Incheon nel 1995.\nGeografia fisica.\nTerritorio.\nIl Gyeonggi si trova nell'area centro-occidentale della penisola coreana, che si protrae verticalmente nell'Asia nordorientale, tra la longitudine est di 126 e 127 gradi e latitudine nord di 36 e 38 gradi. Le sue dimensioni sono circa il 10% del territorio della Corea, 10.171\u00a0km quadrati. Per circa 86\u00a0km a nord, il Gyeonggi confina con la zona demilitarizzata coreana, a ovest si dispongono 413\u00a0km di linea costiera e la citt\u00e0 metropolitana di Incheon, a est la regione confinante \u00e8 la provincia del Gangwon, mentre a sud si hanno il Nord Chungcheong e il Sud Chungcheong. Al centro invece si trova la citt\u00e0 di Seul.\nLa posizione del governo provinciale \u00e8 a Suwon, ma alcuni edifici governativi si trovano a Uijeongbu, per meglio gestire i servizi amministrativi della regione settentrionale.\nClima.\nIl clima della provincia del Gyeonggi \u00e8 di tipo continentale, con forti escursioni termiche tra estate e inverno, ed \u00e8 inoltre forte la distinzione delle quattro stagioni. La primavera \u00e8 tiepida, l'estate calda e umida, l'autunno fresco, e l'inverno \u00e8 freddo e nevoso. La temperatura media annua \u00e8 compresa tra gli 11-13\u00a0\u00b0C, mentre la temperatura nelle zone montuose a nord-est \u00e8 pi\u00f9 bassa rispetto alle zone costiere a sud-ovest. La temperatura media di gennaio \u00e8, nella zona della Baia del Gyeonggi, di -4\u00a0\u00b0C, e di -4/-6\u00a0\u00b0C lungo il fiume Han meridionale, che scende ulteriormente a -6/-8\u00a0\u00b0C nelle aree del fiume Han settentrionale e il fiume Injingang. L'area pi\u00f9 calda \u00e8 quella attorno a Pyeongtaek, con una media nel mese di agosto di 26,5\u00a0\u00b0C.\nLe precipitazioni medie annue sono di circa 1100 millimetri (43\u00a0in), con molti fenomeni di pioggia. In estate il clima \u00e8 particolarmente piovoso, mentre \u00e8 secco durante l'inverno. Le zone interne del nord-est, lungo il fiume Han del nord e l'Imjingang, raggiungono precipitazioni di 1.300-1.400 millimetri, mentre la zona costiera ha solo 900 millimetri di precipitazioni.\nNatura e parchi nazionali.\nLa topografia della provincia del Gyeonggi ha caratteristiche differenti a nord e a sud del fiume Han, che scorre da est a ovest. La zona a nord del fiume Han \u00e8 prevalentemente montuosa, mentre la zona sud \u00e8 pianeggiante o costellata da basse colline.\nLa configurazione della provincia di Gyeonggi \u00e8 rappresentato da Donggo-seojeo (\ub3d9\uace0\uc11c\uc800 - \u6771\u9ad8\u897f\u4f4e; alta a est e bassa ad ovest), in quanto la catena montuosa Gwangju e quella del Charyeong si estendono da est e scendono mano a mano in altitudine verso ovest. Le aree agricole pianeggianti di Gimpo, Gyeonggi e Pyeongtaek si estendono ad ovest.\nIl Gyeonggi vanta una bellissima e rigogliosa natura, ricca di fiumi, laghi, montagne e mare. I suoi fiumi principali sono il fiume Han, l'Imjingang, e il torrente Anseongcheon che confluiscono nel Mar Giallo, percorrendo le pianure del Gyeonggi, di Yeonbaek e Anseong, rendendo molto fertili queste aree e adatte all'agricoltura. La maggior parte delle montagne si innalzano al di sopra dei 1.000 metri, e le vette principali sono i monti Myeongjisan (1267 m), Gukmangbong (1168 m) e Yongmunsan (1157 m). Le montagne hanno caratteristiche granitiche, con picchi irregolari e spigolosi, forme particolari e profonde valli. La catena montuosa del Charyeong fa da confine tra la provincia del Gyeonggi e quella del Chungcheong settentrionale, ma \u00e8 relativamente bassa, con quote collinari.\nFra i parchi nazionali situati all'interno provincia del Gyeonggi, si annoverano il parco nazionale del Bukhansan, situato a Uijeongbu. Per quanto riguarda i parchi provinciali, si hanno l'area ricreazionale naturale del Chukryeongsan, il parco provinciale Namhan-sanseong, il parco provinciale Gapyeong Yeoninsan, e l'arboreto Mulhyanggi. Oltre ai parchi elencati, molte altre aree montane sono molto apprezzate dagli escursionisti, fra cui il Soyosan a Dongducheon, il Yongmunsan a Yangpyeong-gun e il monte Gwanaksan a Anyang.\nPopolazione.\nIl Gyeonggi ha mostrato un rapido aumento della popolazione dovuto alla modernizzazione e all'urbanizzazione della Repubblica di Corea. La sua popolazione \u00e8 aumentata dai 2.748.765 abitanti nel 1960 ai 3.296.950 del 1970, 4.933.862 nel 1980, 6.619.629 nel 1992, 8.982.298 nel 2000 e 12.071.884 nel 2010. Nel 2010 vi erano 4.527.282 famiglie, con una media di 3 persone per nucleo familiare. Erano presenti 6.112.339 maschi e 5.959.545 femmine. La densit\u00e0 di popolazione era di 1119 persone per km\u00b2, quasi il doppio della media nazionale, gi\u00e0 di per s\u00e9 molto alta di 486 persone per km\u00b2.\nEscludendo le due citt\u00e0 metropolitane (Seoul e Incheon), la zona pi\u00f9 densamente popolata a partire dal 2010 \u00e8 Suwon (1.104.681 ab.), seguita da Seongnam (996.524), Goyang (962.297), Yongin (891.708), Bucheon (890.875) e Ansan (753.862). La zona meno popolata nel 2010 era Yeoncheon (45.973), seguita da Gapyeong (59.916) e Gwacheon (72.595).\nEconomia.\nIl Gyeonggi \u00e8 la spina dorsale del settore produttivo di Seoul, uniformemente sviluppato in vari settori come l'industria pesante (elettronica, macchine, industria pesante e chimica, acciaio), l'industria leggera (tessile), e il settore agricolo (allevamento e pesca industriale). A causa dell'influenza dei recenti alti salari, il peso delle varie industrie manifatturiere \u00e8 diminuito nell'economia della Corea, e per questo il Gyeonggi sta anche compiendo diversi sforzi per migliorare e modernizzare la struttura del settore industriale convenzionale. Fra gli ambiti maggiormente sviluppati negli ultimi anni, si hanno quello informatico, del design, oltre al nuovo ruolo di polo per l'Asia Nord-orientale grazie al nuovo porto di Pyeongtaek. Oltre a questo, \u00e8 famosa per i suoi prodotti tipici particolari, come il riso e le ceramiche di Icheon e di Gwangju. Inoltre, la base di produzione di industrie informatiche globali che rappresentano la Corea, come i semiconduttori Samsung a Suwon, i display LCD LG a Paju, gli impianti di produzione SK Hynix a Incheon, si trovano nel Gyeonggi. Anche Yeolmae, uno dei principali produttori di cibo della Corea ha sede qui.\nGeografia antropica.\nSuddivisioni amministrative.\nGyeonggi-do \u00e8 divisa in 28 citt\u00e0 (\"Si\") e 3 contee (\"Gun\"). Qui di seguito i nomi trascritti in lingua italiana, Hang\u016dl e Hanja."}
{"id": "529320", "revid": "594360", "url": "https://it.wikipedia.org/wiki?curid=529320", "title": "Gyeonggi-do", "text": ""}
{"id": "529321", "revid": "81646", "url": "https://it.wikipedia.org/wiki?curid=529321", "title": "Nanoaggregati", "text": ""}
{"id": "529322", "revid": "339392", "url": "https://it.wikipedia.org/wiki?curid=529322", "title": "Lepricano", "text": ""}
{"id": "529323", "revid": "36426", "url": "https://it.wikipedia.org/wiki?curid=529323", "title": "Villa Fabbricotti (Firenze)", "text": "Villa Fabbricotti, o Arcipressi, si trova in via Vittorio Emanuele II 64, zona Montughi, a Firenze. Il parco \u00e8 accessibile anche attraversando l'adiacente Giardino Tosco Laziale, con ingresso da via Stibbert 24.\nStoria.\nNel Trecento la villa era di propriet\u00e0 del Buoninsegni, nel Cinquecento di maestro Luca e in seguito per pi\u00f9 di tre secoli, fino al terzo decennio dell'Ottocento, divenne casino di caccia di un ramo della famiglia Strozzi, dal quale prese il nome \"lo Strozzino\". Gli Strozzi l'abbellirono con un ampio giardino, ma l'aspetto attuale si deve a Giuseppe Fabbricotti, che la acquist\u00f2 nel 1864 e lo stesso anno incaric\u00f2 gli architetti Vincenzo Micheli e Antonio Cipolla di trasformare l'antico Casino di caccia in una lussuosa residenza.\nNessuna documentazione, fino a oggi conosciuta, resta a indicarci il nome dell'autore del giardino, ma probabilmente si deve attribuire a Giuseppe Poggi il suggerimento dello schema per il parco Fabbricotti, che fu poi realizzato sotto la direzione di Vincenzo Micheli quando questi si occupava della costruzione della villa.\nVilla Fabbricotti e il suo parco godettero momenti di particolare fortuna soprattutto per aver ospitato personaggi illustri come Elisa Baciocchi, Granduchessa di Toscana e sorella di Napoleone Bonaparte e, nel 1894, la regina Vittoria d\u2019Inghilterra. Nel 1825 vi mor\u00ec Paolina Bonaparte.Villa Fabbricotti \u00e8 altres\u00ec famosa per aver ospitato una illustre famiglia di Firenze alla fine del XX secolo, i Diana.\nLo Stato acquist\u00f2 la propriet\u00e0 nel 1935 destinandola alla GIL; nel secondo dopoguerra, dopo un lungo contenzioso legale \u00e8 entrata a far parte del patrimonio dell'Amministrazione Regionale e quindi \u00e8 stata da quest'ultima concessa in uso al Comune di Firenze.\nAttualmente \u00e8 in dotazione al quartiere 5, che la impiega come sede per vari uffici e associazioni culturali. Il parco \u00e8 aperto gratuitamente al pubblico.\nAdesso \u00e8 sede dell\"'Agenzia di Promozione Economica della Toscana\", soggetto della Regione Toscana preposto alla promozione e internazionalizzazione delle Piccole Medie Imprese, dell'Artigianato, dell'Agroalimentare e Turismo.\n\u00c8 stata anche la sede del Centro di Cultura per Stranieri dell'Universit\u00e0 degli studi di Firenze.\nNel 2016, la Regione Toscana - con una notizia che ha avuto ampio rilievo sulla stampa per le reazioni polemiche suscitate - ha posto in vendita, assieme ad altri suoi immobili, la villa ed il suo parco.\nIl giardino.\nGli elementi principali del parco cos\u00ec come rilevato nel 2003.\nPiante esemplari:\n1. Washingtonia filifera; 2. Pinus halepensis; 3. Pinus pinea; 4. Eriobotrya japonica; 5. Quercus ilex; 6. Cupressus sempervirens; 7. Chamaerops humilis; 8. Taxus baccata; 9. Cedrus deodara; 10. Aesculus x carnea; 11. Thuja occidentalis; 12. Cedrus atlantica; 13. Aesculus hippocastanum; 14. Trachycarpus fortunei; 15. Quercus suber; 16. Quercus robur; 17. Gleditsia triacanthos; 18. Calocedrus decurrens; 19. Diospyros virginiana; 20. Cercis siliquastrum; 21. Tilia spp.\nIl complesso originario \u00e8 delimitato da una cancellata con base in muratura, mentre quelle di nuova acquisizione sono recintate con rete metallica e chiuse con cancelli in ferro. Il monumentale ingresso da Via Vittorio Emanuele II \u00e8 caratterizzato da un'imponente cancellata in ferro ai cui lati sono posti due propilei. I vari livelli del giardino sono contenuti da muri intonacati, in parte sovrastati da ringhiere in ferro battuto. Il piano della villa \u00e8 delimitato da un muretto e da una ringhiera con cancello sul lato verso l'ingresso del giardino.\nRetrostante all'ingresso, alla base del declivio che porta alla villa, si erge una monumentale fronte muraria al centro concava e mosaicata. All'interno di questa struttura si trova una fontana composta da una vasca in mezzo alla quale \u00e8 collocato un isolotto roccioso.\nA sinistra dell'ingresso al parco si diparte un viale che sale descrivendo due tornanti, collegati fra loro da rampe di scale. Il viale, in ghiaia con cordoli laterali in cemento, procede con un rettilineo sul lato ovest e arriva al piano della villa da nord.\nLe rampe di scale sono diversificate per forma e materiale; ogni livello \u00e8 raccordato al successivo da due rampe uguali fra loro e simmetriche rispetto all'asse longitudinale del parco. Al prato antistante la villa si accede con una rampa singola.\nUn altro accesso al piano della villa \u00e8 sul lato ovest, dove altre scale lo collegano al belvedere che affianca il viale.\nDi recente costruzione \u00e8 un viale asfaltato che consente l'accesso degli autoveicoli alla villa; si diparte alla destra del cancello di entrata e costeggia il muro di confine fino ad arrivare al parcheggio realizzato nel vertice nord \u2013est del parco.\nLa villa si trova in posizione alta e predominante rispetto all'ingresso del giardino. \u00c8 un edificio di linea semplice, a pianta rettangolare, sovrastato da una torretta merlata. Sul lato frontale ha un loggiato. \nFra le scale che mettono in comunicazione il portico della villa e il prato antistante, \u00e8 collocata una vasca in marmo, sovrastata da un mosaico con conchiglia in rilievo.\nAffiancata al lato est della villa, in posizione arretrata, si trova una piccola cappella, che richiama il modello del Pantheon.\nIsolato in un prato a nord della villa, fra il parcheggio e il viale di accesso, si trova un tempietto di stile neoclassico, un \"tholos\" in pietra serena, a pianta circolare e coperto da una cupola in laterizio intonacato. La tinaia si trova a fianco delle rampe sul lato ovest; come tutta la zona non \u00e8 accessibile a causa delle condizioni in cui versa. Le serre, non pi\u00f9 impiegabili, si trovano ai lati della rampa di scale che conduce al prato antistante la villa.\nNel giardino sono presenti varie sculture: ai lati della seconda rampa vi sono due leoni in pietra, mentre i pilastri in cima all'ultima scala sorreggono due vasi in pietra con figure zoomorfe. Lungo il viale si incontrano anche alcune mezze colonne in pietra.\nSempre lungo il viale di accesso, a fianco del rettilineo, si trova un Ninfeo rustico, ossia una piccola grotta con acqua, completamente invasa dalla vegetazione e in stato di abbandono.\nFlora e fauna.\nData l'originaria funzione di casino di caccia erano presenti e permangono tuttora masse boschive adatte a ospitare l'uccellagione. Si tratta di uno dei parchi cittadini pi\u00f9 ricchi di avifauna. Sono segnalati come nidificanti regolarmente scricciolo, pettirosso, torcicollo, merlo, occhiocotto, capinera, fiorrancino, cinciallegra, picchio muratore, rampichino, passero, fringuello, verdone, verzellino e cardellino. Inoltre vi si riproducono allocco, upupa, picchio verde, averla piccola. Tra i mammiferi sono presenti ricci e scoiattoli.\nLe masse boschive riempiono le porzioni delimitate dalle anse del viale mentre in prossimit\u00e0 della villa il parco si apre al paesaggio dando risalto ad alcuni esemplari singoli. La superficie a prato \u00e8 limitata al terrazzo circostante la villa. I boschetti sono composti prevalentemente da Lecci, cipressi, pini domestici e cedri. Vi sono inoltre palme di specie diverse, mentre la fitta ombra limita le specie del sottobosco a numerose piante di acanto, lentaggine e alloro.\nL'albero della pace.\nIl grande Cedro del Libano di Villa Fabbricotti alto circa 24 metri era situato nel piazzale Ovest della villa e secondo alcuni esperti il suo impianto (e quindi la sua et\u00e0 presunta di circa 140 anni) risale al tempo di Firenze capitale.\nMolti alberi fra i pi\u00f9 antichi di Firenze risalgono a quell'epoca e talune alberature si trovano lungo i viali (ad esempio Viale Gramsci).\nI 140 anni trascorsi hanno fatto s\u00ec che sulla pianta si verificassero alcune curiose particolarit\u00e0 come la saldatura tra due rami; fatto per altro non insolito tra esemplari di quelle dimensioni.\nUnico invece era il grosso ramo che non aveva n\u00e9 inizio, n\u00e9 fine, in quanto partiva da un ramo ed arrivava ad un altro, facendo da ponte fra i due.\nNonostante i vari interventi di protezione, cura e manutenzione il grande cedro \u00e8 seccato nel 2001 e ne rimangono solo il tronco e alcune branche principali."}
{"id": "529326", "revid": "1776051", "url": "https://it.wikipedia.org/wiki?curid=529326", "title": "Le Mont-sur-Lausanne", "text": "Le Mont-sur-Lausanne (toponimo francese) \u00e8 un comune svizzero di 7\u00a0888 abitanti del Canton Vaud, nel distretto di Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "529329", "revid": "117430484", "url": "https://it.wikipedia.org/wiki?curid=529329", "title": "Classe Combattante", "text": "Le motocannoniere missilistiche delle classi Combattante (francese: \"combattente\") sono una famiglia di unit\u00e0 litoranee d'attacco veloci tra le realizzazioni maggiormente apprezzate degli anni settanta, furono realizzate in oltre sessanta esemplari. Tra le prime ad avere un deciso incremento delle dimensioni e dislocamento, vennero realizzate negli stabilimenti CMN (Constructions m\u00e9caniques de Normandie) e traevano il progetto iniziale da un disegno tedesco sviluppato dai cantieri L\u00fcrssen Werft ed ispirato alle schnellboote della Kriegsmarine della seconda guerra mondiale.\nLe unit\u00e0 di questo tipo vengono impiegate in compiti di pattugliamento delle acque territoriali ed internazionali nella zona economica esclusiva, nella protezione dei porti nella intercattazione, nelle ispezioni a bordo di navi civili sospette e possono svolgere anche il ruolo delle corvette.\nLa Combattante (P 730).\nLe \"Combattante\", che hanno avuto una continua evoluzione nel corso degli anni, prendono il nome dalla prima di queste navi, la motocannoniera francese \"La Combattante\", contrassegnata dal distintivo ottico P-730 e che, realizzata in un unico esemplare, ha costituito un prototipo per questo tipo di unit\u00e0.\nIl pattugliatore \"La Combattante\" costruito a Cherbourg, venne impostato sugli scali il 5 dicembre 1961, varato il 20 giugno 1963 e consegnato alla Marine Nationale il 1\u00ba marzo 1964.\nL'unit\u00e0 aveva lo scafo amagnetico e un dislocamento standard di 180 tonnellate. L'apparato motore era costituito da due motori diesel SEMT Pielstick, collegati a due assi con eliche a passo variabile ed aveva una potenza di 3200 CV che consentiva una velocit\u00e0 di 23 nodi, con un'autonomia di 3200 miglia a 12 nodi.\nL'armamento era costituito da due cannoni Bofors 40/60mm e un lanciamissili quadruplo per missili SS-12.\nLa nave dopo la consegna venne dislocata prima nel Canale della Manica e successivamente a Gibuti, Tolone e Papeete e venne usata nel Mediterraneo per testare al largo dell'\u00cele du Levant i missili dell'A\u00e9rospatiale SS-11, SS-12 ed Exocet; l'armamento venne poi configurato in un cannone Bofors 40/60mm e due mitragliatrici da 12,7mm dopo il passaggio dell'unit\u00e0 alla Gendarmerie Maritime.\nLa motocannoniera \"La Combattante\" \u00e8 andata in disarmo il 27 settembre 1996, dopo oltre trentadue anni di servizio.\nEvoluzione.\nLe \"Combattante\" hanno avuto una continua evoluzione nel corso degli anni, ed in alcune configurazioni hanno quasi raggiunto le dimensioni di una corvetta.\nCombattante II.\nLa classe Combattante II aveva gi\u00e0 un'ottima abitabilit\u00e0 per la sua categoria, ma anche un armamento di tutto rispetto, con un cannone OTO da 76mm Compatto, un impianto singolo da 40mm poppiero e quattro missili MM.38 Exocet. Il tutto per un peso di 270 tonnellate. Potenziato notevolmente l'apparato motore che permetteva alle unit\u00e0 di raggiungere la velocit\u00e0 di 36 nodi.\nIl progetto e la costruzione delle \"Combattante II\" venne portato avanti dai cantieri francesi CMN di Cherbourg e dai cantieri tedeschi L\u00fcrssen Werft di Bremen-Vegesack.\nLa collaborazione tra i cantieri francesi e tedeschi venne avviata negli anni sessanta, quando gli israeliani mostrarono interesse per le motocannoniere tedesche della Classe Jaguar e alla fine del 1962 il Primo ministro David Ben-Gurion invi\u00f2 il vice ministro della difesa Shimon Peres in Germania per incontrare il cancelliere Adenauer che accett\u00f2 di rifornire di armi Israele come parte di un tentativo di riparazione per i crimini commessi dalla Germania nazista contro l'ebraismo mondiale, firmando un contratto per la fornitura ad Israele di dodici unit\u00e0 del tipo Jaguar da costruire nei cantieri tedeschi, con la clausola che l'accordo dovesse rimanere segreto per non incorrere nell'ira dei paesi arabi. Alla fine del 1964 tutto era pronto perch\u00e9 fosse avviata la costruzione di tre delle dodici unit\u00e0, ma nel 1965 la notizia dell'accordo trapel\u00f2 e l'accordo venne reso noto dal New York Times, facendo infuriare i paesi arabi. I tedeschi di fronte alle minacce arabe di sanzioni economiche e di un boicottaggio delle merci tedesche interruppero la costruzione, cedendo il contratto della fornitura alla Francia e la produzione venne spostata ai Chantiers de Normandie di Cherbourg.\nIl prototipo, La Combattante, aveva lo scafo in legno, a differenza delle unit\u00e0 tedesche costruite con lo scafo in acciaio. Le dodici unit\u00e0 israeliane vennero denominate Sa'ar, con la consegna delle ultime cinque unit\u00e0 che nel dicembre del 1969 cre\u00f2 un caso politico e diplomatico tra Francia e Israele.\nPer la Bundesmarine tedesca venne sviluppato il progetto della Classe Tiger, variante delle \"Combattante II\", costruite in Francia e in Germania, entrate in servizio nella Bundesmarine nella prima met\u00e0 degli anni settanta e dismesse a partire dall'inizio degli anni novanta.\nLa Grecia fu il primo vero acquirente di queste navi ordinando quattro unit\u00e0 che, entrate in servizio all'inizio degli anni settanta, erano ancora operative nella Elleniko Polemik\u00f3 Naftik\u00f3 all'inizio del nuovo millennio; di queste una venne venduta alla Georgia nel 2004 ed \u00e8 stata affondata dai russi nell'estate 2008 durante il conflitto per l'Ossezia del Sud.\nLa Grecia ha acquistato sei delle unit\u00e0 della Classe Tiger dismesse dalla Deutsche Marine, che sono state immesse in servizio tra il 1994 e il 2000. Le sei unit\u00e0 nella Marina greca costituiscono la Classe La Combattante IIa, con due di queste motocannoniere che sono state riammodernate sostituendo gli Exocet con gli Harpoon.\nLe \"Combattante II\" iraniane della classe \"Kaman\" sono state costruite in Francia, ma armate dagli Stati Uniti con missili Harpoon. Dopo la rottura delle relazioni tra Iran e Stati Uniti gli Harpoon sono stati sostituiti con missili C-802 versione cinese dell'Exocet francese.\nLe Combattante II iraniane sono state impiegate, con i loro quattro missili Harpoon, nella guerra Iran-Iraq, ottenendo vari successi, con una motocannoniera affondata da aerei iracheni nel novembre 1980 ed un'altra da aerei americani nell'aprile 1988.\nCombattante III.\nLa successiva Classe Combattante III ha avuto un deciso incremento di dislocamento, pari a circa il 50%, che ha comportato l'introduzione di alcune migliorie notevoli, come una maggiore autonomia, maggiore tenuta al mare, migliori apparati elettronici, inclusi quelli di comando e controllo per una piccola flottiglia di navi similari.\nL'armamento \u00e8 per\u00f2 il maggior beneficiario, praticamente raddoppiato. I cannoni da 76mm compatto sono diventati due, uno a prua e uno a poppa, a centro nave quattro cannoni da 30mm in due impianti binati per la difesa antiaerea ravvicinata e due tubi lanciasiluri da 533mm a poppa, all'armamento missilistico diverso a seconda del committente.\nLa Nigeria ha ordinato tre di queste motocannoniere, entrate in servizio nel 1982, che costituiscono la classe \"Ayum\".\nLa Tunisia ha ordinato tre di queste navi, costruite in Francia ed entrate tutte in servizio nel 1985. Le tre Combattante III tunisine della classe \"La Galite\", hanno un armamento un poco pi\u00f9 leggero e differentemente strutturato, per il combattimento navale di superficie a lunga gittata e la difesa antimissile. Le unit\u00e0 tunisine sono armate con otto missili antinave MM 40Exocet e due torrette binate da 30mm a centronave, un cannone OTO da 76mm a prua e una torre binata da 40mm Breda a poppa.\nLa Grecia ha ordinato ai cantieri francesi dieci di queste motocannoniere, costruite in due serie: la prima denominata Classe La Combattante III, costituita da quattro unit\u00e0, ordinate nel 1974, costruite in Francia ed entrate in servizio tra il 1977 e il 1978, sono equipaggiate con missili MM 40Exocet. Le unit\u00e0 della seconda serie, ordinate nel 1978, denominate Classe La Combattante IIIb, sono state costruite su licenza in Grecia, ed immesse in servizio tra il 1980 e il 1981, sono equipaggiate con i pi\u00f9 leggeri ed economici missili Penguin al posto degli Exocet.\nLe unit\u00e0 greche sono state tutte riammodernate nel 2006, tranne una che era andata perduta, affondata in una collisione con un traghetto.\nIl peso complessivo dell'armamento installato sulle unit\u00e0 della Marina Greca, cos\u00ec come quelle tunisine, \u00e8 comparabile a quello delle corvette delle classi prodotte dalla Fincantieri, che sono gi\u00e0 pesantemente armate, ma con le \"Combattante III\" che pesano giusto i 2/3 delle corvette della Fincantieri, anche se le \"Combattante III\" non hanno la stessa dotazione elettronica e di carburante cosa che ne riduce l'autonomia. La differenza del dislocamento \u00e8 data proprio dallo spazio per apparecchiature elettroniche e carburante aggiuntivo, che conferiscono alle corvette di progettazione italiana oltre ad una superiore capacit\u00e0 operativa, una pi\u00f9 confortevole sistemazione per gli equipaggi e una miglior tenuta del mare.\nUltime evoluzioni.\nLe ultime evoluzioni delle \"Combattante\", denominate Combattante New Generation hanno interessato i ricchi Stati del Golfo.\nIl Kuwait ha ordinato ai cantieri francesi otto unit\u00e0 il cui progetto \u00e8 ispirato alle \"Combattante\", che sono state immesse in servizio tra il 1998 e il 2000. Le otto unit\u00e0 che costituiscono la classe \"Um al Almaradim\" hanno l'apparato motore costituito da due motori diesel e dotato di due idrogetti, e sono armate con quattro missili antinave Sea Skua, un cannone antiaereo da 40mm, una mitragliera da 20mm e due mitragliatrici da 12,7mm per la difesa antiaerea di punto.\nIl progetto di queste unit\u00e0 viene denominato \"Combattante BR42\", con un dislocamento di 240 tonnellate, e l'armamento pu\u00f2 essere implementato con missili antiaerei a medio raggio Simbad.\nDecisamente pi\u00f9 evoluto il progetto delle corvette polivalenti \"Combattante BR70\", lunghe 72 metri, che raggiungono un dislocamento di 830 tonnellate, ed hanno un apparato motore costituito da quattro motori diesel e tre idrogetti; l'armamento \u00e8 costituito da un cannone di medio calibro da 76mm OTO e due di piccolo calibro, missili antinave a medio e lungo raggio MM 40 Exocet e ESSM e missili antiaerei RIM-116 Rolling Airframe Missile a lancio verticale. Molto evoluta \u00e8 anche l'elettronica di bordo, che prevede anche un sonar antimine. Le unit\u00e0 prevedono anche l'imbarco di un elicottero con relativo hangar.\nGli Emirati Arabi Uniti hanno commissionato sei unit\u00e0 ai cantieri francesi che costituiscono la classe Baynunah ed imbarcano un elicottero AS.565SB Panther. Il ministero della Difesa dell'emirato aveva siglato un contratto per la costruzione di quattro di queste unit\u00e0 il 24 dicembre 2003, cui \u00e8 seguito un accordo per la costruzione di altre due unit\u00e0 siglato il 9 luglio 2005. La prima di queste navi, costruita in Francia e denominata \"Baynunah\" \u00e8 stata varata il 25 giugno 2009 ed \u00e8 entrata in servizio nel 2011, mentre le successive tre, costruite su licenza nei cantieri di Abu Dhabi, sono entrate in servizio tra il 2012 e il 2014. L'entrata in servizio di tutte le unit\u00e0 \u00e8 prevista entro il 2016.\nL'ultima evoluzione delle \"Combattante\" sono le corvette polivalenti \"Combattante CL78\" lunghe 78 metri, che raggiungono un dislocamento di 1300 tonnellate ed hanno un apparato motore costituito da due motori diesel molto potenti, ma non dotate di idrogetto; queste unit\u00e0 sono simili alle \"Combattante BR70\" per armamento ed elettronica di bordo."}
{"id": "529330", "revid": "287204", "url": "https://it.wikipedia.org/wiki?curid=529330", "title": "Villa Favard di Rovezzano", "text": " \nVilla Favard si trova in via Aretina nella localit\u00e0 di Rovezzano a Firenze.\nStoria e descrizione.\nDenominata anticamente Palagio dei pini, la villa di Rovezzano appartenne alla famiglia dei Cerchi, che nel 1493 la cedette ai Bartolini.\nAgli inizi del Cinquecento, Zanobi Bartolini dette l'incarico a Baccio d'Agnolo di restaurare l'edificio e di progettare la sistemazione dello spazio esterno. Questi propose uno schema di giardino extraurbano caratterizzato da un grande prato antistante la villa. Nel 1823 il principe Stanislao Poniatowsky acquist\u00f2 la propriet\u00e0, che fu venduta dai suoi eredi nel 1855 alla baronessa Fiorella Favard de l'Anglade.\nSuzanne Bacheville, futura baronessa Favard, donna intelligente e di una certa cultura, ma non di nobile nascita, riusc\u00ec a trasformare la propria villa in un centro di cultura, dove si potevano incontrare i maggiori intellettuali ed artisti del tempo.\nLa baronessa incaric\u00f2 Giuseppe Poggi di eseguire i lavori di ammodernamento ed abbellimento dell'edificio e del giardino. L'architetto progett\u00f2 una scuderia, un nuovo viale d'accesso sulla via Aretina e la costruzione di una cappella, in seguito decorata con affreschi di Annibale Gatti e Giovanni Dupr\u00e8.\nIl parco venne ristrutturato secondo il tipico schema all'inglese, furono piantati, oltre una gran quantit\u00e0 di piante autoctone (querce e lecci), numerosi alberi di gusto esotico tra i quali cedri del Libano e magnolie.\nI viali vennero bordati da olmi inframmezzati da siepi di rose.\nL'impianto classico del giardino antistante la villa fu mantenuto, con le sue siepi di alloro potate in forme geometriche, e ornato da una vasca circolare e vasi con piante di limone. Fu mantenuto anche il piccolo labirinto di bosso di cui adesso si sono perse le tracce.\nFurono costruite due serre in ferro e vetro per il ricovero dei limoni e delle piante tropicali. Con la morte della baronessa Favard (1889) inizi\u00f2 il periodo di decadenza, che la videro trasformata in ospedale militare dal 1917 al 1922 e che culmin\u00f2 con l'occupazione della villa da parte delle truppe tedesche durante l'ultima guerra mondiale.\nNel 1949 tutto il complesso fu dato all'Opera Pia Madonnina del Grappa.\nNegli anni settanta, l'apertura della via Rocca Tedalda ed il frazionamento dell'intera propriet\u00e0 ne alter\u00f2 definitivamente la struttura originaria, separando la villa dal grande viale d'accesso sulla via Aretina, dalla cappella gentilizia e dal parco.\nAttualmente il parco \u00e8 di propriet\u00e0 del Comune di Firenze e la villa \u00e8 sede distaccata del Conservatorio musicale Luigi Cherubini."}
{"id": "529332", "revid": "486946", "url": "https://it.wikipedia.org/wiki?curid=529332", "title": "Sarzanese Calcio 1906", "text": ""}
{"id": "529335", "revid": "648716", "url": "https://it.wikipedia.org/wiki?curid=529335", "title": "Classe Grisha", "text": "Classe Grisha \u00e8 il codice identificativo, in ambito NATO, corrispondente alla classe di corvette sovietiche Progetto 1124 Albatross, prolifica e moderna classe costruita dall'Unione Sovietica tra gli anni settanta ed il decennio successivo.\nUna classe di navi molto simili (la classe Parchim) venne varata nella GDR (Germania Est) e si differenziava pi\u00f9 che altro per il fatto che i missili SA-N 4 erano sostituiti dagli SA-N 5, molto meno potenti (la versione navale degli SA-7), con lanciatori quadrinati.\nProgetto.\nNate per rimpiazzare la moltitudine di navi sovietiche da pattugliamento costiero realizzate nei decenni precedenti, ed integrare a basso costo le navi coeve di maggiore tonnellaggio (come le Krivak), le Albatross/'Grisha' sono state progettate con alcune, significative innovazioni.Esse dovevano garantire l'espletamento delle loro missioni di pattugliamento Lotta antisommergibile (ASW)) e di scorta costiera, resistendo al cattivo tempo, con un armamento sufficiente per la lotta antisommergibili, ma anche per difendersi dagli attacchi aerei e missilistici durante tali missioni. Naturalmente, dato il limitato dislocamento disponibile non era seriamente ipotizzabile la presenza di un elicottero di bordo, n\u00e9 quella di sistemi missilistici pesanti e complessi.\nLo scafo \u00e8 di struttura molto robusta, con un alto bordo libero e un'altezza aggiuntiva di un ponte a mezza nave.Le sovrastrutture sono molto basse e raccolte, e nell'insieme appare chiaro che il progetto \u00e8 stato concepito con in mente la tenuta al mare in condizioni estreme, come quelle del Mare di Barents o del nord Pacifico. L'impressione generale \u00e8 di una grande solidit\u00e0 e forza.Pur perdendo un poco in grazia ed eleganza rispetto ad unit\u00e0 quali le 'Mirka', non c'\u00e8 dubbio che la struttura, simile a quella di una baleniera, si sia dimostrata molto funzionale, come dimostra anche la prolificit\u00e0 della classe, chiaramente considerata, nei suoi limiti di dislocamento, efficiente.\nLe alette antirollio sono state un'importante aggiunta, per rendere stabile la nave con moto ondoso molto rilevante, e migliorare il rendimento dei sensori (e dell'equipaggio). Se si considera che sono state prese fotografie delle navi letteralmente con la prua sollevata sull'acqua per effetto delle onde, si pu\u00f2 capire come l'impiego su mari ed oceani sia una sfida per simili, piccole imbarcazioni, e quindi le soluzioni tecniche non sono mai eccessive per preservarne l'integrit\u00e0, specie se si deve correre ad alta velocit\u00e0 nel tentativo di inseguire i sottomarini, o di sfuggire ai pattugliamenti aerei.\nL'equipaggio, 60 uomini, \u00e8 ridotto rispetto alla mole della corvetta.\nApparato propulsivo.\nL'apparato propulsivo \u00e8 decisamente innovativo rispetto ad altre unit\u00e0 navali. Si tratta infatti di una delle primissime -se non la prima- applicazioni del concetto CODAG, ovvero la combinazione Diesel/turbine a gas.I primi servono per la navigazione in crociera, a velocit\u00e0 economiche (max. forse 20 nodi) e con consumi ridotti, la turbina da 18000\u00a0hp. serve invece per la propulsione ad alta velocit\u00e0, tale da consentire di superare abbondantemente i 30 nodi e di inseguire anche gli SSN pi\u00f9 veloci (mare permettendo, chiaramente: per i sottomarini lo stato del mare non \u00e8 una variabile importante, per le navi s\u00ec).Mettendo nello stesso scafo le turbine (ideali, leggere e potenti come sono, per le alte velocit\u00e0) e diesel (affidabili, bassi consumi specie alle velocit\u00e0 di crociera) si \u00e8 realizzato un buon livello di compromesso tra leggerezza, velocit\u00e0, autonomia. Non \u00e8 facile come sembra, perch\u00e9 spesso i diesel tendono ad appesantire una nave, costringendola ad andare a velocit\u00e0 troppo basse, oppure ad usare le turbine per raggiungere una velocit\u00e0 accettabile, ma queste causano un consumo elevato, a maggior ragione se vengono impiegate a basso regime, dove sono poco efficienti.Ma se il CODAG viene realizzato, allora \u00e8 la migliore combinazione possibile. Oltretutto, in tale caso non si tratta di CODOG (Diesel 'or' gas), ovvero tutti i motori possono essere azionati in simultanea. Pare che la turbina sia abbinata ad un unico asse. La velocit\u00e0 e l'autonomia che ne derivano sono, nel complesso, certamente soddisfacenti per le missioni attribuite alle corvette Albatross.\nArmamento.\nL'armamento e i sensori sono adeguati alle esigenze, essenzialmente legate alla caccia ASW, all'autodifesa da missili e aerei durante i pattugliamenti e eventualmente, alla scorta a naviglio vario.\nTutte le navi hanno 2 sistemi d'arma principali, con 1 postazione a pua e 1 a poppa. In genere per l'arma di prua si tratta di un lanciamissili SA-N 4 'Gecko', ovvero il sistema Osa/Romb dell'esercito (noto come SA-8) navalizzato, ed entrato in servizio probabilmente proprio con queste navi.Esso ha una guida a comando radio, una portata di 10\u201315\u00a0km e capacit\u00e0 d'ingaggio su bersagli di velocit\u00e0 fino a 500\u00a0m/s. Il peso \u00e8 di circa 200\u00a0kg, molto per un missile radioguidato, tanto che vari analisti avevano supposto che esso avesse cercatori semiattivi o simili. La rampa di lancio \u00e8 particolarissima: per proteggerla dalle onde e dal gelo, essa \u00e8 retrattile, con una caratteristica e visibile piattaforma rotonda che si apre e richiude a met\u00e0. Sotto vi \u00e8 una rampa binata molto snella e leggera, con un lanciatore da 18 colpi e carica automatica. La rampa \u00e8 stata per anni una specie di chimera per l'intelligence occidentale, essendo totalmente diversa dall'installazione dell'esercito. Le foto che la ritraggono sono a tutt'oggi rarissime, proprio per via del fatto che normalmente \u00e8 tenuta sottocoperta.Pare che il missile sia utilizzabile anche contro bersagli navali, caratteristica non da poco per una corvetta che non ha missili dedicati allo scopo.\nLa torre AK257 \u00e8 binata, con 2 armi da 57mm e cadenza di 240c.min., ed \u00e8 un'arma dal disegno assai moderno, con una cupola metallica che protegge i cannoni e un radar di tiro a poppa dedicato. Dopo le prime unit\u00e0 si \u00e8 giunti alla AK-176 con un cannone da 76mm, che offre spolette di prossimit\u00e0, molto pi\u00f9 efficaci nel ruolo antimissile (strano ma vero, i 57mm sovietici vennero lasciati senza spolette di questo tipo). Il raggio utile di tiro \u00e8 di 6\u00a0km antiaerei, 12-15 antisuperficie per proiettili ad alta velocit\u00e0 da 2,8\u00a0kg (6 col 76\u00a0mm).\nI CIWS eventualmente presenti sono gli ADG-630 da 5000c.min., calibro 30\u00a0mm, molto efficaci contro missili antinave ed altri bersagli entro i 2-3000 metri.\nI lanciasiluri sono per armi pesanti autoguidate da 533\u00a0mm, essenzialmente ASW, ma esistono forse anche modalit\u00e0 di ricerca antinave.I lanciarazzi sono i RBU-6000, a caricamento automatico, capaci di essere usati contro sottomarini e persino in funzione antisiluro, entro i 6000 metri. Essi sono l'ultimo e pi\u00f9 efficace dei numerosi lanciarazzi navali sovietici, e le loro armi da 120\u00a0kg (21 per la testata) e 250\u00a0mm di calibro sono efficaci ordigni contro sottomarini di ogni genere, anche perch\u00e9, molto pi\u00f9 veloci di un siluro e praticamente insensibili alle contromisure, con la loro spoletta ad impatto o di prossimit\u00e0. 120 ordigni sono disponibili (5 ricariche) nel deposito sottostante, e sono ricaricabili sul lanciatore a ferro di cavallo, con 12 tubi, automaticamente.\nI sensori ASW sono anch'essi di tutto rispetto, con un sonar a scafo a bassa frequenza, e uno a profondit\u00e0 variabile a media. Esso \u00e8 importante, perch\u00e9 nelle condizioni di mare agitato e/o ad alte velocit\u00e0 la portata utile dei sonar a scafo si riduce quasi a zero, differentemente da quelli rimorchiati, che possono anche guardare sotto gli strati d'acqua, che hanno la caratteristica, se di differente salinit\u00e0 e temperatura, di riflettere le onde in maniera anomala, cancellando spesso i sottomarini anche quando si potrebbero avvistare.\nLa dotazione elettronica in generale appare ragionevolmente adeguata alle esigenze, ma almeno all'inizio il settore della difesa elettronica era troppo scarso, limitandosi ad un 'Watch dog'.\nInfine, le 'Grisha' hanno anche rotaie per alcune decine di mine. Essendo veloci e ben armate, esse sono state considerate, come quasi tutte le navi sovietiche medio-piccole, vettori ideali per depositare mine. L'URSS aveva non meno di 500.000 ordigni di vario tipo, in genere da 500 o 1000\u00a0kg, tanto da costituire con essi una minaccia tra le pi\u00f9 gravi per le marine NATO, specialmente per quella USA che \u00e8 sempre stata carente quanto a capacit\u00e0 antimine (come si vide anche nella guerra del 1991).\nEvoluzione.\nLe Albatros/Grisha, sostanzialmente l'estrema evoluzione delle corvette del periodo bellico come le 'Gabbiano' o le 'Hunt' inglesi, hanno dato luogo ad almeno 5 sottoclassi:\nGrisha-I.\nNumero di progetto russo: 1124\nLa classe \"Albatros\" (in russo: \"\u0410\u043b\u044c\u0431\u0430\u0442\u0440\u043e\u0441\", nome in codice NATO: Grisha-I) fu una serie di 12 grandi corvette antisommergibile costruite dall'Unione Sovietica tra il 1970 e il 1974. Queste navi avevano un'autonomia relativamente limitata e potevano essere usate solo in acque costiere. Erano armate con un cannone binato poppiero da 57\u00a0mm, un lanciatore prodiero per il missile superficie-aria SA-N-4, due tubi lanciasiluri binati da 533\u00a0mm e due lanciarazzi RBU-6000.\nTutte furono equipaggiate con alette di stabilizzazione retraibili. La designazione della marina sovietica fu \"Malyy Protivolodochnyy Korabl\" (\"piccole navi antisommergibile\").\nFurono costruite in totale 16 unit\u00e0. Fino al 1997 erano ancora in servizio sette unit\u00e0, ma per il 1999 erano state tutte ritirate.\nGrisha-II.\nNumero di progetto russo: 1124P\nLa classe Grisha-II venne costruita come pattugliatore costiero per il KGB. Il sistema lanciamissili SAN-4 venne sostituito con un cannone da 57\u00a0mm, pi\u00f9 utile per navi di pattugliamentoal . Vennero costruite 12 navi negli anni settanta. Due vennero costruite alla marina Ucraina e circa dieci sono ancora in servizio per la Russia. \nGrisha-III.\nNumero di progetto russo: 1124M\nLa classe Grisha-III furono costruite alla fine degli anni settanta, inizio anni ottanta, queste incorporavano diverse piccole modifiche e una nuova elettronica. La torretta poppiera da 57mm fu sostituita con un cannone da 76mm, questo e il CIWS AK-630, gatling da 30mm, incrementavano la capacit\u00e0 antimissili, ma anche quella antisuperficie. Furono prodotte almeno 32 navi di questa classe, 20 rimanevano in servizio per la Russia a tutto il 1999.\nGrisha-IV.\nNumero di progetto russo: 1124K\nVenne prodotta una singola nave della classe Grisha-IV. Questa fu una nave prova per il sistema missilistico di SAN-9.\nGrisha-V.\nNumero di progetto russo: 1124ME\nLe navi della classe Grisha-V vennero costruite tra il 1985 e il 1994. Queste incorporavano ulteriore modifiche. Circa 28 navi rimangono in servizio per la Russia. Almeno 32 navi vennero prodotte. Molte delle quali sono ancora in servizio, o almeno in riserva."}
{"id": "529336", "revid": "1776051", "url": "https://it.wikipedia.org/wiki?curid=529336", "title": "Cugy (Vaud)", "text": "Cugy (toponimo francese) \u00e8 un comune svizzero di 2\u00a0730 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "529340", "revid": "116478386", "url": "https://it.wikipedia.org/wiki?curid=529340", "title": "Classe Type 22", "text": "Le fregate lanciamissili Type 22 o Broadsword sono unit\u00e0 navali che hanno costituito la principale innovazione della Marina inglese negli anni ottanta, che servirono insieme ai cacciatorpediniere Type 42 rinnovando la linea di navi da combattimento e potenziando le capacit\u00e0 di combattimento notevolmente, ma non senza limiti e problemi di un certo livello.\nProgetto.\nIl progetto delle navi Type 22 venne redatto per poter far fronte alle nuove esigenze militari. L'evoluzione della minaccia e delle filosofie di impiego richiese un successore delle vecchie ma efficienti fregate Leander, che erano mezzi versatili ma scarsamente adatti alle nuove esigenze operative, con un accrescimento delle dotazioni elettroniche ed elicotteristiche.\nIl progetto part\u00ec comunque da quello delle Type 12 Leander, ed in effetti la cosa pu\u00f2 in un certo senso stupire perch\u00e9 cronologicamente le navi pi\u00f9 recenti erano le Type 21 Amazon. Ma le Type 22 non derivarono da queste, ma per l'appunto dalle Leander, come si nota soprattutto dalla forma dello scafo. La nave risultante, circa il 50% pi\u00f9 pesante, era maggiormente idonea per sostenere alte velocit\u00e0 senza troppa influenza da parte delle condizioni di mare avverse.\nStruttura.\nLo scafo ha una struttura massiccia con una prua assai piccola e aguzza, con un ponte di coperta, a prua, limitato dalla presenza della tuga, che sorregge con un'altezza di un ponte le sovrastrutture tra l'avanti della plancia, dove vi \u00e8 il lanciatore del missile Sea Wolf e l'hangar poppiero. La plancia \u00e8 larga e bassa, con un albero sistemato posteriormente, massiccio, che sostiene il radar principale combinato di scoperta aerea e di superficie, con un'antenna cilindrica posta in maniera orizzontale, un po' come un grande radar di navigazione dei tipi che si vedono sui traghetti civili.\nPosteriormente vi \u00e8 un'altra struttura, con antenne di comunicazioni satellitari a capolino, un grande fumaiolo, massiccio e basso, un altro albero piuttosto grande e alto, ma senza radar, solo con antenne radio e di altro tipo. Molto separato da questo albero vi \u00e8 l'hangar per due elicotteri e il lanciatore missilistico Sea Wolf posteriore. Infine vi \u00e8 il ponte di volo.\nPropulsione.\nL'apparato motore \u00e8 una generazione posteriore rispetto a quello delle navi Type 12. Le vecchie turbine a ingranaggi, alimentate da caldaie ad alta pressione, sono state sostituite da quattro turbine a gas della Rolls-Royce: due potenti Olympus per le andature ad alta potenza e due Tyne per una maggiore economia nella navigazione di crociera. Gli scarichi dell'apparato motore sfogano in unico fumaiolo con una canna di maggiore diametro e una di minore apertura che convogliano i gas dei due gruppi turbine che sono a loro volta divisi in due assi, con una turbina di ciascun tipo. Le turbine non possono essere azionate in simultanea, ma solo in alternativa in configurazione COGOG, Combined Gas Or Gas. Tale configurazione rende pi\u00f9 semplice i gruppi di trasmissione, ma non permette di sfruttare in simultanea i motori per ottenere la massima velocit\u00e0 possibile. Solo le ultime cinque unit\u00e0 sono state dotate di un apparato motore in configurazione COGAG con le quattro turbine azionabili in contemporanea.\nArmamento.\nI sistemi d'arma scelti sono stati fondamentali per determinare le dimensioni della nave. Le Type 22 erano prevalentemente destinate alla lotta antisommergibile. I sottomarini sovietici a cui si voleva dare la caccia non erano solo armati di siluri, ma anche di missili antinave, talvolta di tipo lanciabile in immersione e con profilo di attacco a pelo d'acqua. Per contrastare queste armi non vi era nell'arsenale inglese degli anni sessanta alcun tipo di armamento navale e cos\u00ec venne sviluppato un modello di missile antiaereo, estremamente preciso e capace di ingaggi a pelo d'acqua, con un tempo di reazione di pochi secondi. A partire dal 1964 venne sviluppato il Sea Wolf, missile destinato a sostituire il Sea Cat. Il missile era pesante 114\u00a0kg, 14 dei quali erano per la testata bellica esplosiva a frammentazione. Sebbene questo missile fosse di per s\u00e9 piuttosto piccolo, e non vi fossero sistemi di ricarica complessi perch\u00e9 ci si affidava a soli carrelli a mano collegati con gli elevatori sottostanti, la realizzazione nel suo complesso, costituita da lanciamissili sestuplo, radar di tiro e magazzino per 30 missili, richiedeva un volume non indifferente. Portarne due, per avere con 60 missili di riserva ed una protezione a giro d'orizzonte, era talmente impegnativo per la nave della stazza di una fregata superiore a quella dei cacciatorpediniere Type 42 con missili Sea Dart a medio raggio. Il Sea Wolf era un missile con un raggio di circa 5\u00a0km e tangenza massima di circa 3\u00a0km e quindi costituiva un'arma di sola autodifesa per la nave e non offriva nessuna copertura contro minacce ad alta o a media quota.\nLa classe Type 22 era risultata un progetto troppo grande e costoso e la nave non presentava alcun elemento di rilievo. Nonostante la grossa mole la nave aveva un solo radar di scoperta aerea e di superficie, senza un apparato di scoperta di superficie e aerea a bassa quota dedicato e da usare in caso di guasti o disturbi. Per la lotta antisommergibile vi era la possibilit\u00e0 di ospitare un paio di elicotteri Lynx e due impianti tripli di lanciasiluri antisommergibile, che almeno all'inizio non erano presenti in due delle navi del primo lotto armati di siluri Stingray e successivamente Mk 46. Gli elicotteri potevano essere armati di quattro missili antinave Sea Skua, o due siluri Stingray antisommergibile o due cariche di profondit\u00e0 Mk 11. L'armamento artiglieresco iniziale era costituito da due cannoni Bofors da 40mm/L70 e due mitragliere da 20mm/85. Nelle unit\u00e0 del secondo lotto i cannoni Bofors sono stati sostituiti da quattro cannoni Oerlikon/BMARC da 30mm/75 in due impianti binati. Per il combattimento ASuW le navi erano armate di missili antinave Exocet MM38.\nComplessivamente le Type 22, almeno per quanto riguarda le unit\u00e0 del primo lotto , erano navi piuttosto disarmate per il loro ruolo. Le Type 22 potevano inseguire in condizioni di mare grosso i sottomarini nucleari, ma oltre a non poter raggiungere i battelli pi\u00f9 veloci, erano influenzate dalle condizioni del tempo, in quanto in cattive condizioni meteorologiche il sonar a scafo aveva delle difficolt\u00e0 nel rilevamento dei sommergibili. Nelle unit\u00e0 del secondo lotto si rimedi\u00f2 a questo inconveniente con la presenza di un sonar a profondit\u00e0 variabile Type 2031(Z) che non ebbe mai modo di essere installato sulle unit\u00e0 del primo lotto dove per motivi tecnici non vi era la possibilit\u00e0 di ospitare tale sensore.\nLe unit\u00e0 del terzo lotto ebbero un incremento dell'armamento sia artiglieresco sia missilistico. A prua venne installato un cannone Vickers 114mm/55, per la difesa antiaerea di punto in sostituzione delle mitragliere da 20mm/85 \u00e8 stato installato un CIWS Goalkeeper e i missili Exocet sostituiti da otto missili Harpoon in due lanciatori quadrupli. Le Type 22 con le unit\u00e0 del terzo lotto ebbero un'evoluzione da unit\u00e0 antisommergibile a unit\u00e0 multiruolo.\nServizio.\nLe prime quattro navi, \"Broadsword\" (F88), \"Battleaxe\" (F89), \"Brilliant\" (F90) e \"Brazen\" (F91) sono note come \"Batch 1\" (lotto 1) e sono state poco pi\u00f9 che prototipi. Il tipo aveva le potenzialit\u00e0 dimensionali per essere migliorate con sistemi nuovi, se solo avessero avuto una valida riprogettazione, cosa avvenuta con il \"Batch 2\".\nLe sei navi del \"Batch 2\" ordinate negli anni successivi, Boxer (F92), Beaver (F93), Brave (F94), London (F95), Sheffield (F96) e Coventry (F98) hanno avuto come principale miglioramento la possibilit\u00e0 di rimorchiare il sonar filabile di cui non si era potuto disporre l'installazione nel primo lotto. Questa modifica, apparentemente di poco conto, \u00e8 in realt\u00e0 fondamentale per riuscire ad assicurare la localizzazione dei sottomarini, specie se assai silenziosi e in cattive condizioni meteo, che nei mari settentrionali sono tali da mettere fuori uso i sonar a scafo per circa la met\u00e0 del tempo, per non parlare delle difficolt\u00e0 di far operare gli elicotteri in molte situazioni pratiche.\nA partire dalla Brave il sistema motore \u00e8 passato alla configurazione COGAG, con le quattro le turbine azionabili in contemporanea, cosa confermata sulle unit\u00e0 del \"Batch 3\". Le turbine della configurazione COGAG sono 2 Spey SM1A e 2 Tyne RM1A sempre della Rolls-Royce. Inoltre sulla Brave e su tutte le unit\u00e0 \"Batch 3\" sono stati previsti hangar e ponte di volo sufficientemente grandi per un elicottero Sea King o EH-101.\nLe due navi che hanno chiuso il secondo lotto sono state ribattezzate per perpetuare il nome dei due cacciatorpediniere Type 42 tragicamente perduti nella Guerra delle Falklands, dove esse presero parte con la Broadsword e la Brilliant. La seconda ebbe il maggiore successo, quando i suoi Sea Wolf abbatterono due Douglas A-4 Skyhawk argentini attaccanti e un terzo, per evitare il missile a pelo d'acqua, cadde in mare. Il cacciabombardiere superstite si allontan\u00f2 in fretta, ma subito vennero sotto altri 4 aerei dello stesso tipo, che stavolta non vennero ingaggiati a causa di un guasto del computer di tiro, che trasform\u00f2 una potenziale strage di aerei argentini in un sofferto pari. I due aerei che attaccarono la Brilliant la mancarono di poco, gli altri 2 colpirono il cacciatorpediniere Glasgow trapassandolo con una bomba e causandone pertanto la ritirata dal teatro operativo.\nLa Broadsword ebbe meno successo, anche in questo caso operava assieme ad un caccia Type 42 per avere copertura aerea a media e alta quota, quando il 25 maggio venne attaccata da 4 Skyhawk, due dei quali la mancarono di poco con una bomba che distrusse il muso dell'elicottero. La seconda coppia attacc\u00f2 il Coventry e lo \"coventrizz\u00f2\" distruggendolo con tre bombe. Il sistema radar del Seawolf non funzion\u00f2 nel momento critico per via della bassa temperatura nel locale del calcolatore, e poi non riusc\u00ec a ingaggiare l'altra coppia che stava attaccando il caccia perch\u00e9 esso si frappose tra la nave e i caccia a causa di un'accostata. Cos\u00ec esso and\u00f2 distrutto. I Seawolf vennero usati con 5 successi complessivi, ridotti a 3 pi\u00f9 uno probabile nei riesami postbellici.\nI miglioramenti delle navi sono stati notevoli, in ogni caso, con le ultime quattro, a cominciare dalla Cornwall, note come \"Batch 3\". Esse sono state le ultime della classe ad essere prodotte, con un totale pertanto di 14 navi invece che le 26 in origine previste, per sostituire in un rapporto di parit\u00e0 le Type 12. Questo per via dei ritardi, degli aumenti di costi e della prospettiva di una classe di navi nuove, la Type 23 che aveva ancora una volta come fondamentale la presenza del Seawolf, qui in una versione a lancio verticale, la Seawolf VL, con 32 rampe di lancio a prua. La classe ha avuto una carenza ulteriore, quella che una nave di tali proporzioni non ha visto come dotazione un cannone di medio calibro, nonostante la stazza. Tale problema, emerso durante il conflitto del sud Atlantico, ha comportato per l'ultimo lotto l'adozione del cannone Vickers 114mm/55 Mk 8, che ha una leggerezza notevole con gittata di 23\u00a0km e proiettili da 23\u00a0kg di peso. A parte questo, gli Exocet MM.38 vennero sostituiti con 2 lanciatori quadrupli per gli Harpoon americani, con gittata di 110\u00a0km anzich\u00e9 42 e il sonar a scafo Type 2050 ha sostituito il precedente modello a scafo, da estendere come modifica a tutti i lotti.\nLe Type 22 sono state via via sostituite dalle Type 23; le ultime unit\u00e0 in servizio, appartenenti al \"Batch 3\", sono state radiate nel 2011.\nLe prime quattro navi sono state cedute al Brasile con contratto di vendita siglato il 18 novembre 1994 e sono entrate in servizio nella marina brasiliana nella seconda met\u00e0 degli anni novanta.\nAnche le sei unit\u00e0 del \"Batch 2\" sono state tutte dismesse dalla Royal Navy, tre delle quali cedute a marine estere. Delle tre unit\u00e0 che non sono state cedute all'estero due sono state affondate come bersaglio nell'agosto del 2004 ed una venduta per demolizione ad un cantiere turco nel 2001.\nDelle tre unit\u00e0 cedute all'estero, due sono state cedute alla Romania ed una alla Marina del Cile."}
{"id": "529341", "revid": "110157", "url": "https://it.wikipedia.org/wiki?curid=529341", "title": "Epalinges", "text": "Epalinges (toponimo francese) \u00e8 un comune svizzero di 9\u00a0326 abitanti del Canton Vaud, nel distretto di Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEpalinges \u00e8 servito dalla stazione di Les Croisettes, capolinea della linea M2 della metropolitana di Losanna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "529342", "revid": "125807876", "url": "https://it.wikipedia.org/wiki?curid=529342", "title": "Story of the Year", "text": "Gli Story of the Year sono un gruppo musicale statunitense, formatosi a St. Louis nel 1995.\nBiografia.\nGli inizi (1995 - 2002).\nLa band nacque inizialmente col nome \"67 North\", ma fu quasi immediatamente cambiato in \"Big Blue Monkey\", nome che mantennero fino al 2002.\nLa firma con la \"Maverick Records\" (2002).\nNel 2002 dopo aver trascorso 7 anni tra pub e locali, registrato demo e tre EP, i \"Big Blue Monkey\" firmarono il loro primo contratto con la Maverick Records.\nDopo la firma decisero di cambiare di nuovo il nome della band, dopo essersi accorti che esisteva gi\u00e0 una band blues chiamata \"Big Blue Monkey\". Scelsero il loro nome attuale Story of the Year prendendo spunto dal loro ultimo EP, intitolato proprio in quel modo.\n\"Page Avenue\" (2002-2004).\nDopo un anno di lavoro, il 16 settembre 2003 gli Story of the Year pubblicarono il loro primo album \"Page Avenue\", che ottenne un grandissimo successo con oltre 900.000 copie vendute in tutto il mondo.\nIl primo singolo estratto dall'album fu \"Until the Day I Die\", che ancora oggi rappresenta il miglior successo della band. Il brano venne trasmesso di continuo nelle stazioni radio nel Luglio/Agosto 2003, come la KROQ e vendette migliaia di copie in tutto il mondo. Venne usato anche per il trailer del film Friday Night Lights e per molti show americani.\nIl secondo brano estratto dall'album fu \"Anthem of Our Dying Day\" che raggiunse la posizione numero 10 nella Alternative Airplay.\nL'ultimo brano estratto fu \"Sidewalks\" che per\u00f2 non riusc\u00ec ad ottenere il successo dei due singoli precedenti.\nNello stesso anno il gruppo avvi\u00f2 un tour insieme alla band Linkin Park nel Meteora World Tour come band di supporto insieme ai P.O.D e gli Hoobastank. Inoltre presero parte al Warped Tour una tourn\u00e9e di musica e sport estremi organizzata e sponsorizzata dall'azienda di scarpe per BMX e skateboard Vans e inseriti nel Warped Tour 2003 Tour Compilation.\n\"In the Wake of Determination\" (2004-2006).\nAlla fine del 2004 gli Story of the Year tornarono in studio con il produttore discografico Steve Evetts e l'11 ottobre 2005 pubblicarono il loro secondo album \"In the Wake of Determination\".\nL'album \u00e8 molto pi\u00f9 pesante rispetto al precedente e secondo la band rispecchia il loro \"vero suono\". Questo viene dimostrato dai due singoli estratti dall'album: \"We Don't Care Anymore\" e \"Take Me Back\", i quali non riuscirono a riscuotere il successo dei singoli precedenti estratti dall'album \"Page Avenue\".\nLa band termin\u00f2 il 2006 con un maxi tour in Australia e in Nuova Zelanda, con il supporto di altre due band: gli Emery e i Flogging Molly.\nLa firma con \"Epitaph Records\" e \"The Black Swan\" (2007\u20132009).\nDopo due anni di silenzio il 19 aprile 2008 gli Story of the Year fecero il loro ritorno sulla scena mondiale pubblicando \"The Black Swan\", ritornando a collaborare con il produttore John Feldmann dopo l'album \"Page Avenue\" e con il supporto di Elvis Baskette. L'album debutt\u00f2 alla posizione numero 6 della UK Rock Charts e alla 18 della Billboard 200 Chart, vendendo in una settimana circa 21.000 copie.\nPer la registrazione del nuovo album, la band decise di concludere la relazione quinquennale con la Maverick Records e firmare con la Epitaph Records.\nDall'album vennero estratti tre singoli: \"Wake Up\", \"The Antidote\" e \"Terrified\".\nI primi due riscontrarono un buon successo a livello internazionale, mentre il terzo non ebbe la stessa fortuna.\n\"The Constant\" (2009-2010).\nNel maggio 2009 il chitarrista Ryan Phillips annunci\u00f2 che gli Story of the Year erano ritornati in studio per registrare un nuovo album:\nIl 10 dicembre Russell e Phillips presentarono per la prima volta \"I'm Alive\" in una stazione radio. La band inoltre dichiar\u00f2 sul proprio Twitter che la traccia sarebbe stata pubblicata come singolo ufficiale il 5 gennaio 2010.\nL'album \"The Constant\" venne commercializzato il 16 febbraio 2010, attraverso la casa discografica Epitaph Records. La versione deluxe, disponibile su iTunes, include inoltre due bonus track: \"Your Unsung Friend\" e \"Tonight We Fall\". Il primo singolo distribuito fu proprio \"I'm Alive\", mentre il secondo fu \"The Dream Is Over\".\nSide-projects e pausa (2011).\nConclusosi il tour dell'album \"The Constant\" la band decise di sospendere la loro attivit\u00e0 per dedicarsi ai vari side-project dei membri del gruppo.\nNel gennaio del 2011, gli Story of the Year registrarono una cover del brano \"Breed\" dei Nirvana che fu utilizzato in un album-tributo alla band di Seattle. Il brano venne registrato a St. Louis insieme al produttore Matt Amelung nel Second Story Studio.\nNello stesso anno il bassista Adam Russell entr\u00f2 a far parte della formazione della band post-hardcore Destroy Rebuild Until God Shows, insieme a Craig Owens (voce dei Chiodos), Matt Good (chitarrista dei From First to Last), Nick Martin (chitarrista degli Underminded) e Aaron Stern (batterista dei Matchbook Romance).\nPure i chitarristi Ryan Phillips e Filip Sneed continuarono a portare avanti il loro progetto parallelo con il nome Greek Fire. Nello stesso anno pubblicarono un EP e poco dopo il loro album di debutto \"Deus Ex Machina\". Nel 2013 pubblicano un secondo album intitolato \"Lost/Found\".\nReunion, \"Page Avenue: 10 Years and Counting\" (2013-2014).\nL'8 marzo 2013, la band annuncia di essersi riunita e che da li a poco avrebbe preso parte ad un tour mondiale per celebrare il 10\u00ba anniversario del loro album di debutto \"Page Avenue\". Viene anche annunciato che la band ha registrato nuovamente \"Page Avenue\" in una nuova versione acustica. L'album verr\u00e0 pubblicato con il titolo \"\" e sar\u00e0 pubblicato l'8 ottobre 2013.\n\"Wolves\" e l'abbandono di Adam Russell (2014\u2013presente).\nIl 30 settembre 2014 la band annuncia sulla propria pagina Facebook che il bassista Adam Russell stava lasciando la band. Scrissero anche che stavano lavorando al loro sesto album. Il 7 novembre 2016 la band annuncia, tramite la propria pagina PledgeMusic, che avrebbero rilasciato un nuovo album nel 2017 intitolato \"Wolves\". Il 25 ottobre 2017, sempre sulla pagina Facebook, la band conferma la pubblicazione esclusiva per PledgeMusic il 1\u00ba dicembre mentre la pubblicazione senza esclusiva \u00e8 avvenuta l'8 dicembre.\nStile.\nLa band viene identificata ormai in ambito internazionale come una dei maggiori esponenti dei generi post-hardcore, alternative rock, metal punk e post-grunge.\nAnche se la band si \u00e8 esibita anche in altri stili, come l'hard rock, il pop punk e l'emo o screamo.\nTuttavia la band preferisce non essere etichettata con molti generi, ma tende a riferirsi semplicemente a se stessa come una rock band."}
{"id": "529344", "revid": "125382041", "url": "https://it.wikipedia.org/wiki?curid=529344", "title": "Ezio Bosso", "text": "Biografia.\nHa vissuto, durante l'infanzia e l'adolescenza, a Torino, in Borgo San Donato, abitando in via Principessa Clotilde; in questa Torino operaia, di immigrazione, raccontava che la sua famiglia era \"la sola piemontese di tutto il caseggiato\". Si avvicin\u00f2 alla musica all'et\u00e0 di quattro anni, grazie a una prozia pianista e al fratello musicista. Ha raccontato di aver conosciuto in conservatorio Oscar Giammarinaro, che in seguito divenne il cantante degli Statuto, e per circa un anno e mezzo suon\u00f2 con questo gruppo con il nome d'arte di Xico, fin quando ne sarebbe stato cacciato, disse scherzando, \"perch\u00e9 producevo troppe note\"; con gli Statuto incise l'album di esordio \"Vacanze\" (pubblicato dalla Toast Records). \nDel conservatorio ha anche ricordato di aver avuto un docente che spesso urlava ed alzava le mani. Un giorno, durante uno di questi maltrattamenti, entr\u00f2 un uomo che chiese a Bosso di ripetere l'esercizio, si rivolse al docente e gli disse: \"A me sembra molto bravo. Perch\u00e9 grida?\"; tale personaggio era il celebre compositore sperimentale John Cage, a cui Bosso avrebbe in seguito dedicato il brano \"Dreaming tears in a crystal cage\". A 16 anni esord\u00ec come solista in Francia e incominci\u00f2 a girare per le orchestre europee. Fu l'incontro con Ludwig Streicher a segnare la svolta della sua carriera artistica, indirizzandolo a studiare Composizione e Direzione d'Orchestra all'Accademia di Vienna. \nNel 2011 sub\u00ec un intervento per l'asportazione di una neoplasia cerebrale e fu anche colpito da una sindrome autoimmune neuropatica. Le patologie inizialmente non gli impedirono di continuare a suonare, comporre e dirigere. La malattia neurodegenerativa, all'inizio erroneamente indicata dai media come SLA, peggior\u00f2 poi al punto tale da costringerlo, nel settembre 2019, alla cessazione dell'attivit\u00e0 di pianista, avendo compromesso l'uso delle mani. Dalla primavera del 2017 Bosso \u00e8 stato testimone e ambasciatore internazionale dell'\"Associazione Mozart 14\", eredit\u00e0 ufficiale dei principi sociali ed educativi del Maestro Claudio Abbado, portati avanti dalla figlia Alessandra Abbado. \nLa morte.\n\u00c8 deceduto il 15 maggio 2020, all'et\u00e0 di 48 anni, nella sua casa di Bologna, a causa della malattia neurodegenerativa da cui era affetto dal 2011. I funerali si sono svolti in forma strettamente privata, per volere dei familiari; il suo corpo \u00e8 stato cremato e le ceneri, dopo un anno, sono state tumulate nel Cimitero Monumentale di Torino.\nSolista e direttore d'orchestra.\nNegli anni novanta ha partecipato a numerosi concerti sulla scena internazionale: Royal Festival Hall, Southbank Centre, Sydney Opera House, Palacio de Bellas Artes di Citt\u00e0 del Messico, Teatro Col\u00f3n di Buenos Aires, Carnegie Hall, Teatro Regio di Torino, Houston Symphony, Auditorium Parco della Musica di Roma, nei quali si \u00e8 esibito sia come solista sia come direttore o in formazioni da camera. Ha tenuto corsi in Giappone e a Parigi, partecipando alla vita musicale della scena contemporanea di quegli anni con G\u00e9rard Causs\u00e9, Pierre Yves Artaud, Laura Chislett. \nHa diretto, tra le altre orchestre: London Symphony, London Strings, Orchestra del Teatro Regio di Torino, Filarmonica '900 e Orchestra dell'Accademia Nazionale di Santa Cecilia, Orchestra del Teatro San Carlo di Napoli, Orchestra Sinfonica Siciliana, Orchestra da Camera di Mantova, Orchestra del Teatro Comunale di Bologna, Orchestra Filarmonica della Fenice di Venezia.\nDal 1\u00ba ottobre 2017 al 14 giugno 2018 \u00e8 stato direttore stabile residente del Teatro Lirico Giuseppe Verdi di Trieste.\nCompositore e interprete.\nNel 1988 suona il basso nell'album \"Vacanze\" del gruppo mod torinese Statuto. \nLa sua musica \u00e8 stata commissionata o utilizzata da importanti istituzioni operistiche: Wiener Staatsoper, Royal Opera House, New York City Ballet, Th\u00e9\u00e2tre du Ch\u00e2telet, San Francisco Ballet, Teatro Bolshoij di Mosca; da coreografi come Christopher Wheeldon, Edwaard Lliang o Rafael Bonchela; nel teatro da registi come James Thierr\u00e9e. \nBosso ha scritto anche musica da film, lavorando con Gabriele Salvatores per cui compose le colonne sonore di \"Io non ho paura\", \"Quo vadis, baby?\" e del pi\u00f9 recente \"Il ragazzo invisibile\". \nVisse dividendosi tra Londra, dove ha ricoperto il ruolo di direttore stabile e artistico del The London Strings, e Bologna, ove \u00e8 stato direttore principale ospite del teatro comunale; non mancava di tornare a Torino, dove collaborava a progetti sociali e divulgativi. \nNel 2013 avvi\u00f2 un'intensa collaborazione con il violoncellista Mario Brunello, risultante in un duo pianoforte-violoncello e in una profonda amicizia. \nNel 2014, con la sua \"Fantasia per violino e orchestra\", avvi\u00f2 la sua collaborazione alla testa della London Symphony Orchestra, con Sergej Krylov al violino solista, musicista con il quale nasce un intenso sodalizio. L'anno dopo The Arts News Paper e Penelope Curtis (allora direttrice di Tate Britain) definirono il suo concerto alla Ikon Gallery, all'interno dell'opera \"3 Drawing Rooms\" del suo amico David Tremlett, l'evento artistico dell'anno del Regno Unito. Sempre nel 2015, l'Universit\u00e0 Alma Mater di Bologna gli commission\u00f2 una composizione dedicata alla Magna Charta delle Universit\u00e0 Europee, composizione che contiene il primo inno ufficiale di questa istituzione. \n\"The 12th Room\", il suo primo disco da solista, \u00e8 uscito il 30 ottobre 2015 per EGEA Music. Si esib\u00ec con \"Following a bird\", un brano estratto dall'album, durante la seconda serata di Sanremo 2016.\nComposizioni.\nSono stati mantenuti i titoli originali, prevalentemente in lingua inglese, come citati nel sito ufficiale."}
{"id": "529346", "revid": "77358", "url": "https://it.wikipedia.org/wiki?curid=529346", "title": "Einsteurzende neubauten", "text": ""}
{"id": "529347", "revid": "61798", "url": "https://it.wikipedia.org/wiki?curid=529347", "title": "Einst\u00fcrzende neubauten", "text": ""}
{"id": "529349", "revid": "287204", "url": "https://it.wikipedia.org/wiki?curid=529349", "title": "Einsturzende neubauten", "text": ""}
{"id": "529351", "revid": "484362", "url": "https://it.wikipedia.org/wiki?curid=529351", "title": "Stemma venezuelano", "text": ""}
{"id": "529352", "revid": "2161061", "url": "https://it.wikipedia.org/wiki?curid=529352", "title": "Lingua pashtu", "text": "La lingua pashtu (\u067e\u069a\u062a\u0648 pa\u0282to; conosciuto anche come \"afgano, pakhto, pashto\", \"pashtoe\", \"pathan\", \"pukhto\" \u067e\u062e\u062a\u0648, \"pushto\" e \"pushtu\" \u067e\u0634\u062a\u0648) \u00e8 una lingua iranica parlata in Afghanistan e Pakistan. \u00c8 di gran lunga la lingua iranica orientale pi\u00f9 diffusa e parlata, essendo anche l'unica di tale sottogruppo a superare il milione di locutori (la seconda essendo l'osseto che ha circa mezzo milione di parlanti) e l'unica a non essere minacciata.\nStoria.\nSi reputa che la lingua abbia avuto origine nelle aree corrispondenti alle province afghane del Kandahar e dell'Helmand. Da quando la capitale fu spostata da Kandahar a Kabul nel Settecento, \u00e8 pi\u00f9 utilizzata ufficialmente la lingua persiana (dari) rispetto all'afgano/pashtu. Il pashtu, insieme al persiano (dari), \u00e8 una delle due lingue ufficiali dell'Afghanistan. \n\u00c8 parlato, secondo fonti della CIA, da circa il 35% della popolazione afgana come lingua madre, sebbene questo dato provenga da una ricerca demografica durata decenni ma non ancora portata a termine. Un grosso gruppo di lingua pashtu \u00e8 presente in Pakistan, dove costituisce tra il 16% e il 20% della popolazione (inclusi profughi afgani), anche se \u00e8 difficile completare una statistica accurata a causa della natura tribale e nomade dei pashtun nonch\u00e9 della consuetudine di isolare le donne. Il pashtu utilizza l'alfabeto pashtu, una variante dell'alfabeto arabo.\nDiffusione geografica.\nIl pashtu \u00e8 lingua ufficiale in Afghanistan, assieme al dari. Secondo l'edizione 2009 di \"Ethnologue\", i locutori delle diverse variet\u00e0 di pashtu sono come minimo oltre 17 milioni, di cui 9,6 in Pakistan e 8 in Afghanistan.\nTramite flussi migratori la lingua \u00e8 attestata anche in altri paesi, tra cui Canada, Emirati Arabi Uniti, India, Iran, Regno Unito, Stati Uniti d'America, Tagikistan."}
{"id": "529353", "revid": "767487", "url": "https://it.wikipedia.org/wiki?curid=529353", "title": "Desiderio del cuore", "text": "Desiderio del cuore (\"Michael\" o \"Mika\u00ebl\") \u00e8 un film muto del 1924 diretto da Carl Theodor Dreyer.\nIl titolo originale tedesco, Michael, lo si deve al titolo \"Mika\u00ebl\" (in danese) del romanzo di Herman Bang (1904) dal quale \u00e8 tratto. Il romanzo era gi\u00e0 stato adattato per lo schermo nel 1916 con il film \"Vingarne\", diretto da Mauritz Stiller e interpretato da Nils Asther, un attore che, in seguito, avrebbe fatto una folgorante carriera hollywoodiana.\nTrama.\nIl famoso pittore Zoret ha un affetto particolare per il proprio giovane modello Mika\u00ebl che ha adottato come fosse suo figlio. Una principessa russa, Lucia Zamikoff, con la scusa di volere un ritratto, si insinua in casa Zoret, concupendo il giovane Mika\u00ebl che fuggir\u00e0 con lei e non si far\u00e0 scrupolo nemmeno di rubare le preziose \"tele di Algeri\" dal valore affettivo incalcolabile per il vecchio pittore.\nZoret subisce un duro contraccolpo psicologico dall'abbandono e dai gesti inqualificabili di Mika\u00ebl. A stargli vicino amorevolmente c'\u00e8 solo il giornalista americano Switt che rispettando i sentimenti dell'amico, non calca mai la mano sul comportamento del giovane, pur condannandolo.\nLa sintesi di tutto il dolore del grande artista trova espressione nel suo ultimo capolavoro. Un grande quadro di un uomo solo su una spiaggia con sullo sfondo il panorama di Algeri.\nOra Zoret pu\u00f2 morire, solo, (la principessa Zamikoff impedisce a Mika\u00ebl di leggere il messaggio di Switt che lo avvertiva che il suo padrino stava per morire) e niente gli impedir\u00e0 di confermare la volont\u00e0 di lasciare tutto in eredit\u00e0 a Mika\u00ebl. Pi\u00f9 di ogni altro gesto spiega tutto la frase conclusiva con la quale si spegne la vita del grande pittore: \u00abOra posso morire perch\u00e9 ho conosciuto un grande amore\u00bb.\nProduzione.\nIl film fu prodotto dall'Universum Film (UFA)\nDistribuzione.\nDistribuito dall'Universum Film (UFA), il film usc\u00ec nelle sale cinematografiche tedesche nel 1924. Nel 1926, distribuito sempre dall'UFA, fu presentato a New York il 14 dicembre. Negli Stati Uniti, il film \u00e8 conosciuto anche con il titolo \"Chained\"; nel Regno Unito con il titolo inglese \"Heart's Desire\". Copia del film viene conservata negli archivi del Det Danske Filminstitut.\nNel 2004 e nel 2009, il film venne masterizzato e pubblicato in DVD. Usc\u00ec in Gran Bretagna il 25 ottobre 2004, distribuito dalla Eureka Entertainment, con il sistema PAL e con i sottotitoli in inglese. Un'altra edizione del 2004 venne pubblicata il 14 dicembre dalla Kino International in NTSC. Il DVD \u00e8 tratto da una copia di archivio a 35\u00a0mm con licenza della tedesca Fondazione Friedrich Wilhelm Murnau. Nel 2009, in Spagna usc\u00ec in DVD distribuito dalla Divisa Home Video.\nAttualmente in Italia \u00e8 disponibile in un dvd, prodotto da DNA Srl, (dal titolo \"Diversi Dagli Altri: Alle Origini Del Cinema Gay\"), che contiene anche altre tre pellicole sullo stesso tema (\u201cDIVERSI DAGLI ALTRI\u201d, \u201cFIREWORKS - FUOCHI D\u2019ARTIFICIO\u201d e \u201cUN CHANT D\u2019AMOUR\u201d). Questa versione, editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme.\nCommento.\nDreyer gira in Germania un film molto teatrale e drammatico. Il \"desiderio del cuore\" \u00e8 destinato a non esaudirsi (emblematica la vicenda parallela dell'altro amore impossibile tra il duca di Mathieu e la signora Adelsskjold con la tragica morte in duello del primo) ma il grande amore supera le piccolezze terrene e anche se porta fino alla morte... vale la pena viverlo.\nNon deve sorprendere che nel 1924 si potesse produrre, girare e distribuire senza alcun tipo di problema un film dal dichiarato contenuto omosessuale, poich\u00e9 in quel periodo la Germania stava vivendo uno dei momenti di maggior diffusione e popolarit\u00e0 del movimento omosessuale prima della repressione nazista, grazie all'operato di personalit\u00e0 come Magnus Hirschfeld e grazie alla massiccia produzione artistica e letteraria in tema.\nSecondo alcuni la figura del pittore Zoret sarebbe ispirata in qualche modo a quella del grande scultore Auguste Rodin."}
{"id": "529354", "revid": "2174838", "url": "https://it.wikipedia.org/wiki?curid=529354", "title": "Mugnano (Perugia)", "text": "Mugnano \u00e8 una frazione del comune di Perugia (PG).\nLa localit\u00e0, popolata da 1.144 abitanti, si trova nella valle (234 ) nel bacino del torrente Cestola, 5\u00a0km a sud del lago Trasimeno, da cui \u00e8 separata da colline (il monte Marzolana raggiunge un'altezza di 586 m).\nMugnano \u00e8 a circa 20\u00a0km ad ovest del capoluogo.\nStoria.\nIl ritiro dell'antico lago Tiberino scopr\u00ec la valle dove si trova il paese.\nI ritrovamenti pi\u00f9 antichi fatti nel territorio sono alcune sepolture risalenti all\u2019epoca romana (circa II secolo a.C.) rinvenute nei dintorni di Mugnano. A questo periodo risale anche l\u2019origine del nome del paese, infatti deriva dalla famiglia romana dei \"Munius\" che, con la distribuzione delle terre ai legionari in epoca Augustea, era diventata possidente di un latifondo in questo territorio; da \"Munius\" il nome si trasform\u00f2 in \"Fundus muniani\" (latifondo dei Muni), Muniani, quindi Mugnano.\nCon la caduta dell\u2019Impero Romano d\u2019Occidente questo luogo venne probabilmente abbandonato, in quanto non sono state ritrovate tracce risalenti all\u2019Alto Medioevo.\nTornarono a popolare questi luoghi intorno all'anno mille (documento di donazione del 1008 da parte del Conte Offredo in favore di Placido, priore dell'abbazia di Mugnano di beni e privilegi) dei monaci benedettini che costituirono a Mugnano un\"'abbazia\" molto importante e potente. Questa rimase fino al XIV secolo un centro di riferimento per le localit\u00e0 situate intorno.\nIl monastero decadde verso la met\u00e0 del XIV secolo, quando il numero dei monaci cominci\u00f2 a venir meno. Cos\u00ec venne soppresso e dato in commenda ai cavalieri dell'ordine di San Giovanni di Gerusalemme, (oggi Sovrano Militare ordine di Malta s.m.o.m.) gi\u00e0 possessori di tanti terreni limitrofi. La chiesa abbaziale divent\u00f2 parrocchiale e il monastero fu adattato a residenza per i cavalieri.\nLa Chiesa.\nLa Chiesa parrocchiale \u00e8 dedicata a San Benedetto. Risale al 1435 la traslazione delle reliquie del corpo di S. Antimo, dalla Chiesa dei Santi Teresa e Sebastiano di Perugia alla Chiesa parrocchiale di San Benedetto, per solennizzarne la consacrazione. L'edificio a pianta quadrata dalla superficie di 190 m2 ebbe il suo pi\u00f9 importante restauro nel 1584 quando fu dotato di due altari e una cappella. Di quel periodo risale anche la statua lignea di S. Caterina protettrice dei cocciai, la cui presenza era molto radicata nel territorio.\nCon l\u2019aumento della popolazione, la Chiesa di quel tempo si rivel\u00f2 troppo piccola per poter ospitare tutti i fedeli. Perci\u00f2 il 24 giugno 1891 iniziarono i lavori di ampliamento: venne recuperato, almeno in parte, l'impianto di quella precedente. L'orientamento venne cambiato, pertanto oggi l'ingresso \u00e8 situato ad est mentre l'abside \u00e8 collocata ad ovest. Il progetto \u00e8 di Nazareno Biscarini e appartiene al ciclo delle numerose Chiese Leonine costruite nel perugino nella seconda met\u00e0 del XIX secolo, richiamando, per alcuni elementi, lo stile Neogotico (altezza edificio, forma delle finestre, etc). L'opera fu completata nel 1895, portando la struttura alle dimensioni attuali.\nNell'anno 1928, grazie alla generosit\u00e0 della signora Angela Carloforti Maremmani, \u00e8 stata costruita una cappella aggiuntiva, dedicata al SS. Crocifisso.\nNel 1954 il vecchio pavimento \u00e8 stato sostituito con mattonelle di graniglia bianco-rosa. Dello stesso periodo sono i due altari marmorei alle estremit\u00e0 opposte del transetto. Si provvide inoltre all'abbattimento della cantoria situata nell'abside, e allo spostamento a piano terra dell'organo a canne Morettini, risalente al 1895. Nello spazio venutosi a creare dall\u2019organo, venne sistemato un grande quadro, considerato il gonfalone, risalente alla met\u00e0 del XVIII secolo, di autore ignoto. Nella parte superiore di questo quadro \u00e8 raffigurata la Maest\u00e0 di Maria Vergine con il Bambino sulle ginocchia, nella parte intermedia troviamo S. Antimo sulla destra, che veste una dalmatica rossa, mentre sulla sinistra si trova S. Benedetto, che veste il classico saio nero, mostrando le insegne della dignit\u00e0 episcopale: in mano sorregge il pastorale, accanto ha la mitria e con la mano indica in basso dove \u00e8 raffigurato il paese, implorandone la protezione.\nNel 2000 ha subito imponenti lavori di ammodernamento degli impianti e un restauro che ha riportato alla luce l'aspetto originario delle volte stellate.\nNel paese era presente un'altra Chiesa situata fuori le mura del castello, la Chiesa di San Sebastiano. Troviamo la prima testimonianza della sua esistenza nel 1571. Successivamente venne sconsacrata nel periodo tra le due guerre, divenendo oratorio. Nel 1969 fu acquistata dalla provincia di Perugia, e nello stesso anno fu abbattuta per permettere l'allargamento della sede stradale.\nIl Castello.\nL'antico castello di Mugnano, detto dai mugnanesi il borgo, nacque all'ombra e sotto la protezione dell'abbazia. Forse fu fatto costruire proprio dai monaci per ospitare la gente che lavorava nella terra bonificata. Le prime notizie del castello si hanno tra il 1276 e il 1305 e affermano l'esistenza di un primo agglomerato di abitazioni di circa 32 fuochi (nuclei familiari), corrispondenti all\u2019incirca a 160 abitanti. Dal 1380 il borgo venne riconosciuto come \"castrum\".\nIl castello aveva mura perimetrali, un fossato, numerose torri e all'interno possedeva i suoi luoghi di culto. Fra questi, l'oratorio della Confraternita del S.S. Sacramento, che ha dato il nome al primo e pi\u00f9 antico ingresso del castello, ancora oggi conosciuto come la Fratente. Il castello, anche dopo la scomparsa del monastero, assolse sempre la sua funzione di protezione dei beni e delle persone. Successivamente, nel corso dei secoli XV e XVI, sub\u00ec molte modifiche alle fortificazioni. Guardando le murature, infatti, si possono intuire le ricostruzioni che l'impianto ha avuto nel corso degli anni. Esemplare fu la mutilazione del 1403, quando furono tagliate le torri, il campanile e smantellate le mura.\nA met\u00e0 del XV secolo le torri vennero ricostruite e poi nel 1700 il mastio assunse la funzione di torre campanaria. Oltre al campanile, oggi si contano solo le quattro torri perimetrali che portano nelle loro strutture i segni del tempo: sono diverse nel numero di lati, nelle coperture e nelle tamponature murarie. Il castello continu\u00f2 la sua espansione verso nord fino a concludersi nel 1700 col palazzo del Sodalizio di S. Martino, l'edificio principale dell'attuale piazza del castello.\nGi\u00e0 dall'epoca napoleonica, la cura delle fortificazioni venne abbandonata e il castello assunse la forma di paese fino alla Seconda Guerra Mondiale. \nNegli anni '30 il borgo riprese vita assumendo l\u2019aspetto di paese vero e proprio, con tanto di negozi, botteghe e artigiani. I mestieri pi\u00f9 diffusi erano il bullettaio, il fornaio, il fabbro, il calzolaio ma soprattutto il cocciaio; Mugnano vanta questa antica tradizione della lavorazione della terracotta, che si \u00e8 mantenuta fino a tempi piuttosto recenti.\nIn seguito, i mugnanesi cominciarono a trasferirsi al di fuori delle mura, e il borgo cadde in degrado fino agli anni \u201880.\nIl Sodalizio di San Martino.\nNel 1574 il vescovo Francesco Bossio, il governatore della citt\u00e0 di Perugia Valente Monti ed alcuni nobili perugini, fondarono la \u201cCompagnia di S. Martino per poveri et vergognosi\u201d, raccogliendo l'invito di padre Damiano Biffi da Firenze, il quale durante la sua predica dal pulpito della cattedrale, aveva esortato il popolo perugino a prendersi cura dei poveri e degli infermi, molto numerosi in quel periodo. Il Sodalizio era costituito da una fratellanza di 400 cittadini: 80 per ognuno dei cinque rioni della citt\u00e0 di Perugia. Successivamente ricevette in eredit\u00e0 alcuni terreni e stabili urbani che crebbero con l'acquisizione dell'eredit\u00e0 di Isabella Alfani.\nIl 13 giugno 1936, su proposta della Presidenza del Consiglio dei ministri e con D.R. (Decreto Regio), fu riconosciuto al Sodalizio il proprio stemma secolare. Il castello apparteneva al rione di porta Santa Susanna nel contado della citt\u00e0 di Perugia.\nI muri dipinti.\nI muri dipinti sono stati il frutto di un\u2019idea avuta per risollevare il borgo dal degrado in cui versava negli anni \u201980. Il merito fu di un pittore di Mugnano, Benito Biselli, che aveva contatti con l'Accademia di Belle Arti di Perugia. Nel 1983 alcuni pittori vennero chiamati per realizzare i primi otto dipinti all\u2019interno delle mura di Mugnano.\nL'obbiettivo era quello di riportare nel Borgo la vitalit\u00e0 persa in seguito alla Seconda Guerra Mondiale. Questi dipinti sono realizzati con la tecnica della pittura acrilica su intonaco secco, quindi non si tratta di affreschi, come invece potrebbe sembrare. Per questo motivo sono molto suscettibili alle intemperie.\nL'iniziativa era nata durante una delle prime edizioni della festa paesana \u201cIn...contriamoci a Mugnano\u201d, dove gli artisti si esibivano realizzando le loro opere in presenza di paesani e visitatori. Oggi di questi dipinti se ne contano una cinquantina, pertanto questo piccolo paese ha acquisito la fama di \u201cpaese dei muri dipinti\u201d. Dal 2008 tutte le opere sono state arricchite di un impianto di pubblica illuminazione adeguata, quindi sono fruibili anche di notte.\nAssociazioni.\nLa Pro-Loco.\nLa Pro-Loco di Mugnano venne costituita nel 1972, con l'intento di aggregare i cittadini cercando di dare risposte anche a problemi e necessit\u00e0 che nel paese si stavano manifestando. Gli scopi statutari delle Pro-Loco nel territorio sono la tutela del territorio, la promozione turistica e la socializzazione degli abitanti. Durante i primi anni, questa associazione organizz\u00f2 delle mostre estemporanee di pittura, aprendo un ciclo chiusosi con la grande Mostra-concorso Nazionale del 1974, che riscosse un buon successo, sia di pubblico che di critica.\nNel 1978 venne pubblicato il libro \u201cMugnano dalle orini ai giorni nostri\u201d di E. Marcaccioli e M. Valentini, emerso dal lavoro di ricerca storica della storia del paese, continuando, cos\u00ec, il progetto di sensibilizzazione culturale sostenuto dalla Pro-Loco. Nel 1981 l\u2019associazione si ampli\u00f2, accogliendo nella sua struttura il \u201cGruppo Teatrale la Fratente\u201d.\nIn tutti questi anni ha visto alternarsi nel ruolo di attori, diversi paesani e non, sempre guidati da registi qualificati. Le rappresentazioni sono state messe in scena principalmente in diverse localit\u00e0 dell'Umbria, ma non solo, offrendo spettacoli di qualit\u00e0 e ricevendo un forte apprezzamento.\nLa Pro-Loco ha continuato a impegnarsi, organizzando annualmente la festa paesana \u201cIn\u2026contriamoci a Mugnano\u201d, riscuotendo di anno in anno un grande apprezzamento da parte di paesani e turisti.\nLa Societ\u00e0 Filarmonica.\nLa societ\u00e0 filarmonica \u201cCaduti per la Patria di Mugnano\" nasce nel 1924, promossa da un gruppo di ex combattenti e sotto il patrocinio della Societ\u00e0 Operaia. Si ricorda che per i primi anni il gruppo di animatori era formato da artigiani che si esibivano saltuariamente per qualche festa, a volte per rallegrare i bambini presso la scuola materna.\nDal 1947-48 fino al 1952-53, la banda fu diretta dal maestro Mariano Bartolucci, insigne ed apprezzato compositore, che per onorare il paese e la banda, compose la marcia \u201cMugnano\u201d, da allora inno ufficiale del paese.\nDal 1955 entr\u00f2 in una crisi che si protrasse fino al 1969, quando riprese l'attivit\u00e0 sotto la direzione del mugnanese Franco Arcioni. Da allora non ha conosciuto interruzioni.\nNel 1973 venne organizzata la rassegna-concorso delle bande musicali umbre, il quale rimane il pi\u00f9 grande avvenimento della storia della banda. Alla prima edizione ne seguirono altre quattro 74-75-77-80. Nel corso degli anni 2000 la banda ha eseguito una intensa attivit\u00e0 concertistica anche in molte parti d'Italia. Due udienze dal Papa (2002;2005) e scambi culturali con filarmoniche di altre regioni.\nNel 2004 la filarmonica \u00e8 stata nominata Banda Nazionale Garibaldina da Giuseppe Garibaldi, pronipote dell'eroe.\nAttualmente \u00e8 diretta dal maestro Giuseppe Cecchetti e svolge attivit\u00e0 concertistica.\nA.S.D. Mugnano Calcio.\nNel 1936 fu realizzato il campo sportivo con il lavoro volontario e con la concessione del terreno fatta dai proprietari; all'occorrenza serviva come campo per le fiere del bestiame che si tenevano nel paese. Essendo ubicato nei pressi della chiesetta di S. Sebastiano, prendeva nome dalla chiesa stessa: campo sportivo di S. Sebastiano.\nInizialmente venivano organizzati incontri amichevoli. Nel 1944 la squadra di Mugnano partecip\u00f2 alla \u201cCoppa Umbra\u201d dove erano impegnate societ\u00e0 di grossi centri urbani. Inizialmente si scelse il nome di \u201cTurrita\u201d. Si pu\u00f2 dire che dagli anni '50 la squadra di calcio ha partecipato, con qualche interruzione, ad attivit\u00e0 agonistica regionale a diversi livelli. Per molti anni \u00e8 stata guidata da Gino Mosconi, in veste di giocatore e di allenatore.\nNel 1981 fa la sua apparizione anche il giovane Fabrizio Ravanelli, per un breve transito verso le giovanili del Perugia e da qui, in serie A, nazionale, militando anche campionati inglesi e francesi.\nNel 1985 l'area del campo sportivo venne ampliata, adeguata con nuove gradinate ed omologata per poter partecipare al campionato di \"Promozione Umbra\" dopo le esaltanti vittorie che portarono per la prima volta la squadra nella maggiore categoria regionale. \nNel 1992 nasce la Trasimeno '92 un sodalizio con i paesi vicini, che riesce a coinvolgere pi\u00f9 di cento ragazzi nel settore giovanile, e dar\u00e0 continuit\u00e0 al calcio mugnanese per pi\u00f9 di venti anni, ottenendo buoni risultati.\nNel 1999 su proposta del consiglio della XI\u00b0 Circoscrizione, il Comune di Perugia delibera ed intitola la stadio a Gino Mosconi, che tanto aveva dato per il calcio mugnanese e non solo. \nUltimamente la A.S.D. Mugnano Calcio ha ripreso l'attivit\u00e0 riportando la squadra in \"Promozione\", mantenendo la categoria fino al 2020.\nMugnano \u00e8 noto a livello regionale per aver dato i natali al calciatore Fabrizio Ravanelli, che ha militato in molte prestigiose societ\u00e0, tra cui: Perugia, Juventus, , Lazio e Olympique Marsiglia.\nEconomia.\nAgricoltura e agriturismo costituiscono una delle principali risorse del territorio, grazie anche alla presenza di estese leccete sui fianchi delle colline circostanti.\nSociet\u00e0.\nEvoluzione demografica.\nL'Istat ha segnalato 742 abitanti nel 2001, saliti a 1\u00a0142 e poi a 1\u00a0246 nel 2011."}
{"id": "529360", "revid": "599013", "url": "https://it.wikipedia.org/wiki?curid=529360", "title": "Naviglio Pallavicino", "text": "Il naviglio Pallavicino, altres\u00ec noto come naviglio Grande Pallavicino o solamente naviglio Grande \u00e8 un canale artificiale a scopo irriguo che scorre nelle province di Bergamo e Cremona. La sua lunghezza \u00e8 di circa 30\u00a0km.\nStoria.\nLa sua realizzazione venne operata a partire dal 1512 da parte del marchese Galeazzo Pallavicino, gi\u00e0 capitano delle truppe francesi che sconfissero l'esercito veneziano nella battaglia di Agnadello, e all'epoca proprietario di un vasto appezzamento di terreni portatogli in dote dalla moglie Margherita Sforza.\nIl Pallavicino, allo scopo di irrigare i suoi terreni e anche altri situati pi\u00f9 a sud, allarg\u00f2 e riadatt\u00f2 un cavo gi\u00e0 esistente, la roggia Pumenenga, che derivava le sue acque direttamente dall'Oglio.\nIdrografia.\nIl Naviglio Grande trae origine dal fiume Oglio tra Calcio e Pumenengo, in territorio bergamasco. Bagna i centri di Torre Pallavicina, che da esso prende il nome, e di Isengo (frazione di Soncino), dove entra in territorio cremonese.\nScorrendo verso sud, lambisce l'abitato di Ticengo e attraversa Cumignano, prima di incontrare un altro importante corso d'acqua, il naviglio Civico di Cremona, in corrispondenza del nodo idraulico delle Tombe Morte.\nAlle Tombe Morte il naviglio Pallavicino \u00e8 scavalcato dal naviglio Civico mediante un'antica navazza (nome con cui sono note, nella bassa pianura lombarda, le strutture mediante cui un canale artificiale sovrappassa un altro corso d'acqua) realizzata in mattoni, dopodich\u00e9 riceve un contributo fondamentale in termini di portata da parte del canale Vacchelli, che qui termina il suo corso.\nDa questo punto in poi, per diversi chilometri, i due navigli procedono pressoch\u00e9 paralleli e piuttosto ravvicinati tra di essi, assieme a una decina di rogge di piccolo calibro, dando luogo a quella che \u00e8 considerata una curiosa opera di ingegneria idraulica e che si manifesta nel modo pi\u00f9 naturale nei cosiddetti Tredici Ponti di Genivolta, che sono appunto quelli mediante i quali la strada provinciale (ex statale 498) \"Soncinese\" attraversa i due canali e le undici rogge che li affiancano.\nNelle vicinanze di Mirabello (frazione di Casalmorano), si stacca sulla sinistra la Ciria, importante dispensatore a scopo irriguo che alimenta le utenze sino al settore orientale della provincia.\nIl vaso principale, seppur decurtato di gran parte delle sue acque deviate verso la Ciria, prosegue verso Casalbuttano ove incrocia nuovamente il naviglio Civico, sorpassandolo per mezzo di una robusta navazza, e allontanandosi poi definitivamente da esso, puntando decisamente verso est.\nIl naviglio Pallavicino propriamente detto ha termine presso la Cascina Graffignana, sita sulla strada provinciale \"Quinzanese\" tra l'omonimo santuario e Cignone. Immediatamente oltre il ponte, il naviglio si divide in due. Il cavo che deriva sulla sinistra prende il nome di \"Canobbia Vecchia\" e si dirige verso Olmeneta nei cui pressi confluisce nella Ciria; l'altro canale (preesistente al naviglio e originariamente alimentato da risorgive, oggi scomparse) prosegue in direzione est, con il nome di Ciria Vecchia, confluendo anch'esso nella Ciria nel centro di Olmeneta.\nLa Ciria prosegue in direzione di Corte de' Frati, Grontardo, Pescarolo ed Uniti e oltre, sino ai confini orientali della provincia.\nUtilizzo delle acque.\nIl naviglio alimentava, in corrispondenza di alcuni piccoli salti causati dalla pendenza, numerosi mulini (ben conservati quello di Cumignano, nel centro del paese, e quello di Casalbuttano, nelle vicinanze della stazione ferroviaria), oggi soppiantati nelle loro funzioni da strutture pi\u00f9 moderne.\nLo stesso principio \u00e8 stato sfruttato, tra il 1920 e il 1940, per la produzione di energia elettrica. Vennero realizzate tre centrali idroelettriche a Genivolta, Mirabello e Campagnola (quest'ultima sulla Ciria), con una potenza complessiva prodotta di circa 230\u00a0kW. Dopo la seconda guerra mondiale, con la nazionalizzazione della produzione di elettricit\u00e0, le tre centrali furono dismesse perch\u00e9 considerate poco redditizie.\nLa rete irrigua formata dal naviglio Pallavicino, dalla Ciria, dalla Canobbia e da tutte le loro diramazioni e derivazioni \u00e8 chiamata da secoli condominio Pallavicino ed \u00e8 gestita attualmente dal Consorzio per l'incremento dell'irrigazione nel territorio cremonese, o pi\u00f9 brevemente Consorzio per l'irrigazione cremonese."}
{"id": "529362", "revid": "287204", "url": "https://it.wikipedia.org/wiki?curid=529362", "title": "F15", "text": ""}
{"id": "529381", "revid": "339392", "url": "https://it.wikipedia.org/wiki?curid=529381", "title": "Progettista software", "text": ""}
{"id": "529383", "revid": "123874870", "url": "https://it.wikipedia.org/wiki?curid=529383", "title": "Luis J. Rodriguez", "text": "Biografia.\nLuis J. Rodriguez nacque ad El Paso, in Texas, da genitori messicani, vantando, tra i suoi antenati, indigeni Mexica e Raramuri.\nQuando aveva due anni, la sua famiglia si trasfer\u00ec a Los Angeles, dove lui trascorse la prima parte della sua infanzia. Pi\u00f9 tardi si trasferirono nella valle di San Gabriel, dove lui, all'et\u00e0 di undici anni, entr\u00f2 nella prima gang di ragazzi di strada. Tra il 1960 ed il 1970 Rodriguez fu un membro attivo della gang di \"East Los Angeles.\" Le sue attivit\u00e0 criminali, tuttavia, non pregiudicarono la sua partecipazione al movimento Chicano Movement, per i diritti civili dei messicani americani.\nNel 1970 ha preso parte alle proteste contro la guerra in Vietnam e, per questo, \u00e8 stato pi\u00f9 volte arrestato.\nNel 1972 fu l'autore di numerosi murales nella valle di San Gabriel. Frequent\u00f2 la California State University di Los Angeles ed entr\u00f2 come attivista nel MEChA (Movimiento Estudiantil Chicano de Aztl\u00e1n). Le due strade intraprese, quella criminale e quella di attivista politico, entrarono in conflitto. Una lettera della sua comunit\u00e0 lo scagion\u00f2 dai suoi precedenti malavitosi, per cui egli, grato di questo gesto, super\u00f2 i problemi con la droga e si dedic\u00f2 completamente all'attivismo politico in favore dei messicani americani.\nNel 1980 cominci\u00f2 a seguire corsi serali all'Universit\u00e0 Orientale di Los Angeles e a lavorare come fotografo per numerosi giornali locali.\nOpere.\nPoesie\nSaggi\nRacconti"}
{"id": "529384", "revid": "122045385", "url": "https://it.wikipedia.org/wiki?curid=529384", "title": "Puertasaurus reuili", "text": "Puertasaurus (il cui nome significa \"lucertola di Puerta\") \u00e8 un genere estinto di dinosauro sauropode titanosauride vissuto nel Cretaceo superiore, circa 97-96 milioni di anni fa, in quella che \u00e8 oggi la Patagonia. L'unica specie ascritta a questo genere \u00e8 \"P. reuili\", chiamata cos\u00ec in onore di Pablo Puerta e Santiago Reuil, che scoprirono i resti dell'animale nel gennaio del 2001. Tutto ci\u00f2 che si conosce di questo animale \u00e8 una colonna vertebrale parziale, composta da: una vertebra del collo, una vertebra dorsale posteriore e due vertebre caudali.\nDescrizione.\nL'olotipo dell'animale, MPM 10002, \u00e8 composto da una vertebra cervicale, una vertebra dorsale e due vertebre caudali, la pi\u00f9 grande delle quali \u00e8 la vertebra dorsale posteriore, che misura ben 1,06 metri (3.48 ft) di altezza e 1,68 metri (5.51 ft) di larghezza. Ci\u00f2 fa di questa vertebra la pi\u00f9 larga mai scoperta in un sauropode; due terzi della sua larghezza \u00e8 costituita da enormi diapophisi (processi ossei laterali che sostengono le vertebre), che sono fortemente fuse con la vertebra stessa, formando una vasta sezione a forma di vanga. Nella maggior parte dei sauropodi, come l'\"Argentinosaurus\", le vertebre non sono cos\u00ec grandi, mancano di contrafforti e hanno una semplice forma a barra. Le enormi dimensioni delle diapophisi, indicano che la gabbia toracica dell'animale era incredibilmente ampia, e in vita l'animale avrebbe avuto un addome dai 5 agli 8 metri, il che renderebbe il \"Puertasaurus\" non solo uno dei dinosauri pi\u00f9 grandi mai vissuti, ma anche il pi\u00f9 ampio e probabilmente uno dei pi\u00f9 pesanti. Anche il collo dell'animale era piuttosto insolito; in base alla singola vertebre cervicale nota, si \u00e8 dedotto che il \"Puertasaurus\" aveva un collo lungo e spesso, provvisto di ampie costole cervicali, e corte spine neurali (a differenza dell'affine \"Futalognkosaurus\", il cui collo era lungo e provvisto di alte spine neurali). Ci\u00f2 dava al collo dell'animale un'incredibile flessibilit\u00e0 verticale, tanto che alcuni paleontologi ritengono che il \"Puertasaurus\" tenesse il collo verticale al suolo, anzich\u00e9 parallelo ad esso come gli altri titanosauridi; ci\u00f2 avrebbe consentito un maggiore reggio di azione alla testa dell'animale che poteva raggiungere facilmente il cibo senza dover spostare il corpo. Questo inusuale anatomia del corpo e del collo non \u00e8 stata osservata in nessun altro dinosauro noto.\nDimensioni.\nFernando Novas, uno dei paleontologi che ha descritto il \"Puertasaurus\", ha stimato che l'animale in vita doveva raggiungere tra i 35 e i 40 metri (dai 115 ai 131 ft) di lunghezza, un'altezza di circa 7 metri alle spalle (con la testa che poteva essere sollevata fino a 16 metri da terra, se il collo fosse stato mantenuto verticale al suolo) per un peso stimato tra le 80 e le 100 tonnellate. Se tali stime fossero corrette renderebbe il \"Puertasaurus\" uno degli animali pi\u00f9 grandi e imponenti che abbiano mai camminato sulla terra, rivaleggiando in dimensioni solo con i titanosauri \"Argentinosaurus\" e \"Dreadnoughtus\". Stime pi\u00f9 recenti totalizzano una lunghezza totale di circa 30 metri, dimensioni comunque ragguardevoli.\nClassificazione.\nIl \"Puertasaurus\" \u00e8 stato classificato come appartenente al \"clade\" dei Titanosauria. In base alla forma delle vertebre, l'animale \u00e8 stato classificato come appartenente alla sottofamiglia dei lognkosauria, un gruppo di transizione all'interno di Titanosauria, che comprende anche il gigantesco \"Futalognkosaurus\" e il pi\u00f9 piccolo \"Mendozasaurus\", entrambi noti per il caratteristico collo spesso, gabbie traciche ampie e diapophisi larghe. Se affettivamente il \"Puertasaurus\" fosse un lognkosauro, rappresenterebbe la specie pi\u00f9 grande e primitiva del gruppo."}
{"id": "529402", "revid": "125953320", "url": "https://it.wikipedia.org/wiki?curid=529402", "title": "Durlindana", "text": "Durendala (chiamata anche \"Durindana\", \"Durindarda\", \"Durendala\", \"Durandal\" o \"Durendal Durlindana\") \u00e8, secondo la tradizione del ciclo carolingio, la spada di Orlando, paladino del re dei franchi, Carlo Magno.\nStoria.\nLe origini dell'arma non sono chiare, visto che il ciclo carolingio propone diverse tesi contrastanti, anche se la pi\u00f9 conosciuta \u00e8 che a forgiare la spada sia stato Weland il fabbro. La \"Chanson de Roland\" vuole invece che la spada fosse stata donata a Orlando proprio da Carlo Magno, che l'avrebbe a sua volta ricevuta in dono da un angelo; nel famoso poema \"Orlando Furioso\" di Ludovico Ariosto, si dice invece che la spada sarebbe stata donata al cavaliere da Malagigi e che sarebbe un tempo appartenuta a Ettore di Troia (tuttavia non c'\u00e8 nessuna menzione della spada nella \"Iliade\").\nNella \"Chanson de Roland\", si narra che la spada contenesse nell'elsa dorata un dente di san Pietro, del sangue di san Basilio, alcuni capelli di san Dionigi e un lembo di veste mariana. Nello stesso poema Orlando brand\u00ec l'arma nella battaglia di Roncisvalle uccidendo con essa migliaia di Baschi, ma a causa delle ferite riportate anch'egli per\u00ec; prima di morire, tuttavia, Orlando tent\u00f2 di distruggerla, per evitare che cadesse in mani nemiche, ma l'impatto con la roccia gener\u00f2 la cosiddetta breccia di Orlando, nei Pirenei; Durlindana si dimostr\u00f2 infrangibile e cos\u00ec Orlando la nascose sotto il proprio corpo assieme all'olifante con cui aveva avvisato Carlo della battaglia.\nSecondo il folclore la spada esisterebbe ancora e sarebbe conservata a Rocamadour (in Francia) incastrata in una parete rocciosa verticale. Nel XII secolo i monaci della citt\u00e0 affermarono invece che Orlando gett\u00f2 la spada anzich\u00e9 nasconderla sotto di s\u00e9, tuttavia l'ufficio turistico di Rocamadour identifica la spada incastrata come la Durlindana.\nA Roma, a poca distanza da piazza del Pantheon (\u00e8 una laterale di piazza Capranica), si trova \"Vicolo della Spada di Orlando\", una strada che presenta - addossato a un palazzo - un grande masso con una fenditura: secondo la tradizione, sarebbe la roccia contro la quale il paladino avrebbe tentato invano di spezzare la sua spada prima di nasconderla.\nL'etimologia del termine \"Durlindana\" \u00e8 sconosciuta: potrebbe comunque derivare dal latino \"durus\" (duro, resistente).\nUn'alternativa etimologica interessante fa derivare \"Durlindana\" dalla locuzione \"(spada) d'Orlandana\", con la preposizione \"d\u2019\" assorbita nel nome \"Orlando\" e col suffisso \"-ana\" ad indicare appartenenza."}
{"id": "529407", "revid": "11497", "url": "https://it.wikipedia.org/wiki?curid=529407", "title": "Maranatha", "text": ""}
{"id": "529408", "revid": "287204", "url": "https://it.wikipedia.org/wiki?curid=529408", "title": "Marana tha", "text": ""}
{"id": "529409", "revid": "117116825", "url": "https://it.wikipedia.org/wiki?curid=529409", "title": "Titolo dei principali fertilizzanti", "text": "Il titolo di un fertilizzante indica quanti e quali elementi nutritivi sono presenti in una determinata formulazione.\nViene solitamente indicato tramite tre percentuali, rispettivamente di azoto (N), fosforo (P) e potassio (K), spesso precedute dalla sigla NPK, dai simboli dei tre componenti principali. \nPer i materiali organici, i valori sono da intendersi come media, data la naturale variabilit\u00e0. Quando viene indicato un intervallo di valori, l'effettivo titolo dipende dallo specifico composto utilizzato."}
{"id": "529413", "revid": "1543377", "url": "https://it.wikipedia.org/wiki?curid=529413", "title": "Ingvar Kamprad", "text": "Secondo la rivista \"Forbes\" \u00e8 stato uno degli uomini pi\u00f9 ricchi del mondo: nel 2007 ha raggiunto la massima posizione, posizionandosi al quarto posto degli uomini pi\u00f9 ricchi del mondo, possedendo un patrimonio di 33 miliardi di USD.\nBiografia.\nIngvar Kamprad nacque il 30 marzo 1926 a Pj\u00e4tteryd, antico villaggio rurale adesso parte del comune di \u00c4lmhult, nella provincia dello Sm\u00e5land, in Svezia.\nInizi\u00f2 a costruire il suo business fin da ragazzo, vendendo fiammiferi ai vicini di casa, con la sua bicicletta. Successivamente scopr\u00ec che poteva acquistare i fiammiferi ad un prezzo molto basso presso un fornitore di Stoccolma, in modo da poter trarre maggior profitto nella vendita e abbassando leggermente i prezzi. Dai fiammiferi, si espanse vendendo pesce, decorazioni per alberi di Natale, semenze da giardino e successivamente penne a sfera e matite.\nQuando comp\u00ec 17 anni suo padre gli don\u00f2 dei soldi per premiarlo dei buoni risultati che aveva ottenuto attraverso lo studio. Kamprad li us\u00f2 per costruire uno stabilimento, che chiam\u00f2 IKEA. L'acronimo IKEA \u00e8 composto dalle iniziali del suo nome (Ingvar Kamprad) o IK pi\u00f9 Elmtaryd, la fattoria di famiglia dove \u00e8 cresciuto, e Agunnaryd, un piccolo villaggio nella provincia di Sm\u00e5land.\nHa ammesso che la sua discalculia ha giocato un ruolo importante nella creazione e nella crescita della sua compagnia. Per esempio i nomi in svedese dei mobili IKEA li ha scelti perch\u00e9 aveva difficolt\u00e0 nel ricordare i numeri.\nFin dal 1976 Kamprad ha vissuto a Epalinges. Come ha dichiarato in un'intervista per la televisione svizzera di lingua francese TSR, Kamprad guida una macchina vecchia di 15 anni, vola in classe economica e incoraggia i dipendenti IKEA a scrivere sempre su tutti e due i lati di un foglio.\nKamprad ha anche ammesso il suo alcolismo, ma ha dichiarato che tale condizione era sotto controllo. Il 17 settembre 2012 Ingvar Kamprad lascia la guida della multinazionale dei mobili in favore dei suoi tre figli: Peter, Jonas e Mathias.\nIngvar Kamprad muore il 27 gennaio 2018 nella sua casa di Liatorp, localit\u00e0 del comune natio di \u00c4lmhult, contea di Kronoberg, Svezia, all'et\u00e0 di 91 anni.\nVita privata.\nKamprad e la sua prima moglie Kerstin Wadling adottarono una figlia, Annika. Nel 1960, Kamprad spos\u00f2 la seconda moglie, Margaretha Kamprad-Stennert (1940-2011), che incontr\u00f2 quando aveva vent'anni. Ebbero tre figli: Peter, Jonas e Mathias. \nHa vissuto a \u00c9palinges, in Svizzera, dal 1976 al 2014. Kamprad \u00e8 tornato nello Sm\u00e5land in Svezia nel marzo 2014 dopo quasi quarant'anni.\nPolemiche.\nDopo la morte dell'attivista fascista Per Engdahl nel 1994, vengono rese pubbliche delle sue lettere personali nelle quali si rivela che nel 1942 Kamprad entr\u00f2 a fare parte del gruppo filo-nazista \"Nuovo Movimento Svedese\" (svedese: \"Nysvenska R\u00f6relsen\") di Engdahl, e che contribu\u00ec al reclutamento di nuovi membri, fino verso la fine del settembre 1945, quando usc\u00ec dal gruppo, rimanendo comunque amico di Engdahl fino all'inizio degli anni '50.\nDopo quella rivelazione pubblica, Kamprad ha dichiarato di provare rammarico per quella parte della sua vita, definendola il suo errore pi\u00f9 grande, e scrivendo una lettera di scuse rivolta a tutti i suoi impiegati ebrei. Al gruppo appartenevano Engdahl e Sven Olov Lindholm, leader del movimento filonazista svedese.\nL'IKEA \u00e8 uno dei pochi rivenditori a possedere un deposito all'interno dello stato di Israele: questo riflette un possibile tentativo di eliminare tale polemica.\nValore netto.\nSecondo il settimanale svedese \"Veckans Aff\u00e4rer\", nel 2004 Kamprad \u00e8 stato la persona pi\u00f9 ricca del mondo. Tuttavia, l'IKEA ha negato questa asserzione: Kamprad non era pi\u00f9 il proprietario dell'azienda (in una sua dichiarazione spiegava di aver dato le dimissioni perch\u00e9 desiderava pagare meno tasse), quindi l'IKEA non avrebbe dovuto essere inclusa nel computo delle sue propriet\u00e0.\nSecondo \"Bloomberg Billionaires Index\" - indice che aggiorna quotidianamente la classifica dei venti uomini pi\u00f9 ricchi del mondo, basandosi su oscillazioni economiche e di mercato - Kamprad era regolarmente tra le prime dieci posizioni: al 2 novembre 2013 si trovava ad esempio in quinta posizione con una ricchezza personale di 51.2 miliardi di dollari americani.\nSecondo il provider tedesco T-Online, Kamprad prima di morire aveva raggiunto un patrimonio di 53 miliardi di dollari americani.\nA partire dal marzo 2005, la perdita di valuta del dollaro americano aveva messo Kamprad nella classifica delle persone pi\u00f9 ricche del mondo. \nNel 2010, Forbes magazine aveva stimato la sua fortuna a 23 miliardi di dollari americani."}
{"id": "529420", "revid": "599013", "url": "https://it.wikipedia.org/wiki?curid=529420", "title": "Cpi", "text": ""}
{"id": "529426", "revid": "228587", "url": "https://it.wikipedia.org/wiki?curid=529426", "title": "Puglia (disambigua)", "text": ""}
{"id": "529437", "revid": "95298460", "url": "https://it.wikipedia.org/wiki?curid=529437", "title": "Finali elementari", "text": "I finali elementari sono, negli scacchi, la categoria di finali pi\u00f9 semplici che i giocatori devono conoscere. Si tratta di posizioni caratterizzate da strategie di vittoria intuitive, che non richiedono la comprensione di particolari tecniche avanzate; per questo, i finali elementari sono i primi finali che vengono insegnati ai principianti. I finali si dicono \"vinti\" se, a gioco corretto di entrambe le parti, il giocatore in vantaggio pu\u00f2 forzare lo scacco matto, mentre vengono detti \"patti\" se, a gioco corretto, la parte pi\u00f9 debole riesce ad evitarlo.\nRe contro re.\nSi tratta di un finale chiaramente pari (o patto), perch\u00e9 il re, per le regole degli scacchi, non pu\u00f2, muovendosi, entrare nel raggio d'azione di un pezzo avversario. Dato che questo vale per entrambi i re, in pratica, nessuno di loro pu\u00f2 avvicinarsi all'altro in modo da attaccarlo. Da notare che i due re, pur non potendosi attaccare, possono limitarsi a vicenda nei movimenti, proprio perch\u00e9 non possono stare vicini.\nRe e cavallo o re e alfiere contro re.\nSia il finale di re e cavallo contro re che quello di re e alfiere contro re si risolvono in una patta, poich\u00e9 non esiste modo di dare scacco matto in quanto il raggio d'azione di tali pezzi risulta insufficiente per forzarlo.\nRe e donna contro re.\nQuesto finale \u00e8 sempre vinto, perch\u00e9 la donna ha un raggio d'azione pi\u00f9 che sufficiente, con l'ausilio del re, per forzare lo scacco matto; la parte attaccante ha molteplici possibilit\u00e0 per arrivare allo scacco matto finale, ma si possono identificare due fasi:\nStrategia.\ndeve impedire al re avversario di restare al centro, costringendolo ad arretrare tramite azione di re e donna o anche con la sola donna. Una volta confinato l'avversario sul bordo, l'attaccante deve portare il proprio re alla minima distanza da quello avversario in modo da impedirne ogni fuga, quindi usare la donna per effettuare lo scacco matto finale.\ndeve tentare di mantenere il proprio re il pi\u00f9 possibile al centro della scacchiera, evitando di spingersi volontariamente verso il bordo oppure verso un angolo.\nEsempio.\nPartendo dalla posizione del diagramma, un possibile seguito \u00e8 il seguente:\nRe e torre contro re.\nQuesto finale \u00e8 sempre vinto, perch\u00e9 la torre ha un raggio d'azione pi\u00f9 che sufficiente, con l'ausilio del re, per forzare lo scacco matto; la parte attaccante ha molteplici possibilit\u00e0 per arrivare allo scacco matto finale, ma si possono identificare due fasi:\nStrategia.\ndeve impedire al re avversario di restare al centro, costringendolo ad arretrare tramite azione di re e torre. In questo caso, per forzare il re avversario ad arretrare, \u00e8 necessario:\ndeve tentare di mantenere il proprio re il pi\u00f9 possibile al centro della scacchiera, evitando di spingersi volontariamente verso il bordo oppure verso un angolo. Inoltre, fino a che risulta possibile, il re deve evitare di trovarsi in opposizione con il re avversario; possibilmente, il difendente deve cercare di attaccare la torre avversaria per guadagnare mosse, a patto per\u00f2 di non finire in opposizione.\nEsempio.\nPartendo dalla posizione del diagramma, un possibile seguito \u00e8 il seguente:\nse il Bianco ora giocasse 2.Rd2 il Nero, con Re4 eviterebbe ancora l'opposizione. \u00c8 necessaria una mossa di attesa\nancora una mossa di attesa, necessaria ad evitare futuri attacchi\napprofitta del fatto che il re arretra per confinarlo sulle ultime 3 traverse\narretrando volontariamente, il Bianco, con Th6 toglierebbe comunque la 6\u00aa traversa al Nero\nRe e due alfieri contro re.\nQuesto finale \u00e8 sempre vinto, perch\u00e9 due alfieri hanno un raggio d'azione sufficiente, con l'ausilio del re, per forzare lo scacco matto; la parte attaccante ha molteplici possibilit\u00e0 per arrivare allo scacco matto finale, ma si possono identificare tre fasi:\nStrategia.\ndeve impedire al re avversario di restare al centro, costringendolo ad arretrare tramite azione di re e pezzi. Una volta confinato l'avversario sul bordo, l'attaccante deve portare il proprio re alla minima distanza da quello avversario in modo da impedirne ogni fuga, quindi usare gli alfieri per portare il re avversario verso un angolo. Tramite una manovra \"a scaletta\", una volta costretto il re avversario in un angolo, \u00e8 possibile effettuare lo scacco matto finale.\nUn modo efficace per usare gli alfieri \u00e8 collocarli su caselle adiacenti, dove creano delle barriere diagonali invalicabili per il re avversario. In generale \u00e8 opportuno collocarli anche in modo da non ostacolare l'avanzata del proprio re, che \u00e8 comunque necessario per la vittoria finale.\ndeve tentare di mantenere il proprio re il pi\u00f9 possibile al centro della scacchiera, evitando di spingersi volontariamente verso il bordo oppure verso un angolo.\nEsempio.\nPartendo dalla posizione del diagramma, un possibile seguito \u00e8 questo:\ntoglie la casa c5 al re Nero, impedendogli di avanzare\nquando sono accanto, gli alfieri formano una barriera\nquesto scacco \u00e8 efficace solo grazie alla presenza del re bianco in e5, che impedisce al re nero di tornare in d6, verso il centro\nuna mossa di attesa necessaria per poter dare scacco successivamente senza permettere la fuga del re\nRe, alfiere e cavallo contro re.\nQuesto finale \u00e8 vinto in un massimo di 33 mosse (supponendo che l'attaccante attui la strategia perfetta) anche se la tecnica \u00e8 complessa e non di semplice attuazione; lo scacco matto sar\u00e0 dato nell'angolo di colore uguale alle case controllate dal proprio alfiere, ma per arrivare a tanto occorrer\u00e0 prima relegare il re avversario nell'angolo opposto e successivamente forzarlo verso l'angolo \"buono\". Ricapitolando si possono identificare tre fasi:\nStrategia.\nL'attaccante deve, necessariamente con tutti i pezzi, portare il Re avversario in un angolo del colore uguale al proprio alfiere. \u00c8 importante che ci sia una stretta collaborazione fra tutti e tre i pezzi dell'attaccante per giungere alla vittoria. L'alfiere pu\u00f2 coprire un'intera diagonale, ma allo stesso tempo dovr\u00e0 essere protetto, possibilmente dal proprio Re. Nel frattempo, il cavallo impedir\u00e0 al Re avversario di fuggire per le caselle adiacenti di colore opposto all'alfiere dell'attaccante.\nIl difendente non ha altra scelta che muovere e tenere il proprio Re nelle caselle di colore opposto all'alfiere dell'attaccante, muovendosi possibilmente lungo la diagonale adiacente di colore opposto dell'alfiere avversario. L'attaccante in questo modo dovr\u00e0 faticare molto per dare scacco matto. Inoltre, se l'attaccante non ha una grande esperienza, il difendente pu\u00f2 portare il proprio Re nell'angolo di colore opposto all'alfiere dell'attaccante, stando al gioco, di modo che quest'ultimo, una volta arrivato in angolo, debba rifare tutto da capo. Cos\u00ec facendo, il difendente pu\u00f2 benissimo giungere alle 50 mosse necessarie per giungere ad una patta.\nCercare di rimanere al centro con il proprio Re non \u00e8 una mossa sbagliata, tuttavia si hanno pi\u00f9 probabilit\u00e0 di perdere, e quindi di non raggiungere le cinquanta mosse.\nRe e due cavalli contro re.\nQuesto finale \u00e8 considerato patto, perch\u00e9 non esiste, a gioco corretto, modo di forzare lo scacco matto. Se il difendente commette un errore, \u00e8 tuttavia possibile che subisca lo scacco matto quando si trova in prossimit\u00e0 di un angolo.\nNel diagramma, ad esempio, se la mossa \u00e8 al Bianco, questi pu\u00f2 giocare:\ne, se il Nero sbaglia, giocando 1\u2026Rh8??, segue 2.Cf7#, ma, a gioco corretto, il Nero pu\u00f2 giocare\nuscendo dall'angolo ed evitando la sconfitta.\nRe e alfiere contro re e alfiere con gli alfieri su case con diversi colori.\nQuesto finale \u00e8 patto ma se uno dei due giocatori sbaglia pu\u00f2 causare lo scacco matto. Esempio:"}
{"id": "529456", "revid": "767487", "url": "https://it.wikipedia.org/wiki?curid=529456", "title": "Microsoft Office Specialist", "text": "MOS (Microsoft Office Specialist) \u00e8 una certificazione riconosciuta in tutto il mondo che attesta le capacit\u00e0 nell'uso degli applicativi di Microsoft Office.\nIl programma \u00e8 gestito a livello mondiale da Certiport.\nTipi di Certificazione.\nIl programma Microsoft Office Specialist offre 3 livelli di Certificazione: Master, Expert e Specialist\nMaster.\nIl livello Master \u00e8 il pi\u00f9 alto tra i disponibili e si ottiene superando complessivamente 4 esami, 2 Expert e 2 Specialist. Con questo livello si ottiene la Certificazione Microsoft Office Specialist \"MASTER\".\nGli esami Expert sono: Word 2003 Expert e Excel 2003 Expert.\nGli esami Specialist sono: Powerpoint 2003, Access 2003 e Outlook 2003\nExpert.\nIl livello Expert \u00e8 intermedio tra Master e Specialist. A differenza del livello Master, per ottenere questa certificazione \u00e8 necessario sostenere almeno uno dei due esami Expert tra Word 2003 Expert e Excel 2003 Expert. Con il superamento di un esame, si ottiene la Certificazione Microsoft Office Specialist \"EXPERT\" in quell'applicazione.\nSpecialist.\nSono certificazioni di primo livello indirizzate a tutti coloro che intendono verificare le proprie conoscenze sugli aspetti fondamentali delle applicazioni, risolvere problemi concreti, portare a termine lavori articolati.\nPer conseguire la certificazione \u00e8 necessario aver superato almeno un esame Specialist tra: Word 2003, Excel 2003, Powerpoint 2003, Access 2003 e Outlook 2003.\nSi pu\u00f2 conseguire una distinta certificazione per ogni applicativo."}
{"id": "529469", "revid": "110157", "url": "https://it.wikipedia.org/wiki?curid=529469", "title": "Paris (musical)", "text": "Paris \u00e8 una musical con musica di Cole Porter e libretto di Martin Brown.\nStoria.\nLa prima assoluta \u00e8 stata al Nixon's Apollo Theatre di Atlantic City il 6 febbraio 1928, all'Adelphi Theatre di Filadelfia il 13 febbraio, al Wilbur Theatre di Boston il 7 maggio ed al Poli Theatre di Washington il 30 settembre.\nLa commedia debutt\u00f2 l'8 ottobre del 1928 al Music Box Theatre per il Broadway theatre e chiuse il 23 marzo 1929 dopo 195 repliche. La regia dello spettacolo fu affidata a Red Stanley. Fra gli interpreti originali ricordiamo Irene Bordoni e Arthur Margetson. Fra le canzoni pi\u00f9 popolari di questa produzione ricordiamo \"Let's Do It, Let's Fall in Love\" e \"Let's Misbehave\" che, malgrado fosse stata eliminata dalla produzione dopo poche repliche, ottenne un grande successo commerciale.\nTrama.\nCora Sabot, una ricca americana dai modi schietti e sbrigativi, raggiunge il figlio in vacanza a Parigi con lo scopo di dissuaderlo dallo sposare Vivienne Rolland, una popolare ballerina francese.\nNumeri musicali.\nNumeri musicali eliminati durante il rodaggio dello show o subito dopo il debutto a New York:"}
{"id": "529476", "revid": "827882", "url": "https://it.wikipedia.org/wiki?curid=529476", "title": "Jacek Malczewski", "text": "Fu uno dei pi\u00f9 celebrati pittori del simbolismo polacco, riuscendo a coniugare con successo i temi sociali e quelli nazionali con lo stile pittorico che era pi\u00f9 in voga in quegli anni.\nBiografia.\nJacek Malczewski nacque a Radom, citt\u00e0 che faceva parte del \"Congresso Polacco\" controllato dall'impero Russo, e crebbe in una famiglia nobile decaduta. Suo padre Janusz era un patriota polacco e un attivista sociale che introdusse il figlio nel mondo della letteratura romantica ispirata dalla rivolta di Novembre. Ed era anche membro del Clan Tarnawa. Sua madre era una Szymanowska, cugina di Th\u00e9odore Korwin Szymanowski. Spesso, infatti, la famiglia si recava in visita nella propriet\u00e0 degli Szymanowski a Cyg\u00f3w.\nSe i primi maestri di Jacek furono i suoi genitori, dall'et\u00e0 di 13 anni, lo inviarono a pensione dallo zio Feliks Korwin Szymanowski nella sua tenuta. Costui si adoper\u00f2 affinch\u00e9 il giovane nipote apprezzasse le bellezze del paesaggio polacco ed il folklore locale ed invit\u00f2 anche il futuro scrittore Adolf Dygasi\u0144ski, affinch\u00e9 Jacek beneficiasse di tale contatto culturale.\nNel 1871, Jacek part\u00ec per Cracovia, dove frequent\u00f2 il liceo ed assistette, come uditore, ai corsi della Scuola di belle arti (che pi\u00f9 tardi diventer\u00e0 l'Accademia di belle arti) e inizi\u00f2 la sua educazione artistica nel 1872 sotto l'occhio attento di Leon Piccard. Le sue prime vere lezioni di arte cominciarono lo stesso anno nell'atelier di W\u0142adys\u0142aw \u0141uszczkiewicz. L'anno seguente (1873), esaminato dal direttore della Scuola Jan Matejko, fu inserito ufficialmente nei Corsi e studi\u00f2 con \u0141uszczkiewicz, Feliks Szynalewski e Florian Cynk. Jan Matejko, fu il primo ad accorgersi del talento del ragazzo e lo incoraggi\u00f2 a dedicarsi allo studio delle arti e quindi a concludere i suoi studi all'\u00c9cole des beaux-arts di Parigi nell'atelier di Henri Lehmann. Jacek frequent\u00f2 contemporaneamente anche l'Acad\u00e9mie Suisse. \nNonostante le notevoli differenze estetiche fra Malczewski e Matejko, il giovane Jaczek fu molto influenzato dalle pitture storiche del suo maestro, ricche di metafore neo-romantiche e di temi patriottici. E nel 1879, Malczewski segu\u00ec e concluse anche un corso superiore di composizione tenuto dallo stesso Matejko. Malczewski fu ugualmente influenzato dalle composizioni drammatiche di Artur Grottger, primo pittore polacco romantico. I suoi studi compiuti sotto la direzione di Matejko terminarono nel 1879.\nNel 1896 Malczewski torn\u00f2 a Cracovia, ma questa volta come docente di Belle arti. Insegn\u00f2 per un primo periodo dal 1896 al 1900, quindi dal 1912 al 1921, e nel 1912 fu eletto Rettore dell'Accademia di belle arti..In questi anni ader\u00ec alla confraternta degli artisti di Cracovia, la \"Sztuka\" (L'arte).\nDurante trent'anni, dal 1885 al 1916, Malczewski visit\u00f2 regolarmente Parigi, Monaco di Baviera e Vienna. Prese anche parte a spedizioni archeologiche organizzate dal suo amico Karol Lanckoro\u0144ski, documentando i ritrovamenti con i suoi disegni dettagliati. La sua ispirazione, dunque, attinge ad un'ampia gamma di temi, spesso esotici o anche biblici, ma, quasi inavvertitamente, egli trasfer\u00ec questi temi nel folklore polacco, nella tradizione e nello spirito della sua espressione pittorica personale.\nMalczewski spos\u00f2 Maria Garlewska, dalla quale ebbe un figlio, Rafa\u0142 Malczewski, nato nel 1892, anch'egli pittore, che, dopo la morte del padre, vendette tutte le sue opere al Museo nazionale di Varsavia prima della Seconda guerra mondiale, per poi stabilirsi nel Canada a Montr\u00e9al.\n\u00c8 opinione comune che il soggetto dei numerosi studi di nudo di Malczewski fosse una certa Maria Bal, il cui vero nome era Maria Brunicka, e che costei sia stata per lungo tempo la sua amante. \nJacek Malczewski mor\u00ec a Cracovia l'8 ottobre del 1929, all'et\u00e0 di 75 anni. Fu sepolto a Cracovia, nella chiesa detta Ska\u0142ka, il Pantheon nazionale polacco.\nL'opera.\nIn un primo tempo Malczewski dipinse scene di genere campestre e quadri storici realizzati secondo l'espressione romantica. La sua tavolozza, dalle tinte scure, tradisce l'influenza di Artur Grottger. Nel 1890 si accost\u00f2 al simbolismo, pur restando fedele alla sua ispirazione di pittore storico. Dipinse, in particolare, \"\u015amier\u0107 Ellenai\" (La Mort d'Ellenai, 1883), \"Wigilia na Syberii\" (La vigilia di Natale in Siberia, 1892), \"Melancholia\" (Malinconia, 1890\u20131894) e \"B\u0142\u0119dne ko\u0142o\" (Il circolo vizioso, 1895\u20131897). Le sue tele evocano spesso la musica: Muzyka (La Musica, 1902), Nieznana nuta (Nota sconosciuta, 1902), Moja piesn (Il mio canto, 1904); la morte (Smierc, 1902, Thanatos, 1898) e l'immortalit\u00e0 (Zmartwychwstanie - Niesmiertelnosc, 1900). Ci ha comunque lasciato anche numerosi autoritratti impregnati di una sottile auto-ironia. \nNonostante i numerosi soggiorni all'estero, in Francia, Germania, Austria, Grecia, Turchia e Italia, Malczewski rimase ancorato allo stile dell'arte polacca e al folklore del suo Paese. Agli inizi del XX secolo, egli divenne una delle figure pi\u00f9 rappresentative del movimento \"Giovane Polonia\".\nJacek Malczewski \u00e8 considerato il padre del simbolismo polacco. Nelle sue espressioni creative egli riusc\u00ec a fondere lo stile dominante con i temi storici polacchi (martyrdom), con gli ideali romantici dell'indipendenza, con le tradizioni greche e cristiane e con la mitologia popolare, cos\u00ec come con la sua passione per l'ambiente naturale. Le sue opere ruotano attorno a diversi temi accuratamente selezionati, ripresi e ampliati costantemente da una mitologia colma di simboli nazionali.\nE la sua fervida immaginazione lo port\u00f2 a divenire la libera e creativa voce di nuove concezioni estetiche che definivano la scuola simbolista polacca.\nL'arte di Malczewski \u00e8 stata paragonata a quella del francese Gustave Moreau, dello svizzero Arnold B\u00f6cklin, e anche dello spagnolo Salvador Dal\u00ed. Le sue opere ricevettero alti riconoscimenti nelle esposizioni internazionali, inclusa Berlino nel 1891, Monaco nel 1892, e Parigi nel 1900."}
{"id": "529478", "revid": "84184", "url": "https://it.wikipedia.org/wiki?curid=529478", "title": "Villa Gerini", "text": "Villa Gerini (o Villa di Colonnata), come era chiamata fino a circa il 1860, si trova nella localit\u00e0 di Colonnata a Sesto Fiorentino (FI).\nStoria e descrizione.\nLa villa, circondata da un ampio parco, risulta documentata come residenza extraurbana fin dal XIV secolo, quando ne era proprietaria la famiglia fiorentina dei Cappelli. Precedentemente il luogo aveva il probabile nome di Corte, toponimo di chiara origine longobarda, \u00e8 quindi chiaro che sul posto si trovava un insediamento che poteva avere riferimento con il castello che era sul piano di Sesto agli albori dell'anno 1000, quando il conte Landolfo di Gottifredo donava in base alla legge longobarda che professava, alla sua moglie Aldina di Adoaldo la quarta parte di un gran numero di corti poste in Toscana, Mugello e sul piano di Sesto, tra le quali la corte di Fulignano.\nLa pi\u00f9 recente denominazione Colonnata avrebbe invece il suo significato nei resti dell'acquedotto romano che dalla localit\u00e0 La Chiusa, a Calenzano, raggiungeva il centro di Firenze. Il percorso dell'acquedotto era in parte sotterraneo, ma dopo il torrente Rimaggio usciva parzialmente in superficie, proseguendo sopra delle arcate, da cui il toponimo \u201ccolonnata\u201d. Uno \u201cspeco\u201d dell'acquedotto di et\u00e0 romana si trova nel muro sovrastante il Rimaggio davanti alla scuola Vittorino Da Feltre. Un altro tragitto dell'acquedotto, risalente al I-II sec. d.C. \u00e8 stato rintracciato subito sopra il parcheggio del cimitero maggiore di Sesto Fiorentino, vicino a Villa Stanley.\n\u00c8 del 1339 la traccia scritta pi\u00f9 antica di questa propriet\u00e0, quando Barone Cappelli acquista \"un pezzo di terra posto nel Popolo di San Romolo a Colonnata, in Camporella\". \u00c8 il primo nucleo dove sar\u00e0 edificato il podere e poi la Villa di Colonnata, probabilmente, , sul posto si trovavano dei ruderi di una torre.\nLa famiglia Cappelli era originaria del Mugello, come testimonia anche il Verino Il loro antico nome era Truffoli e sono una diramazione della famiglia Baroni, ipotesi suffragata dalla presenza in questa famiglia di molti personaggi con il nome proprio Barone. Le case dei Cappelli erano nel \"popolo\" di Santa Maria Maggiore, nel chiasso degli Armati. Cittadini fiorentini nella prima met\u00e0 del Trecento, avevano il diritto di partecipare ai pubblici uffici, cosa che fecero con diciotto priori e un gonfaloniere dal 1326 al 1515.\nBarone Cappelli(+1348), proprietario della villa a Colonnata, fu il primo dei priori ed \u00e8 sepolto nell'antica chiesa di Santa Maria Maggiore sull'angolo di via de'Cerretani.Suo figlio Filippo fu gonfaloniere e ambasciatore presso il re di Francia.\nUn'ulteriore conferma sulla posizione dell'edificio ci viene anche dalla Pianta dei Capitani di Parte, Podesteria di Sesto, Popolo di San Romolo del XVI secolo.\nLa villa rimase a lungo di propriet\u00e0 Cappelli, passando attraverso varie generazioni, fino a quando il capitano Niccol\u00f2 Cappelli, figlio di Antonio e Costanza Simi, mor\u00ec nel 1654.\nDella famiglia Cappelli \u00e8 rimasto uno stemma trecentesco oggi murato sul soffitto della grotta che unisce i due isolotti nel lago del parco, stemma recuperato durante i grandi lavori di ristrutturazione della villa ad opera di Carlo Gerini.\nGli eredi del Cappelli Leonardo Signorini e Salvatore Turrita si trovano a dover pagare molti debiti, per un totale di 2281 scudi e decidono di vendere la propriet\u00e0 di Colonnata nel 1656.\nL'acquirente \u00e8 il cavalier Ferrante Capponi per la cifra di 3000 scudi. La somma, considerevole per l'epoca, fa pensare che la villa fosse di notevoli dimensioni gi\u00e0 a quel tempo. Tale descrizione parla chiaramente di numerose opere idrauliche, interessante la citazione dell'acquedotto e dei canali, in parte ancora esistenti, ma interrotti lungo il loro percorso da interventi fatti con leggerezza sugli impianti fognari e dei servizi di altre utenze. Non a caso nelle successive descrizioni si parla sempre di \"acqua perpetua\" ad indicare diritti e servit\u00f9 sui percorsi sotterranei dell'acquedotto che arriva dalla fonte di Roffoli, fino al deposito sito in via dei Chiavacci, accanto all'antico lavatoio con la colonnina.\nEcco la descrizione dei beni di Ferrante Capponi nella denuncia fatta nel 1657, subito dopo l'acquisto:\n\u201cUna parte di podere con mezza casa da Signore nel Popolo di San Romolo a Colonnata, un pezzo di bosco a San Donato a Lanciano localit\u00e0 la Vignaccia, due pezzi di terra posti nel popolo di San Romolo a Colonnata, boscati localit\u00e0 la Valle a Roffoli e Muraccio \u2026. Una terza parte di 48 staiora di terra lavorativa nel Popolo di San Romolo a Colonnata \u2026. La met\u00e0 di una casa da oste, nel popolo di San Romolo a Colonnata\u201d.\nIl cavalier Ferrante Capponi ordin\u00f2 grandi lavori di ristrutturazione del complesso della villa, come testimonia un documento trovato nell'ACR, nel quale sono riportati i lavori eseguiti nel 1661 alla \u201cFabbrica di Colonnata\u201d e firmata dal capomastro Bartolomeo Buonamici, appartenente ad una famiglia di noti \u201ccostruttori\u201d locali. Il Buonamici si impegn\u00f2 a terminare i lavori entro il maggio 1661.\nQuesti lavori interessano la porzione esposta a nord, quella che termina con la torre sulla strada, delimitata da via delle Porcellane e dal giardino della villa nella zona ovest.\nNella cantina venne costruito un muro dello spessore di \u201cun braccio\u201d in modo da poterla dividere in due locali distinti, dove fu inoltre aperta una porta. Questo muro si doveva elevare fino al livello del tetto diminuendo di spessore proporzionalmente e viene individuato per la descrizione \u201csotto sala a tramontana\u201d.\nNella prima sala venne ricostruita una volta a padiglione del tipo a schifo con lunette, capitelli e listre, venne aperta una porta comunicante con l'ingresso, con l'inserimento nella sala contigua di un \u201cluogo comune\u201d, ovvero un servizio igienico.\nQuesti ambienti sono facilmente riconoscibili perch\u00e9 appaiono oggi separate da un solaio e la parte superiore corrisponde all'attuale mezzanino, suddiviso in piccoli ambienti.\nNella sala chiamata \u201ccamerino\u201d venne aperta una finestra su via delle Porcellane e una porta che collegava le varie sale descritte.\nVenne inoltre abbattuta una volta e ricostruita pi\u00f9 alta, mentre al primo piano venne intonacata e imbiancata la \u201ccamera grande\u201d e spostata la finestra che si affacciava nel cortile.\nAnche nel camerino di questo piano si doveva costruire un \u201cluogo comune\u201d demolendo e ricostruendo la volta in posizione pi\u00f9 alta, come al livello inferiore.\nLa costruzione dei servizi igienici venne proposta dal capomastro Buonamici, che doveva realizzarne un altro nel sottoscala.\nDa una stanza adibita a cucina e contigua al \u201ccamerino\u201d, si richiese la costruzione di una scala che dalla cucina portasse sopra la volta e quindi fino alla torre dove si realizz\u00f2 un lucernaio.\nPoich\u00e9 la scala doveva salire per un solo piano, si immagina che la torre non aveva l'altezza attuale, tanto pi\u00f9 che l'ultimo piano \u00e8 oggi occupato da un ambiente visibilmente in contrasto con la restante struttura.\nFerrante Capponi fece fare molti lavori di ampliamento e decorativi. Nel parco, che aveva un disegno a quadrati, vennero realizzate una serie di fontane che si possono ancora oggi ammirare, mentre sono di quel periodo gli affreschi della galleria realizzata dall'Alboresi con l'aiuto prima di Fulgenzio Mondini e poi del Milani\nGiovan Francesco e Orlando Del Benino, con la morte del patrigno Ferrante Capponi, nel 1688, ereditarono tutti i suoi beni, compresa naturalmente la propriet\u00e0 di Colonnata e Margherita venne nominata usufruttuaria e il conte Orlando e i suoi discendenti, eredi alla morte della madre. \u00c8 probabilmente in questo periodo che vengono fatti altri lavori di ristrutturazione aggiungendo nuove sale.\nFerrante Capponi cos\u00ec descrive nel testamento la villa:\nNel corso del XVIII secolo la villa rimase di propriet\u00e0 dei Del Benino che intanto avevano aggiunto al cognome quello dei Malavolti.\nIl parco, all'epoca della famiglia Capponi era concepito come giardino all'italiana, la zona davanti alla villa era divisa a quadrati, probabilmente con le due piccole fontane che ancora oggi si vedono vicine alla facciata della villa e la grande vasca seicentesca in fondo al prato.\nIn questo periodo la villa ebbe un sussulto di mondanit\u00e0, la stessa Corilla Olimpica (Maria Maddalene Morelli), ospite dei Del Benino descrive il giardino con piante di aloe e altre piante esotiche. Il conte Orlando, discendente dell'omonimo Orlando Del Benino, spos\u00f2 il 28 aprile 1788 Ortensia del marchese Carlo Franco Gerini, dalla quale nacque Ferdinando Malevolti Del Benino, ultimo della famiglia.\nSi tramanda che al marchese Ferdinando del Benino vennero consegnate le monete d'oro ritrovate nel parco della villa dal giardiniere Francesco Zoppi, fatto che ispir\u00f2 il Collodi, Carlo Lorenzini autore del libro Pinocchio ad ambientarvi uno degli episodi pi\u00f9 famosi, quello del Campo dei Miracoli di Pinocchio. Il di lui padre, il marchese Orlando \u00e8 ricordato per un altro episodio che si ricava dalle \"Cronache Fiorentine\" di Giuseppe Conti: \nFerdinando mor\u00ec nel 1860, dopo una vita spesa in attivit\u00e0 di filantropia artistica, fu lui ad esempio a stimolare ed aiutare il giovane scultore senese Giovanni Dupr\u00e8, il quale ricord\u00f2 nelle sue memorie di come\nFerdinando non avendo figli lasci\u00f2 erede universale il cugino marchese Carlo Gerini.\nEcco la descrizione della villa dopo la morte di Ferdinando Del Benino:\nQuesto fa supporre che molti ambienti fossero inabitabili, infatti viene anche detto che \u201c non offre sufficiente riparo alle intemperie\u201d.\nNello stesso periodo sembra che l'acqua abbia invaso le cantine e l'umidit\u00e0 del piano terreno ha addirittura impedito l'affitto di alcune stanze al M.se Ginori per ospitare alcuni suoi artisti, come ha verificato il suo segretario Sig. Lorenzini (fratello di Carlo Lorenzini detto il Collodi).\n1885 - vengono fatti alcuni lavori nel parco, mettendo a dimora numerose piante da bosco.\n1891 \u201cLa villa dall'ultimo accertamento non ha subito miglioramenti di sorta, posta in pianura e soggetta del Poggio detto del Ginori, perci\u00f2 priva del benefizio di poter godersi di uno bell'orizzonte, resta difficile all'affitto\u201d.\nSembra che esternamente ci sia la lavanderia, scuderie e stanza per la conservazione delle piante.\nCarlo Gerini ampli\u00f2 il parco e la ricostru\u00ec in parte, poich\u00e9 risulta che fosse in pessime condizioni. L'attuale aspetto si deve probabilmente a un intervento dell'architetto Giuseppe Poggi. L'edificio \u00e8 stato oggetto di continue e rielaborazioni lungo l'arco dei secoli; l'aspetto severo e le monumentali dimensioni odierne derivano in gran parte dagli interventi condotti dalla famiglia Gerini.\nLa famiglia Gerini attraversava in quel momento un periodo di grande prosperit\u00e0, grazie al matrimonio, nel 1832, di Carlo Gerini con Isabella Magnani erede di un grande patrimonio che permise il restauro e l'acquisto di molte propriet\u00e0. La famiglia Magnani si dedicava fin dal 1400 alla produzione di carte pregiate e nel 1700 iniziarono ad esportare le carte filigranate nel Sud America, vicino Oriente e in Europa, sostituendosi lentamente alla produzione spagnola e inglese. Lo stesso Napoleone si servir\u00e0 delle carte prodotte nelle famose cartiere di Pescia.\nTra il 1850 e il 1860 era stato grandiosamente ristrutturato il palazzo di famiglia in via Ricasoli, ad opera di Giuseppe Poggi e negli anni successivi venne ampliata e rimodernata anche la Villa di Colonnata, ridefinendo il parco in stile paesistico romantico per adibirla a luogo di svago e residenza estiva.\nLe uniche notizie dei lavori fatti da Carlo Gerini si rintracciano a partire dal 1877 con il restauro dell'acquedotto su via delle Porcellane e nel 1886 con il restauro e il rialzamento di \u201cquel tratto di muro al confine tra detta villa e lo stradone Ginori, dal punto dove \u00e8 lasciato uno strappo nel muro per costruire l'ingresso principale della villa, fino alla casa del colono\u201d.\nSappiamo che nel 1894, in seguito alla morte del padre Carlo Gerini, Maddalena, moglie del marchese Luigi Zappi di Imola, divenne proprietaria della \u201cVilla di Colonnata di Sesto Fiorentino con giardino e altri annessi pi\u00f9 alcuni annessi di terreno ortivo e altri appezzamenti boschivi, con casa colonica, stalla ecc.. suppellettili, quadri, oggetti d'arte, biancheria e argenteria, e quanto altro esistente nella suddetta villa \u2026\u201d\nLa villa pass\u00f2 per eredit\u00e0 a Piero Gerini che nel 1938 la lasciava a sua volta al figlio Giovanni Andrea, mentre la moglie Maria Teresa Pacelli ne rimaneva usufruttuaria.\nCarlo Gerini lasci\u00f2 la villa alla figlia Maddalena andata sposa al marchese Zappi di Imola, per poi tornare al marchese Piero Gerini, che morendo l'anno 1939 lasciava questa bella villa alla consorte marchesa Maria Teresa Pacelli.\nIl parco gi\u00e0 di gusto romantico all'inizio del XIX secolo, a seguito di una trasformazione di orti e poderi circostanti, \u00e8 composto da un boschetto di lecci tagliato da vialetti, da un parterre a prato con ornamenti e vasche in pietra e da un lago artificiale nel mezzo del quale affiorano due isolotti che ospitano un padiglione destinato a sala da t\u00e8.\nIl parco era arricchito da una serie di piante rare che il tempo ha inevitabilmente fatto sparire. Resistono in ottime condizioni un secolare Tasso, un Cedro del Nepal, e altre interessanti piante.\n\u00c8 dei primi dell'Ottocento la nascita del giardino di gusto neoclassico o romantico che accompagner\u00e0 per tutto il secolo l'architettura del paesaggio.\nL'intento era quello di conferire al giardino una struttura ordinata, con rovine, obelischi, padiglioni, tempietti e, legati alla tradizione italiana, scale, piazzali e vasche.\nL'acqua \u00e8 la vera protagonista di questi giardini, dove viene interpretata con stagni, laghetti e fontane. Intorno a questi sistemi di architettura di esterno si aprono viali e sentieri che grazie alla loro tortuosit\u00e0 fanno sembrare il giardino molto pi\u00f9 esteso, con vedute e panorami sempre diversi alla vista.\nI percorsi coperti di ghiaia sono fiancheggiati dalla parti boscose con alte siepi di alloro, bosso e viburno. Anche la scelta degli alberi non \u00e8 casuale e si usano specie sconosciute in Toscana e importati dal Nord Europa, come i platani, faggi, tigli e olmi, affiancati alle specie autoctone dei lecci, allori, ecc.\nOgni giardino all'inglese aveva il suo Taxodium disticum e la sequoia, come nel caso del parco della Villa Gerini a Colonnata. In tutti i giardini paesistici \u00e8 presente una serra dove collezionare specie esotiche e questo \u00e8 il caso della limonaia che si trova nel parco.\nAnche gli edifici che si trovano in questa tipologia di parco hanno dei chiari riferimenti ad una serie di stili ben precisi: il classico, gotico, esotico, egiziano e il riferimento a costruzioni del nord Europa. Anche queste tracce vengono ritrovate nel parco della Villa Gerini.\nNella Firenze d'inizio ottocento i progettisti di giardini sono Giuseppe Manetti (1762-1817) e Luigi de Cambray Digny (1778-1843); si tratta di architetti filosofi, con grande cultura e conoscenze storiche. Si dedicano alla ricerca e al progetto per altre trenta anni inseguendo l'architettura \u201csimbolica\u201d.\nEsiste un disegno del Manetti, per la realizzazione di un giardino romantico alla Villa del Poggio Imperiale, dove il lago ricorda moltissimo quello realizzato anni dopo alla Villa di Colonnata. Sull'isolotto si distingue chiaramente una struttura quadrata o esagonale come quella del parco di Sesto Fiorentino.\nUno dei giardini che pi\u00f9 rispecchiano il gusto e lo stile del parco di Villa Gerini di Colonnata \u00e8 quello della villa Puccini a Pistoia, dove il Cambray Digny realizz\u00f2 anche un lago insieme all'Architetto Alessandro Grerardesca, o il giardino Torrigiani, la cui pianta si articola su numerosi viali e quinte scenografiche, nella migliore tradizione del giardino romantico.\nL'isola del parco di Villa Puccini \u00e8 sormontata da un tempio, sotto al quale, come a Villa Gerini, si trova una galleria. Nel caso di Villa Gerini questo passaggio o grotta era sormontato da un piccolo padiglione in stile nordico, oggi fatiscente. Anche le scuderie sul lato del viale XX Settembre sono di gusto nord europeo.\nAnche la Villa di Sommaia o Mortera, detta Villa dell'Ebreo, oggi Martini Bernardi, ospita nel suo parco, progettato dal Cambray Digny intorno al 1820, un bosco di lecci con un laghetto artificiale di modeste dimensioni, ma al centro del quale si trova un \u201cpadiglione svizzero\u201d. Sul retro della Villa di Sommaia si trova una \u201cfontana egizia\u201d o dei \u201cleoni\u201d, il cui disegno originale \u00e8 conservato alla Biblioteca Marucelliana. Questo manufatto di gusto classicheggiante ha una notevole somiglianza con la fontana dei leoni di Villa Gerini.\nLe affinit\u00e0 tra le due fontane sono molte: l'arco, la parete rocciosa, i leoni. Un'altra fontana \u00e8 quella di gusto seicentesco, chiamata con il nome di Fontana della Conchiglia, posta in un angolo del boschetto, lato via delle Porcellane. Accanto a questa si erge una struttura forse usata come teatrino estivo, con alte colonne sormontate da busti di Giano Bifronte.\nAl Cambray Digny succeder\u00e0 il giovanissimo Gaetano Baccani (1792-1867) e oltre che finire i lavori del giardino Torrigiani, si occuper\u00e0 di numerosi progetti, ma non risulta il suo interesse per i giardini.\nComunque nonostante le affinit\u00e0 tra i progetti del Cambray Digny e il giardino di Villa Gerini, la discordanza cronologica \u00e8 invalicabile, poich\u00e9 il parco della villa a Colonnata \u00e8 stato sicuramente progettato dopo il 1860.\nL'unico riferimento all'intervento di Giuseppe Poggi alla Villa Gerini di Colonnata \u00e8 in un bozzetto conservato nel Fondo Poggi e che l'architetto Maria Chiara Pozzana, studiosa del paesaggio e autrice di saggi e libri su giardini, parchi e paesaggi della Toscana, attribuisce a questa villa di Sesto F.no. In affetti guardando il disegno si notano notevoli tratti essenziali che ricordano l'attuale disposizione del parco, un primis la posizione attuale dell'immobile, con alle spalle via delle Porcellane, dopo le varianti architettoniche subite dalla villa nella seconda met\u00e0 dell'Ottocento e il parterre che si dispone a semicerchio davanti alla villa, oggi occupato dal grande prato con le palme nane.\nL'idea poggiana era quella di realizzare una serie di gradoni a semicerchi, divisi in quattro settori che si affacciassero sui vialetti e le grandi aiuole divise tra loro da quinte di alloro e bosso. Manca completamente l'idea del lago, ma si nota il percorso che dalla villa permetteva di raggiungere le scuderie e un viale che porta verso la limonaia.\nSotto certi aspetti sembra che il Poggi cerchi, con l'introduzione dei quattro settori geometrici davanti alla villa, un qualcosa dell'impianto esterno della Villa delle Maschere, anche questa propriet\u00e0 Gerini, ma il quale giardino venne realizzato nel settecento e secondo i canoni estetici del giardino all'italiana.\nL'edificio di Sesto ha infatti altri caratteri che ricordano la grande villa del Mugello, ad esempio il frontone laterale che si affaccia sulla terrazza, nel quale si vede chiaramente l'impronta della facciata delle Maschere. C'\u00e8 da chiedersi come mai, durante la generale ristrutturazione monumentale della villa di Colonnata fatta dopo il 1860 non si sia pensato di realizzare il frontone simile a Villa Le Maschere sulla facciata principale. La risposta \u00e8 semplice: la sua stonatura con l'idea stessa di giardino romantico, mentre le semplici riquadrature della facciata principale e i grandi finestroni realizzati sulla torre e tanto simili a quelli della vicina Villa Ginori di Doccia e, in qualche modo, anche le finestre di Villa Favard, gi\u00e0 ex sede della Facolt\u00e0 di Economia e Commercio. Gli aspetti neoclassici della Villa Gerini sono da ricercare nella scalinata d'ingresso, nell'atrio, con le due colonne sormontate dell'arme Gerini e nella scala che porta al piano superiore, con la ringhiera di ghisa di Follonica.\nL'intervento del Poggi sulla villa sestese \u00e8 avvalorato dal fatto che tra il 1850 e il 1860 lavora alla complessa ristrutturazione del Palazzo Gerini di via Ricasoli, su commissione di Carlo Gerini e nonostante nella tesi fatta nel 1993 non si ravvisino evidenti somiglianze con le opere che potrebbero essere state fatte a Colonnata, sia le colonne del salone da ballo del palazzo di citt\u00e0 che quelle dell'atrio della villa a Sesto, hanno notevoli somiglianze. Anche l'atrio di Villa Gerini a Colonnata ha alcuni aspetti che ricordano l'ingresso delle carrozze del palazzo di via Ricasoli.\nCarlo Gerini eredit\u00f2 da Ferdinando Del Benino la propriet\u00e0 di Colonnata nel 1860 e subito inizi\u00f2 il radicale intervento, anche se, nelle carte dell'IGM, ancora nel 1869 e nel 1876 la pianta della villa \u00e8 ancora quella con la forma a \u201cL\u201d del periodo precedente e del parco non si ravvisa traccia, anzi nel 1896 la figura della villa appare come un quadrato con un solo cortile centrale. Solo nel 1904 le carte dell'IGM riportano la villa nella sua disposizione attuale, un lungo rettangolo davanti al quale si distingue il parco con i viali, il lago e la recente costruzione, in gusto nord europeo, delle scuderie.\nL'andamento dei vialetti del parco, permettevano di raggiungere l'ingresso monumentale della villa e proseguire verso le scuderie.\nTra le specie botaniche sopravvivono un albero di tasso (Taxus baccata), un cedro del Nepal (Cedrus deodara), un cipresso orientale (Cupressus cashmeriana) e due ciuffi di palme nane (Chamaerops humilis L.).\nIl Lago.\nLe prime carte che rappresentano chiaramente il lago sono del 1904, anche se gi\u00e0 in quella del 1896 si capisce dall'andamento del torrente Bulimacco che parte del parco \u00e8 gi\u00e0 stata trasformata e anche il lago esiste gi\u00e0. A questa conclusione si arriva leggendo il libro di Arturo Villoresi, \"Colonnata\", nel quale trascrive, nel 1943, le annotazioni di cronaca lasciate dal sestese Carlo Odoardo Tosi a partire dal 1880 e che cos\u00ec si esprimeva della Villa di Colonnata \nGli interventi sul parco devono essere stati comunque fatti solo dopo il 1885, anno in cui si trova la prima traccia di piantumazione organizzata nella propriet\u00e0.\nIl progetto dell'isola \u00e8 attribuibile all'architetto Poggi che riprese probabilmente i temi gi\u00e0 sviluppati nel parco della villa Puccini a Pistoia, dove il Cambray Digny e Alessandro Gherardesca realizzarono anche un lago, agli albori della tradizione del giardino romantico.\nA Villa Puccini l'isolotto \u00e8 sormontato da un tempio, sotto al quale, come a Villa Gerini, si trova una galleria o grotta; a Villa Gerini questo passaggio \u00e8 sormontato da un piccolo padiglione esagonale, un tempo in stile nord europeo ma oggi fatiscente. Murato sotto l'arco si trova lo stemma della famiglia Cappelli, probabilmente murato sulla facciata della Villa di Colonnata fino agli interventi di Carlo Gerini dopo il 1860.\nLa superficie totale \u00e8 di 2450 m\u00b2 ed \u00e8 comprensiva di un isolotto di 407 m\u00b2.\nGli interni.\nL'aspetto monumentale esterno si ritrova anche in diversi ambienti della villa, ad esempio la grande scalinata sull'ingresso laterale, nella quale si trovano due grandi basamenti in pietra serena con coperchio in legno e che servivano per accogliere piante e fiori, l'atrio, di circa 90 m\u00b2, con la cromia bianca e azzurra, sullo sfondo del quale campeggia l'arma Gerini sormontata dalla corona marchionale e le due figure del leone e del cervo.\nSulle pareti sei mensole in gesso ospitavano una volta busti in marmo mentre le grandi porte finestre si affacciano rispettivamente su un cortile interno e su un altro cortile dove si trova un ninfeo realizzato con rocce calcaree di travertino che coronano una parete con tracce di affresco simili a quelli della grotta all'interno alla villa e una vasca.\nSull'apice delle porte finestre, come su quella d'ingresso si vedono i vetri circolari nei quali sono incise le iniziali di Carlo Gerini e la corona marchionale. I pavimenti, come il resto della villa, sono realizzati a palladiana con corniciature in serpentino verde di prato.\nSala del Biliardo.\nIn fondo all'atrio si trova quella che era in passato chiamata la Sala del Biliardo, citata in questo uso gi\u00e0 ai tempi dei Del Benino, con una colorazione di un leggero verde limone e stucchi bianchi che fanno da cornice al soffitto a volta, mentre tutto intorno al soffitto si ripropone il motivo della vite attribuibili alla bottega Ramelli o Filippi di Firenze, anche se il tema della vite viene usato nelle realizzazioni di Giovanni Casaglia (Firenze 1819-La Spezia 1902) allievo dello scultore Costoli e frequentatore del corso di Ornato all'Accademia di Belle Arti.\nSalone da Ballo.\nSul lato sinistro dell'atrio si trova il Salone da Ballo, una volta con le pareti foderate di velluti e damaschi, come era stato fatto al Palazzo Gerini di via Ricasoli a Firenze durante la ristrutturazione della met\u00e0 ottocento.\nSul soffitto si notano tre dipinti su tela raffiguranti putti che si dedicano a varie arti, la pittura, la musica, lo studio (\u00e8 raffigurato un globo); in quest'ultima si vedono all'interno di una squadra le iniziali A.G. Le tre raffigurazioni, che in un primo momento sembrano affreschi, presentano la tela tagliata al centro del dipinto per permettere l'attacco dei lampadari.\nSu uno di essi si leggono distintamente le iniziali A.G. facilmente attribuibili ad Annibale Gatti (Forl\u00ec 1827-Firenze 1909), famoso artista allievo di Giuseppe Bezzuoli all'Accademia di Belle Arti intorno al 1847.\nIl Gatti era una figura di spicco nell'ambito delle istituzioni artistiche, come ad esempio alla Scuola d'Intaglio di Santa Croce.\nLa sua attivit\u00e0 lo port\u00f2 ad avere numerosi contatti con architetti e committenti italiani e stranieri, come Giuseppe Poggi, le famiglie Gerini, Antinori, Toscanelli, Favard, Stibbert e John Temple Leader. Era un apprezzato pittore di scene storiche, mitologiche e religiose.\nPer attribuire in modo ancora pi\u00f9 chiaro questi tre quadri e necessario poter osservare la sua opera l'Allegoria dei quattro elementi, realizzata tra il 1882 e 1883 per la sala da ballo di Villa Stibbert. Altra traccia \u00e8 il \"Ritratto di Federico Stibbert\", un bozzetto del 1882 dove il famoso personaggio inglese \u00e8 circondato da putti che sorreggono il suo ritratto e lo stemma di famiglia. (Collezione Celli Buttafuoco).\nFacilmente si attribuiscono invece gli affreschi monocromi a finto bassorilievo, realizzati dall'allievo di Vincenzo Meucci, Tommaso Gherardini, che ha affrescato anche il soffitto del salotto della torre. Questi affreschi completano il soffitto, con temi allegorici nella parte centrale e fregi di stile nelle altre due parti. Nelle quattro finte colonne si ripropone il tema del leone, gi\u00e0 raffigurato accostato all'arma Gerini nell'atrio, tema che ritroveremo negli stucchi di un salottino in un'altra parte della villa. In questo caso regge un pendente di frutti a significare l'abbondanza.\nLa Grotta.\nL'ambiente pi\u00f9 interessante del salone \u00e8 per\u00f2 sicuramente la grotta artificiale realizzata probabilmente dopo il 1688, anno in cui la villa viene ereditata dai Del Benino e che si trova sullo sfondo orientale del grande salone. La posizione conferisce a questo luogo un aspetto raccolto e mostra la profonda diversit\u00e0 rispetto alle altre grotte simili presenti in altri palazzi o giardini fiorentini. Un caso \u00e8 quella di Palazzo Giugni dove il ninfeo si trova ad un crocevia di percorsi, mentre altre similari strutture architettoniche risaltano per la loro posizione predominante.\nLo studio degli aspetti stilistici fa pensare che l'autore sia lo stuccatore e scultore Carlo Marcellini, lo stesso che tra il 1696 e 1698 realizza per l'architetto Antonio Ferri la grotta all'interno del Palazzo Corsini sull'omonimo lungarno. L'uso delle rocce, delle conchiglie, soprattutto la disposizione delle ostriche perlifere e la presenza della statua di Galatea nel ninfeo del palazzo Corsini, figura che ricorda l'affresco sul soffitto della Galleria Capponi della Villa Gerini, mentre le figure dei putti che escono dalle rocce calcaree sono stilisticamente uguali. Tutto l'insieme delle due grotte, pur essendo quella Corsini pi\u00f9 ricca e maestosa, si confrontano sullo stesso piano, l'autore \u00e8 chiaramente il Marcellini. Gli stessi affreschi, non le aggiunte tardo ottocentesche a finto berceau, ma le tracce pi\u00f9 antiche che si notano sulla parete di destra, nella parte centrale, ricordano i semplici tralci di foglie presenti alla grotta Corsini, opera di Alessandro Gherardini, anche se si esclude un suo intervento nella villa a Sesto Fiorentino. Da non confondere tale Alessandro Gherardini con Tommaso, che oper\u00f2 nella villa nella seconda met\u00e0 del Settecento.\nGrave errore viene fatto nel testo Le Grotte - Luoghi di delizie tra natura e artificio a Firenze, edito da Alinea nel 2002, nel quale la grotta di Villa Gerini viene semplicisticamente \"grotta domestica\" di gusto \"neomanierista\" realizzata nell'Ottocento, quando ne esisteva gi\u00e0 una descrizione fatta al momento del passaggio di propriet\u00e0 tra i Del Benino e i Gerini nel 1860. La stessa Cristina Acidini, nel suo testo \"La fonte delle fonti, iconologia degli artifizi d'acqua\", ne parla come \"esempio inedito e discretamente conservato, la straordinaria grotta interna alla villa Gerini a Sesto Fiorentino (gi\u00e0 Malavolti Del Benino).\"\nMolte grotte artificiali di Firenze sono state costruite secondo le indicazioni lasciate dal Vasari nel capitolo dedicato alle architetture ed arredi rustici. L'idea principe era quella di riuscire a ricostruire la natura o quanto meno imitarla artificialmente mescolando elementi architettonici a rocce naturali. Le concrezioni utilizzate o spugne calcaree erano tratta dalle cave situate nella Val di Marina a Calenzano e sono della stessa tipologia di quelle usate per la grotta del Buontalenti nel giardino di Boboli. (ved. Relazioni d'alcuni viaggi fatti in diverse parti della Toscana per .., Volume 4 - Di Giovanni Targioni-Tozzetti)\nQuesto tipo di ambiente \u00e8 molto importante presso una famiglia illustre, poich\u00e9 rappresenta il culto della dinastia, la sua fortuna nella memoria degli avi. La sua realizzazione \u00e8 da centrare nel periodo di Ferrante Capponi, con numerosi interventi ottocenteschi, come l'aggiunta dello stemma dei Gerini, delle due figure che lo sorreggono e sicuramente delle figure antropomorfe, tritoni, posti all'ingresso della grotta.\nQuesta grotta o \"artifizio d'acqua\" \u00e8 a pianta rettangolare, sormontata da una volta a botte con lunette, la cui parte centrale \u00e8 occupata da un affresco ovale incorniciato da stalattiti di travertino aggrappate alla struttura di sostengo con perni metallici e fili di rame o altro metallo.\nLa restante parte della grotta \u00e8 incrostata a mosaico rustico formato da tessere di marmo bianco, scorie di fusione nere e crostoni di travertino, decorata con corone di valve rilucenti di Melegrina margaritifera (ostrica perlifera) e dei piatti in porcellana posti al centro di ogni pennacchio e agganciati con staffe di metallo alla muratura. Questi piatti sono decorati con motivi floreali di tipo cinese, nei quali si riconosce la peonia.\nLa vicinanza della Manifattura Ginori farebbe pensare ad una provenienza locale di tali piatti in porcellana, ma da una ricerca nell'archivio del museo Richard \u2013Ginori di Doccia, questi piatti non rientrano nella produzione di quelli conservati e catalogati dal 1737 al 1942. Si deve per\u00f2 osservare che la Manifattura ha prodotto modelli ispirati all'estremo oriente negli anni del cosiddetto \u201cprimo periodo\u201d, compresi tra il 1737 e il 1757, ma nulla toglie che possano essere stati fatti su ordinazione e con disegni diversi da quelli realizzati nella produzione commerciale.\nL'uso della melegrina margaritifera \u00e8 comune ad altre grotte, come quella a Palazzo Pitti del Buontalenti, Palazzo Corsini e Giugni. Tra l'altro l'affinit\u00e0 stilistica e cromatica con quella di Palazzo Corsini \u00e8 praticamente identica.\nL'esaltazione della famiglia Gerini \u00e8 rappresentata dallo stemma sorretto da due putti, collocato sul timpano convesso che si trova sopra la finestra ad arco, il tutto sormontato dal cimiero, raffigurato dalla faccia di un leone, come per lo stemma dell'atrio. La realizzazione dello stemma \u00e8 di fine ottocento, come per i due putti che lo sorreggono. Sui lati del timpano si vedono due urne incrostate da conchiglie che simbolicamente raffigurano la dimora degli antenati.\nSotto la finestra si trova una vasca rivestita da travertino, un tempo con un impianto idrico che permetteva all'acqua di scendere attraverso alcune cascatelle al suo interno. Alcune caratteristiche architettoniche richiamano al tema della falsa rovina, con i quei simbolismi che esordirono a partire dal cinquecento. Tutte le pareti sono ricoperte da pezzi di roccia in travertino e scorie di fusione, calcari e minerali cristallizzati con abbinamenti cromatici che richiamano moltissimo alla grotta di Palazzo Corsini di Firenze, quello sull'omonimo lungarno.\nL'ingresso della grotta \u00e8 caratterizzato da due tritoni in stucco che sorreggono un vaso, il quale ha il valore simbolico dell'abbondanza dei beni materiali elargiti dalla natura e offre un punto di contatto tra il giardino esterno e gli ambienti interni alla villa.\nUna simile impostazione si vede nel ninfeo Adamo ed Eva all'ingresso di Boboli detto di Annalena, su via Romana. Nel ninfeo realizzato da Michelangelo Naccherini si vedono dei mascheroni del tutto simili a quelli poi realizzati nella Villa Gerini.\nUn putto si trova nel pannello centrale del lato destro, il quale invece di essere dipinto \u00e8 decorato con un mosaico rustico geometrico. Sotto questo putto si trovava un bassorilievo in marmo di 52\u00a0cm x 56\u00a0cm, raffigurante \"Sileno, Bacco e satiri\", disperso nel periodo che la villa ha ospitato la scuola pubblica. Oggi una copia in gesso ricavata da una fotografia \u00e8 stata ricollocata a coprire la mancanza.\nNon si pu\u00f2 escludere un intervento di Giuseppe Poggi anche su questo elemento decorativo; l'architetto fiorentino realizz\u00f2 al Piazzale Michelangelo le cosiddette Rampe, con le grotte piene di rocce e concrezioni, nelle quali le paraste sono simili a quelle nella Villa di Colonnata. La sensibilit\u00e0 paesaggistica del Poggi si form\u00f2 ben prima dei lavori per Firenze capitale, con gli interventi nei giardini delle grandi famiglie fiorentine, come al Ventaglio, Stibbert, Strozzi e Favard e probabilmente anche a Villa di Colonnata sotto la committenza della famiglia Gerini.\nSicuramente ottocenteschi sono affreschi a finto berceau che ricordano altri, come quello del Palazzo Larderel di Livorno, ma attribuibili a Guido Dolci di Prato (+1969) un noto decoratore attivo a Prato nella prima met\u00e0 del 900, ma originario di Borgo San Lorenzo, dove giunse nel 1895, appena quindicenne, e sin dai primissimi anni del Novecento si guadagn\u00f2 una certa fama come decoratore d'interni, lavorando in numerose ville e palazzi cittadini. Autodidatta della pittura, muove i primi passi sulla scena artistica nei primi anni Venti, ispirandosi alla lezione dei Post-impressionisti e dei Macchiaioli, che sempre rimarranno i suoi riferimenti. Questi sono stati probabilmente applicati su quelli detti illusionistici che si vedono in tutte le aperture realizzate tra le rocce applicate alle pareti. In un angolo della grotta si nota una base di colore rossastro, da interpretare come la preparazione usata prima di stendere un affresco o la traccia di precedenti dipinti. Forse l'unico affresco originale della grotta \u00e8 quello posto sopra il putto centrale di destra.\nLa Galleria e i salotti.\nAll'interno della villa si trovano affreschi del XVII e XVIII secolo, tra i quali il soffitto del salottino affrescato nel settecento da Giovan Francesco Bazzuoli, simile a quello che si trova nel \"salone delle ville\" a Castelpulci e la \"galleria\" dove inizi\u00f2 a lavorare il bolognese Fulgenzio Mondini, ammalatosi improvvisamente di febbre mentre era alla villa nel 1664, e morto nel palazzo di citt\u00e0 dei Capponi tre giorni dopo l'inizio della malattia. Tra le figure si nota un \"Trionfo di Galatea\", molto simile a quello di Raffaello Sanzio realizzato nel 1512 per la Villa Farnesina in Roma.\nL'altro affresco del soffitto rappresenta uno dei temi classici: \"Marte, Venere e le Tre Grazie\".\nIn questa galleria erano conservati fino ai primi dell'Ottocento dei cartoni di Francesco Salviati. Le parti architettoniche sono di Giacomo Alboresi che lavorava in coppia con il Mondini. Con la morte di quest'ultimo si dovette rivolgere a Giulio Cesare Milani, allievo di Flaminio Torri. Fu dopo questo lavoro che l'Albaresi inizi\u00f2 la collaborazione con Angelo Colonna, che per\u00f2 non lavor\u00f2 mai a Colonnata. Quello che viene definito il salotto della torre \u00e8 dipinto con affreschi monocromi a finto bassorilievo con cammei, realizzati da Tommaso Gherardini, allievo di Vincenzo Meucci. Il Gherardini diventer\u00e0 famoso per questo tipo di pittura e lavor\u00f2 per molte importanti famiglie fiorentine, principalmente per i Martelli, e nei palazzi fiorentini dei Del Nero, dei Gerini, degli Aldobrandini e degli Alessandri.\nLa villa \u00e8 ricordata per aver ospitato il cardinale Eugenio Maria Pacelli, cugino di Maria Teresa Pacelli Gerini, prima della sua elezione al pontificato con il nome di Pio XII. In occasione del matrimonio Gerini-Dufour Bert\u00e8, che avvenne nella primavera dell'anno 1938, fu infatti ospite di questa villa e benedisse quelle nozze.\nDurante la guerra, nel 1943, nell'edificio di servizio dove si trovavano le ex scuderie vennero ospitati, grazie alla nobildonna marchesa Maria Teresa Pacelli Gerini (cugina di papa Pio XII) alcuni piccoli di famiglie indigenti in quei tempi calamitosi. La cura del Collegino di San Pietro di Sesto Fiorentino era stata affidata alla Congregazione di Don Orione ed il sostentamento dei giovani ospiti era assicurato, oltre che dalla marchesa Pacelli Gerini, da altri benefattori locali. La mattina dell'8 febbraio 1944, poco prima delle undici, suon\u00f2 l'allarme aereo e mentre il gruppetto di bambini si trovava lungo il muro di cinta della vecchia sede della Richard-Ginori, in quella che oggi \u00e8 via delle Porcellane, una squadriglia di aerei alleati sganci\u00f2 alcune bombe, le cui esplosioni centrarono in pieno i bambini ed il chierico in fuga. La deflagrazione fu talmente violenta da essere vista ed udita persino da Campi Bisenzio. Le vittime furono 24.\nNegli anni sessanta nel parco sono state organizzate mostre di ceramica.\nNel 1951 ha brevemente ospitato la Congregazione Sorelle Apostole Della Consolata.\nPurtroppo nel 1973 la villa \u00e8 stata requisita per pubblico utilizzo dalla Regione Toscana, che ne ha dato la disponibilit\u00e0 al Comune di Sesto Fiorentino che l'ha utilizzata come scuola pubblica, portandola inevitabilmente al degrado alla perdita di identit\u00e0. Cessato l'uso scolastico, oggi la villa ospita un rinomato ristorante.\nEsiste un'altra \"Villa Gerini\" presso Barberino di Mugello, chiamata anche Villa Le Maschere."}
{"id": "529483", "revid": "15431", "url": "https://it.wikipedia.org/wiki?curid=529483", "title": "Swiss International Airlines", "text": ""}
{"id": "529484", "revid": "1318658", "url": "https://it.wikipedia.org/wiki?curid=529484", "title": "Associazione Sportiva Roma 1981-1982", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1981-1982.\nStagione.\nLa stagione precedente al Mondiale spagnolo, conquistato dall'Italia, e al secondo scudetto giallorosso si rivela fortemente tribolata: la squadra capitolina che l'anno prima era arrivata seconda in classifica, non riesce ad andare oltre il terzo posto, a causa dei numerosi infortuni che i giocatori pi\u00f9 importanti della squadra subiscono nel corso dell'annata, su tutti quelli di Ancelotti, assente per quasi tutto il campionato, e della stella brasiliana Falc\u00e3o.\nUn iniziale avvicendamento in vetta alla classifica nel novembre 1981, dopo il memorabile successo sulla Juventus al Comunale, fu vanificato da un pessimo girone di ritorno (clamoroso il rovescio interno per 3-0 nella gara di ritorno proprio contro i bianconeri). A fermare i giallorossi in Coppa delle Coppe fu il Porto al secondo turno. La compagine allenata da \"Liddas\", artefice di un efficace gioco a zona, stava tuttavia gettando le basi per quello che sarebbe stato il trionfo in campionato l'anno dopo. A fine stagione lasciano la squadra i difensori Spinosi e Marangon, quest'ultimo dopo una sola annata al di sotto delle attese.\nMaglie e sponsor.\nLo sponsor tecnico \u00e8 Playground, mentre lo sponsor ufficiale \u00e8 Barilla.\nLa divisa primaria della Roma \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta la Lupa usa una maglia bianca con colletto a polo giallorosso, pantaloncini bianchi e calzettoni bianchi bordati di giallorosso. In Coppa delle Coppe i capitolini usano un kit formato da maglia rossa con decorazioni gialle, pantaloncini bianchi e calzettoni rossi bordati di giallo.\nI portieri hanno tre divise: la prima \u00e8 formata da maglia gialla con colletto a polo, pantaloncini e calzettoni neri, la seconda \u00e8 costituita da maglia azzurra con colletto a polo abbinata agli stessi calzettoni e calzoncini, stesso discorso per la terza, la cui maglia \u00e8 grigia. Tutte le divise presentano cucite sul petto la coccarda della Coppa Italia.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 81/82\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "529485", "revid": "6923", "url": "https://it.wikipedia.org/wiki?curid=529485", "title": "Franco-British Aviation Company", "text": "La Franco-British Aviation Company, o, pi\u00f9 semplicemente, FBA, era una azienda aeronautica a capitale misto franco-britannico specializzata nella costruzione di idrovolanti. Attiva tra il primo decennio ed i primi anni trenta del ventesimo secolo, le sue attivit\u00e0 furono concentrate soprattutto in Francia. Durante la prima guerra mondiale i suoi idrovolanti a scafo centrale trovarono largo impiego nella francese Aviation militaire, nella britannica Royal Flying Corps e nel Regno d'Italia, nel Servizio Aeronautico del Regio Esercito.\nStoria.\nLa ditta FBA venne fondata a Londra nel 1913, ma le sue attivit\u00e0 si concentrarono subito in Francia, in quanto il principale progettista della ditta, Louis Schreck era francese. Questi era direttore tecnico delle officine situate ad Argenteuil. L'attivit\u00e0 iniziale della ditta fu lo sviluppo di un idrovolante a scafo derivato dal Donnet-L\u00e9v\u00eaque Type A. L'aereo, un idrovolante a scafo biplano con motore installato tra le due ali ed azionante un'elica spingente, era noto inizialmente come \"FBA-L\u00e9v\u00eaque\", poi assunse la designazione \"FBA Type A\".\nDa questo aereo vennero derivati i primi modelli della ditta che vennero impiegati dalle diverse aeronautiche dell'Intesa: Francia, Regno Unito, Impero russo ed Italia.\nNel 1922 divenne direttore tecnico Emile Paumier, che svilupp\u00f2 i modelli a partire dal FBA Type 10. A partire dal Type 19 la ditta abbandon\u00f2 la classica configurazione ad elica spingente, per adottare motori ad elica traente.\nLa mancanza di ordini, in particolare per il mercato civile, fece s\u00ec che nel 1931 venne chiuso l'ufficio progetti della ditta, e nel 1934 gli stabilimenti della ditta FBA vennero ceduti alla Bernard SIMB.\nVelivoli.\nI velivoli della FBA sono elencati in base alla designazione."}
{"id": "529486", "revid": "1305772", "url": "https://it.wikipedia.org/wiki?curid=529486", "title": "Parco del Neto", "text": " \nIl parco del Neto si trova in via Vittorio Emanuele nella localit\u00e0 di Settimello a Calenzano (FI).\nCon una estensione di circa 8 ettari, nonostante sia inserito in un'area fortemente urbanizzata, il parco ha mantenuto intatte quelle caratteristiche, una volta generali per tutta la piana, di area umida relitto di un pi\u00f9 grande sistema lacustre che rappresentava la naturale valvola di sfogo delle piene dell'Arno.\nLa zona del Neto \u00e8 sopravvissuta grazie alla singolare posizione, a ridosso dei primi contrafforti di Monte Morello, fatto che ha favorito la sua trasformazione da area paludosa a giardino romantico di una villa patrizia.\nNella propriet\u00e0 del Neto si sono succeduti personaggi illustri prima che le amministrazioni di Calenzano e Sesto Fiorentino lo acquistassero. Tra i vari proprietari possiamo ricordare Ilario Ronill\u00e8 Marchese di Boissy, pari di Francia e senatore dell'impero Napoleonico, il conte Alessandro Guiccioli, marito della contessa Teresa Gamba e il poeta Lord Byron.\nIl parco del Neto \u00e8 caratterizzato da una grande variet\u00e0 di specie arboree. I grandi taxodium, che costituiscono la presenza vegetale pi\u00f9 spettacolare, vennero impiantati probabilmente all'inizio del secolo, mentre i tigli, i platani e gli ippocastani, che delimitando i principali vialetti, sono di pi\u00f9 antica collocazione, certamente ottocentesca.\nIl taxodium distichum \u00e8 l'ornamento pi\u00f9 spettacolare e prezioso del parco del Neto. Questo albero \u00e8 indicato con nomi diversi: chi lo chiama \"cipresso di palude\" per la sua predilezione a vegetare in ambienti umidi, chi \"cipresso calvo\" perch\u00e9 d'inverno non solo perde le foglie ma anche i rametti rimanendo completamente spoglio, o \"albero della Virginia\" perch\u00e9 in quella penisola nord-americana \u00e8 associato in vaste foreste, ma forse l'appellativo che pi\u00f9 meriterebbe \u00e8 quello di \"albero delle meraviglie\". Basta pensare ai suoi 50 metri e passa di altezza, alla sua longevit\u00e0 che supera i 1000 anni e alla sua adattabilit\u00e0 ai climi pi\u00f9 diversi, dal caldo umido del Golfo del Messico ai rigidi climi continentali."}
{"id": "529492", "revid": "36426", "url": "https://it.wikipedia.org/wiki?curid=529492", "title": "Villa Baldini Doufour", "text": ""}
{"id": "529495", "revid": "599013", "url": "https://it.wikipedia.org/wiki?curid=529495", "title": "Fba", "text": ""}
{"id": "529496", "revid": "61798", "url": "https://it.wikipedia.org/wiki?curid=529496", "title": "L'oreal", "text": ""}
{"id": "529498", "revid": "110157", "url": "https://it.wikipedia.org/wiki?curid=529498", "title": "Villa-convento di Carmignanello", "text": "La villa-convento di Carmignanello si trova in via Carmignanello a Sesto Fiorentino (FI).\nStoria e descrizione.\nLa villa \u00e8 posta in prossimit\u00e0 dell'inizio della valletta del torrente Zambra che scaturisce poco al di sopra dell'impianto dell'edificio.\nInserita nel paesaggio collinare ed in posizione dominante, essa costituisce parte del piccolo insediamento territoriale di Carmignanello, insieme all'antica chiesa di San Bartolomeo e alla casa colonica che conserva resti d'una struttura a torre di et\u00e0 medievale.\nEdificio signorile di campagna appartenuta alla famiglia Buoninsegni, nel 1609 pass\u00f2 in propriet\u00e0 alla comunit\u00e0 ecclesiastica di Santa Maria Novella. Fra il 1610 ed il 1620 i frati Domenicani trasformarono la residenza in monastero.\nLa ristrutturazione venne commissionata all'architetto fiorentino Matteo Nigetti, fu eseguita in gran parte ma non completata. Costruita creando piani artificiali che regolarizzano i terreni della costa collinare, la villa si appoggia su un terrazzamento, vasto e tenuto a prato, su cui si aprono gli accessi ai locali seminterrati, alle cucine ed alle cantine; al piano superiore si estende la parte residenziale, intorno al cortile circondato su tre lati da un doppio ordine di logge."}
{"id": "529500", "revid": "61798", "url": "https://it.wikipedia.org/wiki?curid=529500", "title": "L'or\u00e8al", "text": ""}
{"id": "529502", "revid": "307923", "url": "https://it.wikipedia.org/wiki?curid=529502", "title": "Dal vivo volume 3 - Tour acustico", "text": "Dal vivo volume 3 - Tour acustico \u00e8 un album musicale di Ivano Fossati uscito nel 2004.\nIl disco.\nQuesto album costituisce, come suggerisce del resto il titolo, la prosecuzione ideale dei due dischi dal vivo precedenti, Dal vivo volume I - Buontempo e Dal vivo volume 2 - Carte da decifrare registrati per\u00f2 pi\u00f9 di dieci anni prima. L'occasione \u00e8 stata il tour acustico che Fossati ha tenuto a partire dal novembre del 2003 nei teatri italiani. La serie di concerti non prevedeva inizialmente la pubblicazione di un album, ma una volta risentite alcune registrazioni, Fossati decise di pubblicarle.\nSeppur nato con la definizione di \"Tour acustico\", in realt\u00e0 nel concerto non manca strumentazione \"elettrica\". Acustica \u00e8 per\u00f2 l'atmosfera che si respira in quanto, a fianco degli strumenti convenzionali, ne vengono spesso usati altri inusuali come i bicchieri suonati da Claudio Fossati a mo' di vibrafono o una ruota di bicicletta con tanto di cartoncino inserito tra i raggi."}
{"id": "529504", "revid": "119075371", "url": "https://it.wikipedia.org/wiki?curid=529504", "title": "Villa di Bivigliano", "text": " \nLa Villa di Bivigliano si trova in via Viliani, 84 nella localit\u00e0 di Bivigliano a Vaglia (FI).\nStoria e descrizione.\nLa villa, tipico esempio di architettura cinquecentesca, fu costruita, probabilmente su progetto di Bernardo Buontalenti, sulle antiche rovine di un castello dalla famiglia dei Ginori.\nUtilizzata dai Ginori come residenza estiva, la villa \u00e8 immersa in un meraviglioso bosco di 12 ettari, voluto da Filippo Ginori che lo utilizzava come riserva di caccia.\nNel 1690, contemporaneamente alla sistemazione del bosco venne costruita la famosa grotta artificiale a cui si accede tramite una scala a chiocciola. L'edificio venne dotato, di un bel giardino formale costituito da aiuole di bosso con al centro una fontana, e ad un livello sottostante di un frutteto.\nLuigi Pozzolini nel 1859, ad un'asta di beni dei Ginori, acquist\u00f2 la propriet\u00e0 e attu\u00f2 un imponente rimboschimento secondo un ben preciso progetto naturalistico, aggiungendo alla vegetazione locale fatta di lecci, roverelle, cerri, cipressi, carpini e castagni, una vegetazione esotica dominata da conifere quali sequoie e tuje."}
{"id": "529505", "revid": "69377", "url": "https://it.wikipedia.org/wiki?curid=529505", "title": "Monti Nebrodi", "text": ""}
{"id": "529508", "revid": "119125438", "url": "https://it.wikipedia.org/wiki?curid=529508", "title": "Villa di Cambiano", "text": "La Villa di Cambiano si trova nell'omonima localit\u00e0 del comune di Castelfiorentino, in provincia di Firenze.\nStoria.\nLa villa, sorta sul preesistente impianto medievale del castello di Cambiano, utilizzata come stazione postale da Cosimo I de' Medici, fu occupata fin dagli inizi del XVI secolo dalla nobile famiglia fiorentina dei Cambi. Essi avevano numerosi possedimenti nella zona, che prese da essi il nome.\nRimase della famiglia fino al 1816 e fu rinnovata nel XVIII secolo con il rifacimento della facciata e l'arricchimento degli spazi interni con decorazioni. Pass\u00f2 ai Pucci e poi ai Martelli, mentre oggi \u00e8 frazionata in pi\u00f9 unit\u00e0 familiari.\nDescrizione.\nLa villa si trova sulla sommit\u00e0 di un colle, introdotta da un accesso monumentale con un viale alberato e da uno spiazzo in salita dove si trovava il giardino all'italiana. \nL'esterno \u00e8 decorato da decorazioni in pietra in corrispondenza delle aperture, con un portale d'accesso, rialzato di alcuni gradini, che \u00e8 contornato da bosse a bugnato. L'interno presenta camini e stipiti in pietra, nonch\u00e9 affreschi in \"trompe l'oeil\" sulle pareti e sui soffitti, di gusto settecentesco, rappresentanti scene agresti. Al centro si trova un cortile porticato, oggi tamponato, con aggiunte risalenti probabilmente all'epoca dei Pucci. I corpi di fabbrica ai lati della villa erano usati come residenza \"da lavoratore\" e servizi per la fattoria, oltre alla cappella, in cui si trova un ciborio con lo stemma Cambi.\nSul retro si sviluppa un parco all'inglese, creato nell'Ottocento. \nAdiacente alla villa si trova la chiesa di San Prospero."}
{"id": "529514", "revid": "1632387", "url": "https://it.wikipedia.org/wiki?curid=529514", "title": "Novembrine Waltz", "text": "Novembrine Waltz \u00e8 il quarto album della progressive death metal/gothic metal band italiana Novembre."}
{"id": "529515", "revid": "121281500", "url": "https://it.wikipedia.org/wiki?curid=529515", "title": "Villa di Mercatale", "text": " \nLa Villa di Mercatale si trova in via Provinciale di Mercatale a Vinci (FI).\nIn luogo detto Mercatale, a pochi chilometri da Vinci, \u00e8 documentata fin dal XVII secolo una residenza signorile con annesso oratorio.\nCome il complesso di Dianella, al quale era collegata tramite il \"viottolo del poggione\", la villa fu propriet\u00e0 della famiglia Fucini.\nCircondato da un ampio giardino, attualmente il complesso \u00e8 di propriet\u00e0 della famiglia Ghezzi."}
{"id": "529519", "revid": "61798", "url": "https://it.wikipedia.org/wiki?curid=529519", "title": "Clermont sull'Oise", "text": ""}
{"id": "529523", "revid": "36426", "url": "https://it.wikipedia.org/wiki?curid=529523", "title": "Villa di Poggio Reale", "text": "La Villa di Poggio Reale si trova alla Rufina (FI).\nStoria e descrizione.\nUn viale di cipressi affiancato da vigneti conduce proprio davanti alla facciata della villa di Poggio Reale.\nCos\u00ec chiamata perch\u00e9 nel 1829 vi soggiorn\u00f2 Leopoldo II, ricorda nella struttura la grande tradizione cinquecentesca fiorentina delle ville suburbane.\nI primi proprietari furono i Mormorai di Maiano come \u00e8 attestato da uno stemma scolpito in un portale del salone principale posto al piano terreno.\nRistrutturata ampiamente nel corso del XVII secolo pass\u00f2 da residenza signorile di campagna a luogo di feste e ricevimenti.\nVerso la prima met\u00e0 del XIX secolo vennero costruite: le grandiose cantine sotterranee della villa nelle quali attualmente sono presenti colossali tini e botti centenarie, una cappella a destra dell'edificio e contemporaneamente fu arricchito il parco circostante.\nDivenuta patrimonio immobiliare della famosa azienda vinicola Chianti Spalletti fu ceduta nel 1988 al Comune di Rufina.\nLa villa attualmente ospita il \"Museo della vite e del vino\", che espone oggetti di fabbricazione artigianale che illustrano le varie fasi della produzione vitivinicola e vanta una raccolta di oltre 1500 tra volumi e documenti inerenti agli aspetti storici della vitivinicoltura, e il Museo Mario Romoli."}
{"id": "529529", "revid": "1652635", "url": "https://it.wikipedia.org/wiki?curid=529529", "title": "Russi", "text": "I russi () sono il gruppo etnico di maggioranza della Russia, dove rappresentano l'80% della popolazione totale con quasi 116 milioni di individui.\nCon il termine \"russi\" ci si riferisce di solito al popolo della Russia nella sua globalit\u00e0, a discapito, molto spesso, delle numerose minoranze etniche presenti nel paese. \"Russo\" nel senso di \"abitante della Russia\" si dice in lingua russa \"rossijanin\" (\u0440\u043e\u0441\u0441\u0438\u044f\u043d\u0438\u043d, plurale: \u0440\u043e\u0441\u0441\u0438\u044f\u043d\u0435, \"rossijane\"), mentre a un russo etnico ci si riferisce con il termine \"russkij\" (\u0440\u0443\u0441\u0441\u043a\u0438\u0439, plurale: \u0440\u0443\u0441\u0441\u043a\u0438\u0435; \"russkie\"). Secondo Henri Pirenne, \"russi\" deriva da \"rus\", nome con cui erano chiamati gli invasori vichinghi che stabilirono la capitale a Kiev nel IX secolo. Il termine \u00e8 imparentato con l'indo-ariano \"ruxs\"/\"roxs\", \"chiaro\".\nPopolazione.\nI russi sono il pi\u00f9 grande gruppo etnico europeo ed uno dei pi\u00f9 grandi del mondo, con una popolazione totale di circa 137 milioni di persone sparse per il globo. Di queste, circa 116 milioni vivono in Russia, mentre altri 18 milioni vivono nelle regioni adiacenti. Una significativa porzione di russi (circa 3 milioni) si \u00e8 stabilita in Nord America e in Europa Occidentale ma la maggioranza vive in Europa dell'Est e in Asia (anche in Cina, dove fanno parte dei 56 gruppi etnici riconosciuti ufficialmente dalla Repubblica Popolare Cinese).\nReligione.\nIn Russia una percentuale stimata del 43,5% della popolazione si dichiara non religioso secondo il censimento del 2010. Il cristianesimo ortodosso della Chiesa ortodossa russa \u00e8 la fede predominante tra coloro che professano una religione con il 41% (c. 58 milioni) di aderenti sul totale della popolazione. Esso ha giocato un ruolo importante nello sviluppo della identit\u00e0 nazionale russa. Il 6,5% della popolazione russa (c. 9 milioni) \u00e8 di fede islamica; si tratta soprattutto di popoli \"rossijane\" (cittadini russi) turco-mongolici, e non di \"russkie\" (russi etnici slavi). A partire dagli ultimi anni dell'Unione Sovietica e specialmente dopo il suo crollo, dagli anni 1990, si \u00e8 diffuso rapidamente tra i russi un movimento di ritorno alla religione pre-cristiana, la rodnoveria, cui aderisce circa l'1,2% (c. 2 milioni) della popolazione.\nI russi al di fuori della Russia.\nI russi etnici migrarono attraverso l'area dell'Impero russo prima e dell'Unione Sovietica poi, a volte incoraggiati a stanziarsi nelle terre di frontiera. Alcune comunit\u00e0 di russi etnici, come i Lipovani stanziati presso il delta del Danubio o i Doukhobor in Canada, sono il risultato delle ondate migratorie di gruppi di dissidenti religiosi che si opposero al governo centrale. Oggi le pi\u00f9 grandi comunit\u00e0 di russi etnici del mondo si trovano in Ucraina (circa 8 milioni), Kazakistan (4 milioni), Bielorussia (1,2 milioni), Israele (1,1 milioni), Lettonia (700.000), Uzbekistan (650.000), e Kirghizistan (500.000). Nelle isole Svalbard, appartenenti alla Norvegia, sebbene siano in poche centinaia, rappresentano la principale minoranza insieme agli ucraini. Vi sono anche piccole comunit\u00e0 di russi nei Balcani, o in nazioni dell'Europa Centrale come la Repubblica Ceca; o anche in Cina e nell'America Latina. I componenti di queste comunit\u00e0 possono identificare loro stessi come membri dell'etnia russa o di etnie di altri paesi, oppure di entrambe, a seconda dell'influenza culturale delle proprie origini.\nI governi e la maggioranza della pubblica opinione in Estonia e Lettonia, dove \u00e8 raccolta la pi\u00f9 grande fetta di russi tra i paesi baltici, sono del parere che i russi etnici siano arrivati in questi paesi come parte delle ondate migratorie dell'era sovietica e che abbiano imposto una sorta di \"russificazione\" ai residenti storici come conseguenza della \"colonizzazione\" imposta da Mosca, cambiando gli equilibri etnici della regione. Tra i russi che migrarono nei paesi baltici, molti scelsero queste regioni per meri motivi economici, mentre a molti altri questo spostamento fu imposto.\nLe persone che arrivarono in Lettonia e in Estonia durante l'era sovietica, in larga parte russi, avevano spesso un'unica scelta: quella di acquisire la cittadinanza dopo aver superato un test per dimostrare la conoscenza della lingua nazionale e degli usi e costumi del paese ospitante. La questione della lingua \u00e8 una questione dibattuta ancora oggi, particolarmente in Lettonia, dove i russi hanno spesso protestato contro i piani governativi che avallano l'uso della lingua nazionale al posto del russo. Sin dal 1992, l'Estonia ha naturalizzato circa 137.000 residenti di cittadinanza non definita, in larga parte russi. 84.000, o il 7% della popolazione totale, resta senza cittadinanza.\nAnche se non in modo massiccio come altri gruppi etnici, molti russi sono emigrati in passato in varie parti del mondo, in particolare in Canada, Stati Uniti d'America e Australia. Brighton Beach, nella zona di Brooklyn, New York, \u00e8 un esempio di comunit\u00e0 di immigrati russi. Un altro \u00e8 Sunny Isles Beach, un sobborgo a nord di Miami. Al contempo, molti russi etnici sono emigrati dai territori della ex Unione Sovietica a quelli dell'odierna Russia fin dai primi anni novanta. Molti di loro divennero rifugiati di molti stati dell'Asia Centrale e del Caucaso (cos\u00ec come i rifugiati russi della Cecenia, costretti ad emigrare dalla politica ostile ai russi condotta dalle autorit\u00e0 cecene negli anni passati). A tal proposito, sia l'Unione europea che il Consiglio d'Europa, cos\u00ec come il governo russo, hanno espresso le loro preoccupazioni per i diritti delle minoranze in parecchi paesi europei, principalmente in Lettonia.\nCinesi russi.\nIn Cina, i russi (\u4fc4\u7f57\u65af\u65cf, pinyin: \"\u00c8lu\u00f3s\u012b z\u00fa\") sono una delle 56 etnie ufficialmente riconosciute dalla Repubblica popolare Cinese. Vi sono all'incirca 15.600 russi etnici in Cina, molti dei quali stanziati a nord della provincia di Xinjiang, nella Mongolia Interna e in Heilongjiang.\nI russi come gruppo etnico.\nI primi antenati dei russi furono le trib\u00f9 dei primi Slavi orientali che migrarono verso le regioni orientali europee nell'alto medioevo. Le principali trib\u00f9 slave stanziate all'epoca nelle regioni dell'odierna Russia europea sono i Vjati\u010d, i Krivi\u010d, i Severiani e gli Slavi dell'Ilmen. Dall'XI secolo gli Slavi orientali assimilarono le trib\u00f9 ugrofinniche dei Merja e dei Muromiani.\nI russi etnici conosciuti come \"Grandi Russi\" (opposti ai Russi Bianchi, cio\u00e8 i Bielorussi e ai Piccoli Russi, ossia gli Ucraini) cominciarono a riconoscersi in un'etnia separata e distinta nel corso del XV secolo, quando cominci\u00f2 a diffondersi l'appellativo di \"Russi Moscoviti\", durante il consolidamento della Moscovia.\nTra il XII e il XVI secolo i russi conosciuti come \"Pomori\" migrarono verso nord e si stanziarono sulle coste del Mar Bianco. Come conseguenza delle migrazioni e delle conquiste russe (dopo la liberazione dal dominio del Khanato dell'Orda d'Oro mongolo) durante i secoli XV e XVI, molti gruppi di russi si stanziarono nelle regioni degli odierni circondari federali del Volga, degli Urali e Meridionale. Tra il XVII e il XIX secolo, si spostarono poi verso le interminabili distese della Siberia e dell'Estremo Oriente. Un ruolo determinante in queste espansioni territoriali ed ondate migratorie fu giocato dai Cosacchi.\nSecondo la maggior parte degli etnologi, i russi etnici sono i discendenti del popolo dei Rus' (slavi orientali della Rus' di Kiev); gradualmente si sono evoluti in una etnia separata separandosi dai gruppi che sono poi diventati bielorussi e ucraini. Altri etnologi affermano invece che i russi erano un gruppo di origine slava distinto gi\u00e0 prima dell'avvento della Rus' di Kiev. Altri ancora credono che il momento storico della distinzione di un gruppo etnico russo non si colloca nel periodo della separazione di questi dai Rus' occidentali e che l'etnia russa sia un misto di trib\u00f9 slave orientali e trib\u00f9 non slave (come per esempio i popoli finno-ugrici, i baltici e i turchi). In ultima analisi, l'origine stessa dei popoli slavi non \u00e8 chiara e non vi pu\u00f2 quindi essere un consenso definito sull'origine di una etnia russa."}
{"id": "529532", "revid": "1573940", "url": "https://it.wikipedia.org/wiki?curid=529532", "title": "Villa Gamberaia", "text": "La Villa Gamberaia si trova in via del Rossellino 72 nella localit\u00e0 di Settignano a Firenze.\nStoria e descrizione.\nLa villa appartenuta alle Monache benedettine di San Martino fin dal XIV secolo, pass\u00f2, nel XV secolo ad Antonio e Bernardo Rossellino e successivamente, nel 1610, a Zanobi di Andrea Lapi.\nNel 1718 venne acquistata dai Capponi. Sono i Capponi che definiscono la villa nelle sue forme attuali, come appare nelle incisioni del XVIII secolo. In questo periodo compare: il giardino tergale, concepito come un cortile decorato a motivi rustici e posto ad un livello superiore rispetto all'edificio, l'aranceta, dove sono custoditi vasi d'agrumi, la lecceta, statue in pietra raffiguranti animali.\nNel corso dell'Ottocento numerosi furono i proprietari che si susseguirono, molti dei quali appartenenti alla ricca nobilt\u00e0 europea. Fra questi Jeanne Keshko, moglie del principe Eugenio Ghyka-Comanesti, che acquista la propriet\u00e0 nel 1896 tenendola fino al 1925.\nDurante la seconda guerra mondiale, la villa e il giardino subirono danni ingenti, tanto che quest'ultimo non era pi\u00f9 riconoscibile.\nNel 1954, sulla base di vecchi documenti, il proprietario Marcello Marchi inizi\u00f2 un lungo restauro durato sei anni, che riport\u00f2 la villa al suo antico splendore, dal 1994, gli eredi Zalum ne proseguono l'opera.\nLa parte pi\u00f9 interessante del giardino \u00e8 posta nel lato sud dell'edificio. Qui si apre un meraviglioso parterre, costruito per volere della principessa Ghyka, alla cui realizzazione vi lavorarono due giardinieri locali, Martino Porcinai (padre del pi\u00f9 famoso Pietro) e Luigi Messeri. Questi divisero il piano in quattro aiuole rettangolari d'acqua, dall'andamento molto allungato, sottolineato da siepi di bosso (spesso doppie) che terminano in un emiciclo-belvedere segnato da cipressi sagomati ad arco con un effetto scenografico simile ad un settecentesco teatro di verzura, che consente squarci prospettici di gran suggestione sulla campagna fiorentina.\nParallelo alla villa e al parterre \u00e8 posizionato un lungo prato (largo dieci metri e lungo trecento), fiancheggiato da un alto muro ornato da statue, interrotto in un punto per poter consentire l'accesso ad un piccolo giardino, composto da un prato decorato ai lati da vasi di ortensie e terminante in una grotta, costituita da mosaici di ciottoli, statuette in arenaria e terracotta.\nAttraverso due doppie scale, poste ai lati e abbellite da una ricca balaustra a colonnette raffiguranti frutti, si accede da un lato ad un boschetto di lecci sopraelevato e dall'altro ad un aranceto. Oltrepassato questo si arriva ad un altro boschetto di lecci, che si ricollega al lungo prato; da qui si giunge ad un giardino dalla forma ovale che termina con una grotta contenente una vasca con la statua di Nettuno."}
{"id": "529545", "revid": "767487", "url": "https://it.wikipedia.org/wiki?curid=529545", "title": "Lampo viaggiatore", "text": "Lampo viaggiatore \u00e8 il diciassettesimo album musicale del cantautore italiano Ivano Fossati, uscito il 7 febbraio 2003.\nIl disco.\nQuesto album segna il ritorno di Fossati ad una forma di canzone pi\u00f9 diretta e, seppure ancora in certo modo elaborata, meno sofisticata rispetto a quelle contenute nei precedenti lavori \"Not One Word\" e \"La disciplina della Terra\".\nI brani pi\u00f9 rappresentativi, che verranno in seguito spesso eseguiti nei concerti dell'artista, sono \"Pane e coraggio\", che riprende il tema caro a Fossati dello \"straniero\"; \"C'\u00e8 tempo\", un brano classico scritto alla Fossati; \"La bottega di filosofia\", il pezzo che nelle radio ha preceduto l'uscita dell'album e \"Il bacio sulla bocca\", definita sorridendo dall'autore come: \"La mia sola canzone d'amore che finisce bene\".\nNel disco sono inoltre presenti due brani precedentemente scritti per altri interpreti: \"Io sono un uomo libero\", scritta per Adriano Celentano, e \"La bellezza stravagante\", una canzone composta invece per Alice, che l'ha inserita nell'album Viaggio in Italia.\nL'immagine utilizzata per la copertina dell'album \u00e8 una locomotiva elettrica delle Ferrovie dello Stato Italiane, la E.428.096 di prima serie, non pi\u00f9 in servizio.\nIn origine il disco avrebbe dovuto intitolarsi \"Lampo\", perch\u00e9 esisteva gi\u00e0 un album con quel titolo pubblicato da Gianmaria Testa nel 1999."}
{"id": "529548", "revid": "17351", "url": "https://it.wikipedia.org/wiki?curid=529548", "title": "A-6 Intruder", "text": ""}
{"id": "529560", "revid": "73212", "url": "https://it.wikipedia.org/wiki?curid=529560", "title": "Dialetto altotiberino", "text": ""}
{"id": "529562", "revid": "53296", "url": "https://it.wikipedia.org/wiki?curid=529562", "title": "Brad Nowell", "text": ""}
{"id": "529568", "revid": "499531", "url": "https://it.wikipedia.org/wiki?curid=529568", "title": "Nanotossicologia", "text": " \nLa nanotossicologia \u00e8 una disciplina che studia i potenziali effetti sull'ambiente e sulla salute umana dei nanomateriali e delle nanoparticelle.\nDefinizioni.\nPer dimensioni nanometriche si intende un diametro medio compreso indicativamente fra 0,2 e 100 nm.\nLa nanotossicologia \u00e8 volta allo studio sia dell'aspetto tossicologico che carcinogenico di tali materiali.\nForse per il fatto che la letteratura scientifica riguardante le patologie da inalazione di materiale inerte (si veda le pneumoconiosi, ad esempio) \u00e8 ampia e consolidata da studi decennali, la nanotossicologia \u00e8 stata fin dall'inizio impiegata per indagare principalmente l'aspetto polmonare di tali patologie.\nLa nanotossicologia come scienza a s\u00e9 ha suscitato critiche, poich\u00e9, contrariamente al suo ampio significato etimologico, essa riguarda invece un ambito settoriale ristretto della patologia che causa numerose ambiguit\u00e0 soprattutto per i \"non addetti ai lavori\". Le critiche riguardano anche il fatto che si \u00e8 voluto dare, senza alcuna utilit\u00e0, un ruolo del tutto nuovo a una branca della scienza, la patologia del lavoro, che di per s\u00e9 non ne aveva bisogno.\nIl particolato fine.\nEffetti sulla salute.\nAlcuni effetti sulla salute causati dal particolato fine (sia di natura organica che inorganica) sono gi\u00e0 noti da tempo.\nLa pneumoconiosi in genere (asbestosi, silicosi, talcosi, ecc.) o il mesotelioma nelle sue forme pleurica e peritoneale sono tra questi.\nNumerosi studi epidemiologici hanno infatti mostrato una chiara correlazione tra malattie cardiovascolari e respiratorie, da un lato, e quantit\u00e0 e concentrazione nell'ambiente di particelle (\"particulate matter\", PM) di diametro aerodinamico medio inferiore a 10 micron (PM10) o a 2,5 micron (PM2,5).\nEsistono ampie prove che dimostrano come la facilit\u00e0 con cui il particolato entra nell'organismo dipenda in massima parte dalle sue dimensioni, al diminuire delle quali corrispondono maggiori quote d'ingresso.\nLa dimensione micrometrica.\nPer particolato di dimensione micrometrica si intendono, in questo contesto, particelle di diametro aerodinamico medio compreso fra 10 ed un micron (10\u22125 - 10\u22126 m, cio\u00e8 PM10) e PM2,5.\nGi\u00e0 per il PM10 \u00e8 stata dimostrata una relazione diretta con i dati di mortalit\u00e0 cardiogena e respiratoria della popolazione esposta alle polveri.\nScendendo di dimensioni, ad esempio valutando gli effetti del PM2,5, \u00e8 stata dimostrata una relazione molto stretta con la mortalit\u00e0 cardiogena. Fra le ultime indagini epidemiologiche vi \u00e8 uno studio di Dominici e colleghi della Johns Hopkins University di Baltimora per stimare il rischio di malattie cardio-respiratorie in seguito all'esposizione a particolato fine pubblicato nel 2006.\nI ricercatori hanno analizzato le informazioni relative ai ricoveri di pazienti con problemi cardio-respiratori negli ospedali di 204 citt\u00e0 (&gt;200.000 ab.) degli USA dal 1999 al 2002.\nNei soggetti di et\u00e0 superiore ai 65 anni che vivevano entro un raggio di 10\u00a0km da una centralina di monitoraggio delle PM2,5, i ricercatori hanno dimostrato un'evidente correlazione tra concentrazione di quel particolato e ricoveri ospedalieri per disturbi cardiorespiratori.\nGli studi hanno rivelato che per ogni 10\u00a0\u00b5g/m3 di PM2,5 si ha un aumento di 1,28% di attacchi cardiaci, anche per esposizione di breve durata.\nSi consideri che la normativa italiana vigente sul limite di particolato nell'aria prende in considerazione solo il PM10, mentre per il PM2,5 si dovr\u00e0 attendere il recepimento della recente nuova direttiva europea 2008/50/EC.\nIn ambedue i casi, le rilevazioni continueranno ad essere gravimetriche e non considereranno le polveri per classi di numerosit\u00e0 legata alle dimensioni come sarebbe necessario per ricavare indicazioni sanitarie migliori\nVi sono tuttavia evidenze che indicano come le quantit\u00e0 dei due tipi di particolato siano in stretta correlazione l'una con l'altra, e di conseguenza alcuni sostengono l'inutilit\u00e0 di sottoporli a misurazione separata.\nLa dimensione nanometrica.\nScendendo ancora di dimensioni si entra nel campo delle nanopolveri (cio\u00e8 particolato di dimensione nanometrica il cui diametro medio \u00e8 ritenuto compreso indicativamente fra 0,2 e 100 nm).\nAttualmente le classificazioni di particolato pi\u00f9 consolidate spaziano dal PM10 (10 \u00b5m cio\u00e8 10000\u00a0nm) a scendere fino al PM0,1 (100\u00a0nm): in quest'ultimo caso si parla di \"particolato ultrafine respirabile\" (in grado di penetrare negli alveoli). Secondo la definizione suddetta gi\u00e0 il PM0.1 (0.1 \u00b5m, cio\u00e8 100\u00a0nm) ricadrebbe nell'ambito delle \"nanopolveri\", visto che queste spaziano appunto da 100\u00a0nm a scendere fino a 0,2\u00a0nm (praticamente dimensioni molecolari o atomiche).\nNon ha tuttavia senso parlare di \"particolato\" per tali livelli di finezza, relativi pi\u00f9 che altro a processi tecnologici (specie nell'industria elettronica) e materiali avanzati.\nPremesso che \u2013 in ogni caso\u00a0\u2013 le patologie correlate non riguardano solo il particolato aerodisperso, relativamente all'inquinamento dell'aria la dicitura \"nanopolvere\" non ha ancora trovato una definizione univoca ed universalmente riconosciuta: ad esempio il centro di ricerche Agip considera \"nanoparticelle\" il particolato di dimensioni 40-50\u00a0nm ovvero si tratterebbe di PM0.04 - PM0.05\nA questo livello estese indagini epidemiologiche non sono ancora state condotte, a causa della difficolt\u00e0 di precise misurazioni e monitoraggio ambientale delle nanopolveri ma soprattutto della relativamente recente attenzione che l'argomento sta destando.\nLa ricerca sta in ogni caso procedendo alquanto rapidamente.\nI dettagliati meccanismi di formazione di queste nanopolveri sono ancora oggetto di studio.\nParticelle non biodegradabili di dimensioni che possono arrivare a qualche millesimo di millimetro (micrometriche) sono prodotte naturalmente da alcune fonti come i vulcani, ma l'origine pi\u00f9 comune di particelle nanometriche (milionesimi di millimetro) in ambiente urbano \u00e8 costituita da procedimenti ad alta temperatura, industriali e non, e soprattutto dal traffico automobilistico e dagli impianti di riscaldamento: tali fonti antropiche sono cio\u00e8 in grado di produrre particolato molto pi\u00f9 fine di quello di origine naturale.\nLe \"nanoparticelle\".\nUno dei metodi utilizzati per caratterizzare queste particelle \u00e8 una tecnica di indagine in microscopia elettronica a scansione ambientale (ESEM), associato ad uno spettroscopio a dispersione d'energia, (EDS).\nQuesto strumento \u00e8 in grado di elaborare immagini ingrandite di campioni provenienti da biopsie e di caratterizzare forma, dimensioni e composizione atomica delle particelle.\nSi tratta di nanopolveri che, oltre ad avere piccolissime dimensioni, sono di natura inorganica (quindi da aggregati e leghe di metalli come, per esempio, Ti, Al, W, Ba, Si, Bi, Fe, Zn sia di origine antropica come combustioni ad alta temperatura, le esplosioni di ordigni all'uranio impoverito, che di origine naturale come ad esempio le ceneri basaltiche vulcaniche).\nVi sono ancora pareri discordanti sul \"raggio d'azione\" di queste polveri. Secondo alcuni si potrebbero diffondere per centinaia di chilometri.\nUna volta rilasciate in sospensione nell'aria sotto forma di aerosol sarebbero trasportate dal vento per poi disperdersi ed essere respirate o ricadere sui vegetali o nei mari, entrando anche nella catena alimentare.\n\u00c8 stato addirittura suggerito che alcuni prodotti industriali, come le gomme da masticare contenenti microsfere di vetro (per la pulizia dei denti) siano probabili fonti di nanoparticelle, ma non vi sono prove della loro eventuale pericolosit\u00e0.\n\u00c8 stato anche suggerito che il talco contenga nanoparticelle pericolose, ma anche qui per ora non vi sono prove, anzi, un recente studio ha evidenziato come non vi sia alcun incremento del rischio di tumori per lavoratori esposti ad alti livelli di talco.\nEpidemiologia.\nLa novit\u00e0 della ricerca, la sua ancora scarsa diffusione, pur con l'interesse in grande aumento, e il fatto che il nanoparticolato (non liquido o idrosolubile) sia in grandissima parte di origine antropica assai recente fanno s\u00ec che non esistano studi epidemiologici estesi sull'argomento, richiedendo questi tempi assai lunghi.\nI ricercatori sottolineano la complessit\u00e0 che la valutazione dell'esposizione alle polveri ultrafini presenta, dovute a diversi fattori intrinseci: la grande variabilit\u00e0 dei dati nello spazio, la grande variet\u00e0 di fonti esistenti (sia \"indoor\" che esterne) e le forti variabilit\u00e0 stagionali dovute a fattori meteorologici. Questo richiede che siano sviluppate, oltre che validate, tecnologie e metodologie di indagine adeguate, che tengano in considerazione tali elementi.\nEsistono, comunque, lavori (citati) sulle malattie cardiovascolari e dell'apparato respiratorio, cos\u00ec come diverse ricerche condotte intorno ad inceneritori di rifiuti, grandi produttori di nanopolveri.\nUn contesto epidemiologico riguarda l'incidenza delle malattie nei militari che presero parte alla prima guerra del Golfo (sindrome del Golfo), e della guerra del Kosovo (sindrome dei Balcani). In entrambe le campagne militari fu fatto largo uso di proiettili all'uranio impoverito, una fonte certa di nanopolveri inorganiche (di numerosi metalli ma non di uranio) prodotte a temperature superiori ai 2500-3000\u00a0\u00b0C. In tale contesto sono state identificate nanoparticelle nei tessuti biologici degli individui ammalati, tuttavia non sono state svolte analisi epidemiologiche che indagassero eventuali correlazioni tra la presenza delle particelle e l'insorgere delle patologie. Gli studi epidemiologici che invece hanno analizzato, in generale, la correlazione tra la partecipazione alle missioni e l'incidenza di varie patologie non hanno rilevato incrementi significativi..\n\u00c8 da considerare che fra le varie possibili cause e concause sono al vaglio anche altre ipotesi, fra cui vaccini inoculati ai militari e l'uso di armi chimiche e biologiche.\nEziologia (meccanismi di causa-effetto).\nLe nanopolveri inorganiche, entrerebbero nel corpo umano per inalazione (e da qui agli alveoli e poi al sangue e alla linfa) oppure per ingestione.\nNon esiste alcuna evidenza sperimentale che il micro e il nano particolato inorganico, insolubile e non biocompatibile, sia in qualunque maniera eliminato dall'organismo tramite feci, urina o, comunque, organi emuntori. I pochi studi condotti mostrano saltuariamente la presenza di piccole quantit\u00e0 di ioni di metalli estranei all'organismo nelle urine, ma mai di particelle che, anche nelle loro dimensioni pi\u00f9 piccole, contengono miliardi di atomi.\nAd ora, parrebbe che i fattori di maggiore aggressivit\u00e0 sia il fatto di essere corpo estraneo e di avere dimensioni tanto piccole da potersi insinuare con facilit\u00e0 nei tessuti. Alcuni lavori in vivo sull'animale pubblicati mostrerebbero, comunque, la loro capacit\u00e0 patogena\nAlcuni studi mostrerebbero la capacit\u00e0 delle nanoparticelle di penetrare in profondit\u00e0 nei tessuti promuovendo quindi condizioni di infiammazione a bassa intensit\u00e0 che ben si accordano con le evidenze epidemiologiche che associano l'esposizione di particolato fine e ultrafine con l'aumento del rischio di malattie cardiovascolari e respiratorie.\nDifferentemente, esistono studi dedicati alla biodistribuzione di nanostrutture inorganiche appositamente ingegnerizzate per futuri utilizzi medici che dimostrano la biocompatibilit\u00e0 e la non persistenza di alcuni metalli nobili. \nConsiderazioni.\nQuesti studi, sebbene contestati da alcuni e non supportati da estese analisi epidemiologiche, sono stati apprezzati sia dalla Camera dei Lord inglese che dalla commissione parlamentare italiana sugli effetti dell'uranio impoverito.\nBasandosi sulla letteratura esistente, in un articolo della rivista dell'ARPAT (Agenzia regionale per la protezione ambientale della Toscana), Paolo Lauriola sostiene la necessit\u00e0 di monitorare le nanoparticelle in quanto, per le loro ridotte dimensioni, sono particolarmente adatte a \u00abpenetrare fino nelle vie aeree profonde e di passare direttamente nel circolo sanguigno\u00bb, aggiungendo (probabilmente in riferimento alla letteratura scientifica sul particolato fine e ultrafine PM2,5 e PM1) che \u00ab\u00e8 emersa con sufficiente chiarezza la capacit\u00e0 di aumentare il rischio di crisi ischemiche o di aritmie\u00bb\nIn attesa di ulteriori studi ed evidenze epidemiologiche l'Organizzazione mondiale della sanit\u00e0 (OMS) ha sospeso il giudizio sulla pericolosit\u00e0 delle particelle ultrafini.\nNel 2006 l'OMS ha per\u00f2 abbassato i limiti delle sostanze inquinanti nell'atmosfera e ha indicato il PM2,5 (particelle di dimensione micrometrica di cui esistono evidenze epidemiologiche) come misura aggiuntiva di riferimento delle polveri sottili nell'aria, riscontrando che questi ultimi fanno perdere agli abitanti dell'Europa Occidentale quasi 9 mesi di vita."}
{"id": "529569", "revid": "767487", "url": "https://it.wikipedia.org/wiki?curid=529569", "title": "Rouergue", "text": "Il Rouergue (in occitano Roergue, pronuncia: [rru\u02c8er\u0263e]) \u00e8 un'antica provincia della regione storica dell'Occitania, nel sud della Francia, confinante, a nord, con l'Alvernia a sud e sud-ovest con la Linguadoca, ad est, col Quercy, e ad ovest, col G\u00e9vaudan, corrispondente approssimativamente all'attuale dipartimento dell'Aveyron. La sua capitale \u00e8 Rodez. \nDopo essere stata parte della contea di Tolosa, fu unita alla Guienna, da cui successivamente fu staccato, con la creazione, nel 1655, della generalit\u00e0 di Montauban o dell'Alta Guienna (che comprendeva Quercy e Rouergue). Il Rouergue, nel 1790, \u00e8 stato trasformato in dipartimento della Repubblica francese a cui fu dato il nome Aveyron, in quanto il dipartimento \u00e8 attraversato dall'omonimo fiume. Quando, nel 1808, \u00e8 stato creato il dipartimento di Tarn e Garonna, il dipartimento di Aveyron sub\u00ec un ridimensionamento, gli fu tolta una parte all'estremo ovest del suo territorio, per cui il Rouergue storico \u00e8 rappresentato dal dipartimento dell'Aveyron pi\u00f9 una piccola parte rappresentata dall'estremit\u00e0 orientale del Tarn et Garonne. La regione storica del Rouergue ha una superficie di circa 9.000 chilometri quadrati e secondo il censimento del 1999 aveva 269.774 abitanti, vale a dire, una densit\u00e0 di circa 30 abitanti per chilometro quadrato. Le pi\u00f9 grandi aree urbane, nel 1999, erano Rodez, con 38.458 abitanti, Millau con 22.840 abitanti e di Villefranche-de-Rouergue, con 12,561 abitanti. I suoi abitanti si chiamano \"rouergat\".\nIl Rouergue \u00e8 parte della Diocesi di Rodez e Vabres."}
{"id": "529576", "revid": "201394", "url": "https://it.wikipedia.org/wiki?curid=529576", "title": "Solo odio", "text": "Solo odio \u00e8 il primo LP della Hardcore punk band ferrarese Impact."}
{"id": "529577", "revid": "4009260", "url": "https://it.wikipedia.org/wiki?curid=529577", "title": "Isole Mauritius", "text": ""}
{"id": "529579", "revid": "125742558", "url": "https://it.wikipedia.org/wiki?curid=529579", "title": "Colchester", "text": "Colchester (IPA ) \u00e8 la pi\u00f9 grande localit\u00e0 del borgo di Colchester nella contea dell'Essex in Inghilterra, a est della Grande Londra. Sorge sul fiume Colne e contava una popolazione di abitanti al censimento del 2011.\nColchester ospita un famoso castello (uno dei pi\u00f9 antichi del Regno Unito), il Colchester United Football Club e l'University of Essex, dove vengono organizzati campi-scuola estivi. \u00c8 attualmente rappresentata al parlamento da un membro conservatore, Will Quince, eletto alle elezioni generali del 2015. Il demonimo corretto, in lingua inglese, \u00e8 \"Colcestrian\". Il fiume Colne scorre attraverso la citt\u00e0.\nEtimologia.\nSi ritiene che il nome \"Colchester\" derivi dall'unione di due parole latine, la parola \"Colonia\", una tipologia di insediamenti urbani fondati dai Romani i cui i cittadini godevano degli stessi diritti dei cittadini di Roma (una colonia romana venne infatti fondata nelle vicinanze di Colchester), e la parola \"Castra\", la quale indica una fortificazione o un accampamento militare.\nLe prime forme del nome \"Colchester\" sono, nel X secolo, \"Colenceaster\" e \"Colneceastre\", mentre la moderna scrittura \"Colchester\" \u00e8 attestata a partire dal XV secolo. Inoltre, secondo questa interpretazione, il fiume Colne, che attraversa la citt\u00e0, prende anch'esso il proprio nome dalla parola \"Colonia\".\nCiononostante, alcuni etimologisti sono fiduciosi nel fatto che il nome del fiume Colne sia di derivazione celtica, e quindi preromana, condividendo cos\u00ec la propria origine con diversi altri fiumi di nome \"Colne\" o \"Clun\" in Gran Bretagna, e del fatto che il nome \"Colcheste\"r derivi quindi dalle parole \"Colne\" e \"Castra\".\nStoria.\nPreistoria.\nLa collina di ghiaia sulla quale si trova Colchester si form\u00f2 nel Medio Pleistocene e venne modellata in un terrazzamento durante la glaciazione di Ipswich da parte di un antico antenato del fiume Colne. In questi depositi sottostanti la citt\u00e0 sono stati ritrovati utensili in selce del Paleolitico, tra cui almeno sei asce a mano acheuleane. Sono inoltre stati ritrovati alcuni strumenti in selce di epoca successiva fabbricati da gruppi di cacciatori-raccoglitori che vivevano nella valle del Colne, tra cui un'ascia proveniente da Middlewick. Negli anni Ottanta un inventario archeologico dei reperti trovati nelle vicinanze di Colchester includeva oltre 800 schegge di ceramica dal Neolitico, dall'et\u00e0 del bronzo e dalla prima Et\u00e0 del ferro e molti esempi di selce lavorata. Tra questi figuarava una fossa scoperta in Culver Street contenente un vaso scanalato con funzioni rituali del Neolitico, cos\u00ec come urne a secchio della cultura Deverel-Rimbury ritrovate in altri scavi. Colchester di per s\u00e9 \u00e8 circondata da monumenti del Neolitico e dell'et\u00e0 del bronzo pi\u00f9 antichi della citt\u00e0, tra cui un complesso megalitico a Tendring, alcuni estesi cimiteri a tumulo a Dedham ed a Langham, ed un uno ancora pi\u00f9 imponente a Brightlingsea costituito da un insieme di 22 tumuli.\nLe origini celtiche.\nSi ritiene che Colchester sia la pi\u00f9 antica citt\u00e0 di cui si abbia menzione in Gran Bretagna, sulla base del riferimento ad essa fatto da Plinio il Vecchio, sebbene il nome celtico della citt\u00e0, \"Camulodunon,\" appaia su monete coniate tra il 20 a.C. e il 10 a.C. dal capo celtico Tasciovano. Prima della conquista romana della \"Britannia\" Colchester era gi\u00e0 un centro di potere per Cunobelino (conosciuto da Shakespeare con il nome di \"Cymbeline\"), re dei Catuvellauni, il quale vi stabil\u00ec la propria zecca. Ed \u00e8 proprio sulle monete fatte coniare da Cunobelino che appare il nome celtico \"Camulodunon\", a seconda dei casi riportato come \"CA\", \"CAM\", \"CAMV\", \"CAMVL\" o \"CAMVLODVNO\", il cui significato \u00e8 \"la fortezza del [dio della guerra] Camulos\". Verso il 30 a.C. la citt\u00e0 di Camulodunon controllava una vasta area dell'Inghilterra meridionale e orientale, tant'\u00e8 che Cunobelino veniva chiamato \"re dei Bretoni\" dagli autori romani contemporanei. Camulodunon \u00e8 inoltre annoverata fra i possibili siti in Gran Bretagna che possono aver ispirato la descrizione della leggendaria Camelot del mitico re Art\u00f9.\nColchester romana.\nColchester fu il primo importante insediamento romano in territorio britannico, dopo la conquista a opera dell'imperatore Claudio, il quale proprio a Colchester ricevette, nel 43 d.C., un'accoglienza trionfale. Un forte legionario romano, il primo in Gran Bretagna, venne quindi installato a Colchester sempre nel 43 d.C., poco dopo la conquista dell'isola. Successivamente, quando la frontiera romana super\u00f2 l'area e la XX legione si fu spostata verso ovest (49 d.C. circa), Camulodunum, latinizzazione del toponimo celtico \"Camulodunon\", divenne una colonia romana, ufficialmente nominata, secondo un'iscrizione del II secolo d.C., \"Colonia Victricensis\". In questo periodo la citt\u00e0 possedeva uno sfarzoso tempio dedicato al Divo Claudio, il pi\u00f9 grande tempio in stile classico in tutta la \"Britannia\", cos\u00ec come almeno altri templi romano-britannici. Colchester ospitava anche due dei cinque teatri romani rinvenuti in Gran Bretagna, uno dei quali, situato a Gosbecks (sito dell'abitazione di un capo trib\u00f9 dell'et\u00e0 del ferro) era il pi\u00f9 grande in Inghilterra, in quanto capace di ospitare fino a spettatori. \nCamulodunum divenne quindi la capitale della provincia romana della Britannia. Tuttavia, secondo lo storico latino Tacito, Budicca, regina della trib\u00f9 britannica degli Iceni, umiliata dai Romani e per questo desiderosa di vendicarsi, anim\u00f2 una rivolta contro di loro: nel 61 d.C. attacc\u00f2 dunque la fortezza di Camulodunum, radendola al suolo. La citt\u00e0 fu quindi sostituita, nella sua funzione di capitale della Britannia, dalla non distante Londinium, l'odierna citt\u00e0 di Londra. I Romani ricostruirono la citt\u00e0 tra il 65 d.C. e il 68 d.C., la circondarono con robuste mura per una lunghezza di circa metri e vi eressero un tempio dedicato al divo Claudio. Nel 2004 gli archeologi hanno riportato alla luce i resti, unici nel loro genere in Gran Bretagna, del circo romano, situati al di sotto l'odierna guarnigione di Colchester. La Colchester romana raggiunse il proprio massimo splendore tra il II e il III secolo d.C.\nColchester sassone.\nCi sono le evidenze di una frettolosa riorganizzazione delle difese di Colchester tra il 268 e il 282 d.C., seguite successivamente, nel IV secolo, dallo riempimento di Balkerne Gate. John Morris (1913 \u2013 giugno 1977), storico britannico specializzato nello studio delle istituzioni dell'Impero Romano e nella storia della Gran Bretagna post-romana, ha suggerito nella sua opera \"The Age of Arthur\" (1973) che siccome i discendenti dei britanni romanizzati guardavano al passato con nostalgia per la trascorsa prosperit\u00e0, \u00e8 probabile che il nome \"Camelot\" presente nel ciclo arturiano fosse un riferimento a Camulodunum, capitale della Britannia al tempo dei Romani.\nL'archeologo Sir Mortimer Wheeler \u00e8 stato il primo a supporre che la mancanza di ritrovamenti anglosassoni in un triangolo tra Londra, Colchester e St Albans potrebbe indicare un'area \"post-romana\", dove il dominio britannico continu\u00f2 dopo l'arrivo degli Anglosassoni. Da allora scavi archeologici hanno rivelato una qualche iniziale forma di occupazione sassone. Tra le prove si adducono un'abitazione in legno del V secolo costruita sulle rovine di una \"domus\" romana nell'odierna Lion Walk, nonch\u00e9 il fatto che gli edifici pubblici vennero abbandonati: anzi, \u00e8 addirittura in dubbio se Colchester sia sopravvissuta come insediamento urbano dopo il VI secolo.\nAmministrazione.\nGemellaggi.\nColchester \u00e8 gemellata con:"}
{"id": "529580", "revid": "486946", "url": "https://it.wikipedia.org/wiki?curid=529580", "title": "Bonduca", "text": ""}
{"id": "529581", "revid": "2175", "url": "https://it.wikipedia.org/wiki?curid=529581", "title": "Orto-xilene", "text": ""}
{"id": "529582", "revid": "1869172", "url": "https://it.wikipedia.org/wiki?curid=529582", "title": "Attraverso l'involucro", "text": "Attraverso l'involucro \u00e8 la terza pubblicazione su vinile della Hardcore punk band italiana Impact, datata 1987."}
{"id": "529583", "revid": "486946", "url": "https://it.wikipedia.org/wiki?curid=529583", "title": "Buduica", "text": ""}
{"id": "529597", "revid": "599013", "url": "https://it.wikipedia.org/wiki?curid=529597", "title": "Joe DeLoach", "text": "Biografia.\nCresciuto in una famiglia con un fratello e undici sorelle, da ragazzo aspirava a diventare un giocatore di football americano, ma poi si dedic\u00f2 alla corsa veloce.\nDurante la sua breve carriera DeLoach partecip\u00f2 ad una sola edizione dei Giochi olimpici, quella di Seul 1988, dove vinse a sorpresa la gara dei 200 m piani battendo il favorito Carl Lewis, suo connazionale e compagno di squadra al \"Santa Monica Track Club\", con l'ottimo tempo di 19\"75, nuovo record olimpico, spingendosi a soli tre centesimi dall'allora record mondiale di Pietro Mennea. Per Lewis, giunto secondo con 19\"79, delle sette finali olimpiche individuali disputate in carriera questa fu l'unica in cui risult\u00f2 sconfitto.\nDopo il successo olimpico non riusc\u00ec a confermarsi con prestazioni di alto livello. Si ritir\u00f2 dall'attivit\u00e0 agonistica dopo aver mancato la qualificazione ai Giochi olimpici del 1992 a causa di un infortunio."}
{"id": "529598", "revid": "71139", "url": "https://it.wikipedia.org/wiki?curid=529598", "title": "Godfrey H. Hardy", "text": ""}
{"id": "529604", "revid": "1186766", "url": "https://it.wikipedia.org/wiki?curid=529604", "title": "Trucco", "text": "La parola trucco indica in generale un espediente atto a nascondere o a mascherare la realt\u00e0. Si utilizza comunemente con numerosi significati dipendenti dal contesto."}
{"id": "529605", "revid": "1318658", "url": "https://it.wikipedia.org/wiki?curid=529605", "title": "Tyne and Wear", "text": "Tyne and Wear (pronuncia ) \u00e8 una contea metropolitana dell'Inghilterra del nord-est.\nGeografia fisica.\nLa contea confina a nord e a ovest con il Northumberland, a est si affaccia sul Mar del Nord, a sud confina con la contea di Durham.\nIl territorio \u00e8 pianeggiante e in parte ondulato. \u00c8 praticamente diviso in due dal fiume Tyne che scende dai Pennini e forma un ampio estuario. A sud it territorio \u00e8 solcato dal fiume Wear che sfocia nel Mar del Nord a una decina di chilometri a sud del Tyne. Il territorio \u00e8 fortemente urbanizzato. La citt\u00e0 maggiore \u00e8 Newcastle upon Tyne, posta sulla riva settentrionale dell'estuario del Tyne a ovest del borough del North Tyneside. Sulla riva sud si trovano il borough del South Tyneside e Gateshead. Sull'estuario del Wear sorge Sunderland.\nStoria e divisione amministrativa.\nLa contea \u00e8 nata in attuazione del Local Government Act del 1972. A seguito dell'abolizione del consiglio di contea nel 1986 molte delle sue funzioni sono passate ai borough. La contea \u00e8 continuata ad esistere per funzioni cerimoniali. Essa \u00e8 divisa nei seguenti borough: Gateshead, Newcastle, North Tyneside, South Tyneside e City of Sunderland. L\u2019inefficienza di tale sistemazione sta facendo evolvere pi\u00f9 di un\u2019esperienza di autorit\u00e0 unitaria.\nMonumenti e luoghi d'interesse.\n "}
{"id": "529606", "revid": "287204", "url": "https://it.wikipedia.org/wiki?curid=529606", "title": "Inganno senza fine", "text": "Inganno senza fine \u00e8 la quarta pubblicazione su vinile della Hardcore punk band ferrarese Impact."}
{"id": "529615", "revid": "61798", "url": "https://it.wikipedia.org/wiki?curid=529615", "title": "L'Oreal", "text": ""}
{"id": "529619", "revid": "1543377", "url": "https://it.wikipedia.org/wiki?curid=529619", "title": "Giro del Belgio 2003", "text": "Il Giro del Belgio 2003, settantatreesima edizione della corsa e valida come evento UCI categoria 2.3, si svolse dal 21 al 25 maggio 2003, per un percorso totale di 794,6\u00a0km suddivise in 5 tappe. Fu vinto dall'australiano Michael Rogers che termin\u00f2 la corsa con il tempo totale di 20h00'42\" alla media di 39,7\u00a0km/h.\nPartenza ad Ostenda con 112 ciclisti, dei quali 77 portarono a termine il percorso ad Ans."}
{"id": "529622", "revid": "1543377", "url": "https://it.wikipedia.org/wiki?curid=529622", "title": "Francesco Campanella (criminale)", "text": "Biografia.\nDopo una carriera politica lampo fu eletto, all'et\u00e0 di 24 anni circa, presidente del consiglio comunale di Villabate e mantenne la carica fino allo scioglimento del consiglio comunale stesso nel 1999, avvenuto a causa di infiltrazioni mafiose.\nNel 2000 fu nominato segretario nazionale dei giovani dell'UDEUR.\nNel 2001 abus\u00f2 della sua posizione e delle sue conoscenze fra le istituzioni comunali di Villabate per falsificare la carta d'identit\u00e0 che Bernardo Provenzano utilizz\u00f2 per recarsi all'estero per ricevere terapie mediche.\nClemente Mastella e Salvatore Cuffaro furono presenti alle sue nozze. Secondo le dichiarazioni di Campanella, al matrimonio fu presente anche il deputato dell'Udc Francesco Saverio Romano, indicato come organico alla famiglia mafiosa di Villabate. Romano ha per\u00f2 smentito la circostanza.\nNel dicembre 2005 Campanella dichiara che il deputato Giuseppe Lumia avrebbe ricattato il Sindaco di Bagheria, Pino Fricano, minacciandolo di avviare le procedure per lo scioglimento del comune per infiltrazione mafiosa. Lumia ha per\u00f2 smentito ogni accusa, annunciando di voler querelare Campanella."}
{"id": "529623", "revid": "76963", "url": "https://it.wikipedia.org/wiki?curid=529623", "title": "Babaman", "text": "Babaman \u00e8 anche membro del movimento Rastafari, e spesso i riferimenti a tale movimento sono ben visibili nei video delle sue canzoni.\nBiografia.\nNato a Passirana e vissuta la sua infanzia e adolescenza ad Arese, appassionato allo skateboard da met\u00e0 anni ottanta, i primi contatti di Babaman con l'hip hop e con il reggae solo nel 1986: all'epoca il suo nome d'arte era Rave, e le sue prime esperienze sono legate al Graffiti Writing, mentre l'anno successivo inizia a scrivere rime. Nel 1988 si trasferisce a Milano.\nNel 1989 fonda la sua prima crew: i Penetra Posse. Baba intanto abbandona il writing per occuparsi a tempo pieno di MCing. Nel 1995, lascia la Penetra Posse per formare i Terra Grezzza, gruppo che dopo alcuni anni si fonde con un altro duo diventando Animali da Fal\u00f2. Il progetto per\u00f2 ha termine nel 1997 e Baba e DJ Lou riprendono in mano per breve tempo il loro vecchio nome Terra Grezzza, a sua volta abbandonato quando i due decidono di dividersi ed intraprendere carriere soliste.\nDopo anni di militanza nell'underground milanese, nel 1998 con il nome di Mr. Baba (Nome legato al writing) produce il Demo \"Occhi semichiusi\". Nel 2000 esce la sua prima autoproduzione: tredici tracce raggruppate sotto il titolo \"L'occhio\", pubblicate per Vibrarecords che si occupa della distribuzione del prodotto. L'album segna anche il ritorno alla collaborazione con DJ Lou, che produce una traccia e collabora alla realizzazione di altre tre. Un'altra traccia \u00e8 affidata a Goedi.\nNel 2004 pubblica il suo secondo lavoro autoprodotto \"Prima di partire\" che contiene la hit underground \"Il vizio\". L'album vede partecipazioni importanti quali Bassi Maestro e Medda, pi\u00f9 la collaborazione di DJ Lou.\nDopo la pubblicazione dell'album, Babaman si trasferisce a Madrid avvicinandosi ancora di pi\u00f9 al mondo del reggae. Dopo circa un anno e mezzo torna in patria come cantante Ragga|raggamuffin, firma un contratto con Vibrarecords e si mette a lavorare ai nuovi progetti con la supervisione artistica di Bassi Maestro.\nNel gennaio del 2006 Babaman pubblica \"Fuoco sulle masse\", che anticipa il vero e proprio album uscito a giugno: \"Come un uragano\", album in puro stile \"raggamuffin\".\nAgli inizi di maggio del 2008 \u00e8 uscito il suo nuovo disco intitolato \"Dinamite\", Anche quest'album mantiene le sonorit\u00e0 reggae del precedente, ma aggiunge collaborazioni eccellenti tra le quali Chulito Camacho dalla Spagna, Jahlingua dal Costa Rica e Gu\u00e9 Pequeno cantante dei Club Dogo. Ha inoltre collaborato con Bassi Maestro per il brano presente sullo Street Album di quest'ultimo, \"V. E. L. M.\", per il pezzo Reggae/Hip-Hop \"To The Top\".\nDal 12 aprile 2009 \u00e8 possibile scaricare gratuitamente Riddim Runner 2009, album dove l'artista \u00e8 impegnato in numerosi riddim giamaicani, remix di vecchi successi e qualche inedito. Diversa la direzione musicale: se Dinamite era orientato verso la dancehall, Riddim Runner \u00e8 incentrato sullo stile roots. Nell'ottobre 2009 \u00e8 uscito un album che ha visto la partecipazione del rapper Bassi Maestro dal titolo \"La Lettera B\". Il 29 settembre \u00e8 uscito \"Raggasonico\".\nIl 16 luglio 2011 \u00e8 uscito \"Riddim Addict 2011\" album in cui inserisce la traccia dissing \"Chatty Bwoy Dem\" rivolta a Entics che 4 anni prima lo aveva reso protagonista nel suo dissing \"Inna my yard\" dell'album \"Entics TV\". Da ci\u00f2 ne nasce una vera e propria faida a colpi di brani nel giro di poco tempo. Infatti circa 2 settimane dopo Entics nel suo mixtape risponde al diss di Babaman con ben due tracce, \"War In A Babylon\" e \"Matilda\". Due giorni dopo Babaman risponde di nuovo con il dissing \"Entics Di Lernia\" (il titolo \u00e8 ispirato al cantante italiano Leone Di Lernia). Il giorno dopo Entics pubblica l'ennesima risposta dal titolo \"L'uragano Matilda\", alcuni giorni dopo Babaman pubblica un'altra canzone intitolata \"Entics di Lernia (Atto finale)\" e subito in risposta Entics pubblica \"Dedicato a chi rosica\" in cui tira in mezzo nel dissing anche il rapper Mondo Marcio, che immediatamente pubblica \"Un altro punk in citt\u00e0\" e subito dopo \"Cristiano cosa fai\". Nel 2012 Babaman fa uscire il 18 giugno l'album \"La nuova era\", anticipato dal singolo \"La realt\u00e0\". Il 1\u00ba agosto \u00e8 uscito il video \"Le bimbe\" mentre il 1\u00ba settembre \"Las Ninas\", la sua versione in lingua spagnola.\nA ottobre 2013 esce il suo libro autobiografico \"Uragano rasta\", scritto a quattro mani con F.T. Sandman. In questo libro Babaman affronta tematiche a lui care come, ad esempio: rastafarianesimo, reggae, principi di vita e valori umani.\nNel 2014 esce il progetto completamente indipendente Reggae Imperiale con KgMan. \"Esco pazzo\" \u00e8 il singolo estratto per realizzare il video.\nNel 2015 sotto etichetta Trumen Record esce \"Vibrazioni positive\". \nChe vede, nel brano \"Blazin Fyah\", la collaborazione con Nando Popu, componente del noto gruppo Sud Sound Sistem.\nIl 18 giugno 2018 esce il suo singolo \"Mi fai impazzire\".\nControversie.\nDissing con Entics.\nNel 2007 il rapper Entics pubblica un brano dal titolo \"Inna My Yard\" nel quale insulta Babaman. Dopo quattro anni, il 16 luglio 2011 Babaman risponde con \"Chatty Bwoy Dem\", ricordando ad Entics che ha iniziato il dissing poich\u00e9 Babaman non aveva accettato la proposta di un featuring tra i due. Il primo di agosto Entics pubblica ben due brani, \"War In A Babylon\" e \"Matilda\", accusando Babaman di imitare il rapper spagnolo Morodo. Immediatamente, il giorno dopo Babaman risponde con \"Entics di Lernia\", deridendolo sul fatto che per quanto copiasse le canzoni di altri rapper famosi poteva essere paragonato al cantautore trash Leone Di Lernia, oltre ad essere solamente la spalla del rapper Fabri Fibra. Il giorno seguente Entics pubblica \"L'Uragano Matilda\", ribadendo tutti i concetti citati nei brani precedenti. Stessa tattica adopera Babaman il 4 agosto con il brano \"Entics Di Lernia Atto Finale\". L'8 agosto Entics risponde con \"Dedicato a chi rosica\", chiudendo definitivamente il dissing tra i due."}
{"id": "529629", "revid": "14806", "url": "https://it.wikipedia.org/wiki?curid=529629", "title": "Mr. Baba", "text": ""}
{"id": "529636", "revid": "1543377", "url": "https://it.wikipedia.org/wiki?curid=529636", "title": "Lhoba", "text": "I Lhoba (o anche Lhopa, Luoba; in cinese: \u73de\u5df4\u65cf; Pinyin: Lu\u00f2b\u0101 z\u00fa) sono un piccolo gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. Con una popolazione di circa 2300 persone, sono il pi\u00f9 piccolo gruppo della lista.\nI Lhoba sono suddivisi in due gruppi: gli \"Yidu\" (\"Idu\"), classificata anche come sotto-trib\u00f9 dei Mishmi, e i \"Bokar\", una trib\u00f9 degli Adi. I Lhoba vivono nel sud-est del Tibet, specialmente nelle regioni di Mainling, M\u00eadog, Lhunze e Nangxian della Prefettura di Nyingchi. Altri gruppi vivono a Luoyu, nel sud del Tibet, e nell'Arunachal Pradesh (in particolare nella valle di Dibang).\nFino alla occupazione cinese del Tibet, i Lhoba non avevano un proprio linguaggio scritto. Quando fu poi creato un alfabeto appositamente sviluppato per loro, molti Lhoba fecero fatica ad usufruirne, per problemi di natura culturale. L'occupazione cinese introdusse, tra l'altro, molti cambiamenti nella cultura Lhoba. Queste mescolanze culturali, infatti, apportarono significativi cambiamenti alla rigida mentalit\u00e0 classistica dei Lhoba; questi erano divisi in due caste distinte, gli aristocratici (\"maide\") e i contadini (\"nieba\"), alle quali non era permesso avere alcun tipo di connessione."}
{"id": "529638", "revid": "46931", "url": "https://it.wikipedia.org/wiki?curid=529638", "title": "Luoba", "text": ""}
{"id": "529640", "revid": "767487", "url": "https://it.wikipedia.org/wiki?curid=529640", "title": "Opposizione (scacchi)", "text": "Per opposizione, in senso scacchistico, si intende la posizione dei due re uno di fronte all'altro, alla minima distanza possibile, cio\u00e8 separati da un'unica colonna o traversa.\nL'opposizione \u00e8 una condizione molto importante nel finale, soprattutto in assenza di altri pezzi e quando i pedoni risultano bloccati. In condizione di opposizione frontale, ad esempio, chi ha il tratto non pu\u00f2 in alcun modo avanzare e questo pu\u00f2 essere un fattore decisivo, a favore dell'avversario, ancor pi\u00f9 se il re del giocatore che ha la mossa si trova sul bordo della scacchiera. In generale, l'opposizione ha un ruolo decisivo in moltissimi finali di re e pedoni, pu\u00f2 compensare piccoli svantaggi di materiale o contribuire alla vittoria anche a parit\u00e0 di materiale.\nNel gergo scacchistico, si parla di prendere l'opposizione intendendo il raggiungimento di una situazione di opposizione da parte di chi ha la mossa; ha l'opposizione il giocatore che, muovendo, colloca il proprio re in opposizione a quello avversario. In questo caso, in assenza di altre mosse disponibili, l'avversario, costretto a muovere, deve perdere l'opposizione.\nPer determinare a colpo d'occhio tutte le case in opposizione tra loro esiste un metodo di Edward Cecil Tattersall, trattato gi\u00e0 nel 1910 in \"A Thousand Endgames\". Si costruisce un ipotetico parallelogramma in cui le caselle occupate dai Re siano ai due angoli opposti, c'\u00e8 opposizione se tutti gli angoli del parallelogramma sono dello stesso colore."}
{"id": "529641", "revid": "108085835", "url": "https://it.wikipedia.org/wiki?curid=529641", "title": "Dietisalvi di Speme", "text": "Biografia.\nForse un trovatello (come farebbe pensare il nome \"Dio-ti-salvi\" di \"Speme\", cio\u00e8 della Speranza), \u00e8 citato per la prima volta in una tavoletta di biccherna del 1250 (secondo una trascrizione settecentesca di Giovan Girolamo Carli), e poi ancora, come pittore delle coperte dei libri, nel 1261, 1262, 1276, 1278, 1282-1283 e 1284; in tutto \u00e8 stato ricostruito che ne avrebbe dipinte ben 56 tra il 1259 e il 1288, delle quali ne rimangono oggi solo quattro, che rappresentano le sue uniche opere documentate. A lui i magistrati si rivolsero ininterrottamente dal 1259 al 1272 e successivamente alternandolo con altri pittori (tra cui anche Duccio di Buoninsegna) guadagnandosi il maggior numero di commissioni.\nNel 1262 dipingeva un perduto gonfalone del Terzo di San Martino; nel 1281 (o '91, secondo un altro documento), realizz\u00f2 un'iscrizione a palazzo Pubblico e nel 1285 e nell'agosto del 1291 decor\u00f2 due casse di cui non si ha pi\u00f9 traccia.\nNel 1285 e nel 1291 \u00e8 ricordato come residente in contrada Sant'Egidio de' Malavolti, nel Terzo di Camollia, e in seguito in San Donato. In tutti questi documenti \u00e8 sempre ricordato col solo nome, e l'unico in cui compaia anche il patronimico \u00e8 del 18 gennaio 1290 (1289 secondo l'uso senese).\nOpere.\nDelle quattro tavolette di biccherna riferibili al suo nome, quella del 1267 ha i soli stemmi dei Quattro Provveditori (Archivio di Stato di Siena, inv. 3; quella del luglio-dicembre del 1264 \u00e8 dedicata a Ildebrandino Pagliaresi (AdS Siena inv. 2); quella di gennaio-giugno 1270 Ranieri Pagliaresi (AdS Siena inv. 4); quella infine del luglio-dicembre 1282 \u00e8 con Don Griffolino (Museo di belle arti di Budapest inv. 2-36). In queste opere si nota l'evoluzione, in un ventennio, di uno stile che tende ad avvicinarsi a Giunta Pisano e Cimabue, con tocchi pi\u00f9 disinvolti e effetti pi\u00f9 languidi del contemporaneo e pi\u00f9 diligente Guido da Siena, con cui pure qualche volta collabor\u00f2.\nLuciano Bellosi, nel 1991, ha esaltato la sua figura riferendogli alcune importanti opere su tavola che avevano oscillato tra il suo nome e quello di Guido da Siena. Tra queste la \"Madonna di San Bernardino\", del 1262, la \"Madonna col Bambino\" del Museo statale d'arte medievale e moderna di Arezzo, la \"Madonna Galli-Dunn\" e la \"Madonna del Voto\", destinata a un altare del Duomo di Siena. In queste opere si nota un progressivo distacco dagli influssi di Coppo di Marcovaldo, alla ricerca di una maggiore espansione corporea e una pi\u00f9 raffinata ricerca cromatica.\nGli sono inoltre attribuiti gli sportelli esterni del reliquiario del beato Andrea Gallerani (Pinacoteca nazionale di Siena, inv. 5, gli sportelli interni sono invece attribuiti a Guido da Siena), alcuni scomparti del \"Dossale di Badia Ardenga\" (Pinacoteca nazionale di Siena) e il \"Reliquiario di san Francesco, santa Caterina, san Bartolomeo e santa Chiara\" (Pinacoteca nazionale di Siena n. 4).\nL'ultima fase della sua carriera \u00e8 legata alla croce nel Museo delle pie disposizioni a Siena, in cui sembra aggiornarsi alla recente \"Maest\u00e0\" pisana di Cimabue.\nInoltre gli sono attribuiti alcuni affreschi della cripta del Duomo di Siena, in particolare il \"Bacio di Giuda\" e altri di recente rinvenimento."}
{"id": "529644", "revid": "458502", "url": "https://it.wikipedia.org/wiki?curid=529644", "title": "Santuario di Maria Ausiliatrice", "text": "Il santuario di Maria Ausiliatrice \u00e8 una basilica cattolica della citt\u00e0 di Torino.\nInaugurato il 9 giugno 1868, il santuario fu voluto da san Giovanni Bosco, ed \u00e8 circondato da un vasto comprensorio, chiamato Valdocco, poich\u00e9 nel quartiere omonimo, oppure anche comprensorio salesiano; qui proliferano molte delle attivit\u00e0 gestite dai salesiani e solitamente dedicate ai giovani, come scuole, attivit\u00e0 sportive ed oratori.\nLa basilica principale fu progettata dall'ingegnere Antonio Spezia. Tale chiesa venne dedicata a Maria, invocata da don Bosco come Ausiliatrice. Il 28 giugno 1911 fu elevata alla dignit\u00e0 di basilica minore, ma fu ingrandita soltanto tra il 1934 e il 1942, in concomitanza con la canonizzazione di don Bosco, le cui spoglie sono ospitate in una cappella completata nel 1938.\nStoria.\nTettoia Pinardi e la chiesetta di San Francesco di Sales.\nNel 1841 la zona Valdocco di Torino si presentava piena di campi, e qualche cascina. Qui, don Giovanni Bosco, gi\u00e0 in servizio nella citt\u00e0 da alcuni anni, individu\u00f2 qui l'antica cascina di Francesco Pinardi, in affitto, come sede per accogliere i giovani disadattati e disoccupati, soprattutto ragazzini che egli incontrava nella vicina Porta Palazzo.\nCon l'aiuto di Giulia Falletti Marchesa di Barolo e dell'allora nascente congregazione salesiana, don Bosco riusc\u00ec a rilevare i terreni e ampliare cos\u00ec l'accoglienza dei giovani, in quella che, presto diventer\u00e0 la nota \"Tettoia Pinardi\", adibita a oratorio gi\u00e0 dalla primavera del 1846.\nBen presto, di fianco alla Tettoia fu aggiunta una piccola chiesa, adibita a cappella, e dedicata a San Francesco di Sales. Questa fu costruita su progetto del cavalier Blachier ed eretta nel periodo 1850-1852. La chiesetta, che i salesiani soprannominano la loro \"Porziuncola Salesiana\", \u00e8 accessibile dal cortile interno, situata esattamente dietro la basilica e dalla parte nord della Tettoia Pinardi, quest'ultima inglobata nei porticati della manica centrale..\nBasilica e comprensorio.\nNegli anni poi, le attivit\u00e0 si moltiplicarono, e Valdocco divenne il centro propulsore della nascente congregazione dei salesiani.Volendo affidare alla protezione di Maria tutti i suoi ragazzi e le sue attivit\u00e0, il futuro santo pens\u00f2, oltre che alla costruzione di un vero e proprio comprensorio, dotato di edifici per accogliere religiosi e pellegrini, di far costruire un santuario dedicato a lei, affidandone i lavori all'architetto Antonio Spezia, che ne diresse la costruzione dal 1865 sino al termine dei lavori. La prima pietra del santuario venne posta il 27 aprile 1865 alla presenza del principe Amedeo di Savoia, duca d'Aosta, figlio secondogenito del re Vittorio Emanuele II; il 23 settembre 1866 venne terminata la grande cupola di 19 metri di diametro minore e nel 1867 la chiesa pot\u00e9 dirsi finita con il posizionamento della grande statua della Madonna al termine della cupola stessa. La consacrazione ebbe luogo il 9 giugno 1868.\nImportanti furono anche gli ingrandimenti e le decorazioni esterne, compresa l'area oratoriale nord, a opera dell'architetto don Giulio Valotti, e operate dal 1935 al 1952. Il comprensorio salesiano di Torino raggiunge la sua estensione con altre palazzine e oratori fino a Via Sassari, pi\u00f9 un piccolo teatro sul lato via Salerno.\nDescrizione.\nEsterno.\nL'edificio, della seconda met\u00e0 del XIX secolo, ha una facciata in stile neo-rinascimentale sul modello palladiano della chiesa di San Giorgio Maggiore a Venezia, con un timpano, retto da quattro colonne, sul quale sono poste le statue dei martiri Solutore, Avventore e Ottavio.\nA lato del timpano sono le statue di san Massimo e di san Francesco di Sales.\nSull'architrave sotto il timpano c'\u00e8 la scritta: \"Maria auxilium christianorum ora pro nobis\" e sotto il rosone la statua in marmo di \"Ges\u00f9 tra i fanciulli\".\nTra le colonne, a destra e a sinistra della fascia centrale, due altorilievi rappresentano \"S. Pio V annuncia la vittoria di Lepanto\" e \"Pio VII incorona Maria\".\nNel 1867 la cupola venne ornata da una statua dorata della Madonna opera di Camillo Boggio.\nInfine, nel 1920 sulla rotonda di fronte alla chiesa venne collocato il monumento a don Bosco, di Gaetano Cellini.\nInterno.\nLa chiesa ha una pianta a croce latina e una decorazione in marmi policromi voluta dal beato Michele Rua, primo successore di don Bosco.\nSopra il tabernacolo si trova il grande dipinto che rappresenta \"Maria ausiliatrice\", voluto da san Giovanni Bosco e realizzato da Tommaso Lorenzone, mentre l'affresco della cupola \u00e8 di Giuseppe Rollini. A Carlo Cussetti si devono i decori sulle volte delle gallerie che circondano le due cappelle che affiancano l'altare maggiore, e quelli della cupola minore costruita da Giulio Vallotti.\nL'interno della basilica custodisce, oltre a quello maggiore, quattro altari laterali: entrando dall'ingresso principale, sulla destra, si trova quello dedicato a santa Maria Mazzarello, cofondatrice delle Figlie di Maria Ausiliatrice, mentre di fronte quello intitolato a san Domenico Savio, giovane allievo di don Bosco e protettore dei ragazzi; proseguendo per la navata, superato l'accesso alla cosiddetta \"cappella delle Reliquie\" (si legga sotto), sulla destra si incontra l'altare di don Bosco, monumentale opera progettata dall'architetto Mario Ceradini che conserva le spoglie del Santo e, infine, di fronte, la cappella dedicata a san Giuseppe, l'unica rimasta come l'aveva voluta il fondatore, nel cui quadro, in basso, si vede il complesso della basilica come si presentava poco dopo la costruzione.\nDalla navata centrale una scala conduce alla cripta, la \"Cappella delle Reliquie\", dove, tra le altre, \u00e8 conservata la reliquia del legno della Santa Croce; in questo luogo, progettato dall'architetto Giulio Valotti, salesiano, viene collocato il punto preciso che la Madonna avrebbe indicato per dare inizio alla costruzione del santuario.\nOrgano a canne.\nSulla cantoria alla sinistra dell'abside si trova l'organo a canne Tamburini \"opus 227\", costruito nel 1941 su progetto di Ulisse Matthey. Integro nelle sue caratteristiche foniche originarie, \u00e8 a trasmissione elettrica e dispone di 65 registri; la sua consolle, anch'essa in cantoria, ha tre tastiere e pedaliera. Lo strumento dispone anche di una consolle ausiliaria ad unico manuale e pedaliera per la sola sezione corale (situata al disotto della stessa cantoria).\nCulto.\nLa festa del santuario cade il 24 maggio."}
{"id": "529647", "revid": "290948", "url": "https://it.wikipedia.org/wiki?curid=529647", "title": "Decimetro cubo", "text": ""}
{"id": "529648", "revid": "78612", "url": "https://it.wikipedia.org/wiki?curid=529648", "title": "Zigbee", "text": ""}
{"id": "529653", "revid": "123022074", "url": "https://it.wikipedia.org/wiki?curid=529653", "title": "Oscillazione", "text": "Una oscillazione \u00e8 la variazione periodica, di solito nel tempo, di una quantit\u00e0 quale, ad esempio, la posizione di un pendolo a riposo che venga urtato. Il termine vibrazione \u00e8 talvolta utilizzato come sinonimo di oscillazione ma \u00e8 generalmente usato per indicare oscillazioni di piccola ampiezza a grande frequenza (ad esempio le vibrazioni di una sorgente sonora). Le oscillazioni non avvengono soltanto nei sistemi fisici, ma anche in quelli biologici e sociali."}
{"id": "529654", "revid": "226458", "url": "https://it.wikipedia.org/wiki?curid=529654", "title": "Raggio traente (Star Trek)", "text": "Il raggio traente \u00e8 una tecnologia fantascientifica dell'universo di \"Star Trek\".\nDescrizione.\nSi tratta di un fascio attenuato di gravitoni lineari utilizzati dalle navi stellari e dalle stazioni spaziali, consentendo loro di interagire con gli oggetti esterni, catturarli e controllarli, entro un certo raggio di azione, e di rendere sicuro l'attracco delle navette all'interno dei vascelli pi\u00f9 grandi o delle navi stellari stesse dentro le stazioni spaziali. Il raggio traente pu\u00f2 essere impiegato anche come \"raggio repulsivo\", cio\u00e8 capace anche di respingere gli oggetti (\"TOS: Dominati da Apollo\").\nI raggi traenti sono generalmente utilizzati a velocit\u00e0 sub luce, ma il traino a velocit\u00e0 warp pu\u00f2 essere effettuato solo se entrambe le navi viaggiano alla stessa identica velocit\u00e0 di curvatura (TNG: L'ultima missione; ). \nLa \"Enterprise NCC-1701\" fu catturata e trainata a curvatura elevata e senza subire danni dalla Fesarius, nave della Prima Federazione (\"TOS: L\u2019espediente della Carbonite\").\nLe navi Borg utilizzano, in combattimento, un fascio trattore molto pi\u00f9 avanzato di quello della Federazione; oltre ad avere la capacit\u00e0 di aggancio anche a velocit\u00e0 warp, \u00e8 in grado di scaricare rapidamente gli scudi di una nave nemica mentre la aggancia, inoltre l'enorme dimensione di un cubo Borg consente un fascio trattore cos\u00ec potente da poter essere utilizzato anche nei confronti delle navi grandi come la \"USS Enterprise-D\" (\"TNG: Chi \u00e8 Q?; ; \").\nUtilizzo del raggio traente.\nSullo scafo della nave \u00e8 installata una serie di \u201cemettitori\u201d del raggio traente. Alcuni servono per l'ormeggio (mooring beam), altri, posizionati negli hangar, per l'aggancio delle navette; almeno un paio servono per gli usi generali mentre uno, quello principale, \u00e8 montato nella parte inferiore dello scafo ed \u00e8 nettamente pi\u00f9 potente degli altri; \u00e8 l'unico che pu\u00f2 essere puntato in qualunque direzione, mentre gli altri sono fissi (\"TNG: \").\nL'emettitore utilizza un certo numero di raggi di forza di gravitoni, emessi a fascio, che danno origine ad aree di disturbo subspaziale in prossimit\u00e0 di un obiettivo posto al di fuori della nave. Le distorsioni dovute ai raggi creano un effetto di trazione o di spinta sull'oggetto su cui sono puntati a seconda della polarit\u00e0 del campo; modificando la posizione dei disturbi, l'oggetto pu\u00f2 essere rimorchiato verso la nave o allontanato da essa.\nPoich\u00e9 l'utilizzo degli emettitori determina notevoli sollecitazioni alla struttura della nave, alcuni di essi, per sicurezza, sono regolati su due terzi della potenza massima. L'emettitore principale \u00e8 il primo componente ad essere installato durante la costruzione di una nave e fa parte della struttura di base, integrandosi completamente con il vascello allo scopo di ridurre al minimo lo stress causato dal suo utilizzo. \nPer di pi\u00f9, tutti gli emettitori sono collegati alla rete del campo di integrit\u00e0 strutturale in modo da distribuire il carico inerziale lungo tutta la struttura della nave. Il campo di integrit\u00e0 strutturale della nave pu\u00f2 essere aumentato fino ad inglobare l'oggetto trainato, nell'ipotesi che questo potesse subire danni dalla trazione dei campi di gravitoni (\"\").\nLa portata del raggio trattore dipende da molti fattori come velocit\u00e0 e dimensioni della nave ospite e dimensioni, velocit\u00e0 e distanza dell'oggetto da trascinare.\nI raggi traenti sono usati anche sul ponte ologrammi perch\u00e9 un personaggio olografico non potrebbe maneggiare oggetti reali. All'avvicinarsi di un personaggio olografico, con una procedura del tutto automatica, gli oggetti vengono manovrati da centinaia di emettitori miniaturizzati controllati con la massima precisione da computer in modo da sincronizzarne il movimento con il personaggio stesso, dando l'illusione che sia lui a muoverlo.\nI raggi trattore possono essere modificati per adattarli alla soluzione di problemi diversi.\nNel 2368, un emettitore di raggi traenti della \"USS Enterprise-D\" fu modificato per generare un fascio trattore multifase per correggere la traiettoria di un frammento di asteroide che minacciava la colonia genoma su Moab IV. \nPoich\u00e9 Il sistema emettitore dell\u2019\"Enterprise-D\" non era abbastanza potente per gestire la quantit\u00e0 richiesta di energia, con conseguente sovraccarico dell'emettitore, Geordi La Forge invent\u00f2 il sistema per trasmettere potenza mediante brevi impulsi ad alta energia, sufficientemente brevi da evitare il sovraccarico (TNG: Una societ\u00e0 perfetta).\nUn raggio traente accuratamente modulato pu\u00f2 essere impiegato nei combattimenti tra le navi. Nel 2372, il tenente comandante Worf della \"USS Defiant\" sugger\u00ec di utilizzare un raggio trattore contro l'attacco di un incrociatore klingon classe \"Vor'cha\"; una volta messo in pratica, l'espediente ebbe successo: la potenza dei raggi disgregatori della nave nemica vennero ridotti del 50% (\"DS9: La via del guerriero\").\nBloccare un raggio traente.\nUn raggio traente si pu\u00f2 bloccare creando un ciclo di inversione con gli scudi deflettori."}
{"id": "529655", "revid": "161374", "url": "https://it.wikipedia.org/wiki?curid=529655", "title": "Michael &quot;Flea&quot; Balzary", "text": ""}
{"id": "529656", "revid": "39492777", "url": "https://it.wikipedia.org/wiki?curid=529656", "title": "Classe 'Nanuchka'", "text": ""}
{"id": "529664", "revid": "4010155", "url": "https://it.wikipedia.org/wiki?curid=529664", "title": "Sonata arctica", "text": ""}
{"id": "529667", "revid": "123908500", "url": "https://it.wikipedia.org/wiki?curid=529667", "title": "Jason Terry", "text": "Carriera.\nHigh School.\nJason Terry frequent\u00f2 la Franklin High School di Seattle, dove vinse due campionati statali nel 1994 e nel 1995.\nIl 2 febbraio 2007 la sua maglietta numero 31 viene ritirata.\nNCAA.\nGioc\u00f2 per l'Universit\u00e0 dell'Arizona, rendendosi poi eleggibile per il draft NBA 1999.\nNBA.\nAtlanta Hawks (1999-2004).\nNel 1999 venne scelto con la chiamata numero 10 assoluta da parte degli Atlanta Hawks. Nel suo anno da matricola gioc\u00f2 soprattutto nel ruolo di sesto uomo entrando in campo 23,3 minuti per gara. Chiuse l'anno con 656 punti (8,1 punti per gara). L'anno per la sua squadra, gli Atlanta Hawks fu invece alquanto negativo (28 vittorie e 54 sconfitte) collocando nuovamente la squadra ai vertici bassi della Eastern Conference. A fine stagione, Terry fu inserito nel NBA All-Rookie Second Team.\nNella sua seconda stagione nelle file degli Hawks, Terry divenne il punto di riferimento in attacco, chiudendo la stagione con una media punti di 19,7 (suo massimo attuale in carriera).\nInoltre si dimostr\u00f2 un buon passatore per i compagni (4,9 assist a partita) e un buon difensore (1,3 palle recuperate a partita).\nI risultati del team per\u00f2 non furono all'altezza del livello di gioco espresso da Jason.\nGli anni a seguire, dal punto di vista individuale, furono molto buoni: Terry infatti chiuse le restanti tre stagioni con medie in successione di 19,3, 17,2 e 16,8 punti a gara.\nDallas Mavericks (2004-2012).\n2004-2007.\nDopo aver giocato per 5 anni ad Atlanta, nell'estate 2004 firma come free agent per i Dallas Mavericks. Chiuse la sua permanenza con gli Hawks con 6538 punti in 403 presenze (media di 16,2 punti a partita).\nDal punto di vista personale, i risultati al primo anno furono di 12,4 punti a partita in 80 presenze giocate (anche se in 23 casi \u00e8 subentrato). Nella stagione successiva, scende in campo 80 volte (in questo caso per\u00f2 lui \u00e8 titolare fisso dato che non subentra mai dalla panchina nel corso della stagione) tenendo una media di 17,1 punti a partita. Lui e la sua squadra nello stesso anno, hanno giocato degli ottimi play-off, arrivando fino alla Finale NBA, persa per\u00f2 contro i Miami Heat per 4-2 (tra l'altro i Mavericks andarono in vantaggio per 2-0 nella serie, ebbero anche l'opportunit\u00e0 di andare sul 3-0, ma senza coglierla). Alla fine di quella stagione, Terry divenne nuovamente \"free agent\", ma dopo solo 12 ore decise di rifirmare un contratto di 6 anni con i Dallas Mavericks.\nNella stagione 2006-07 i Mavericks arrivano primi nella Western Conference; tuttavia i play-off furono una grossa delusione: i texani infatti persero al primo turno contro i Golden State Warriors arrivati ottavi nella Western Conference.\n2007-2011.\nNel corso della stagione 2007-2008, esattamente il 14 febbraio 2008, a Dallas fa ritorno (dopo 11 anni e mezzo, di cui 5 ai Phoenix Suns e 6 e mezzo ai New Jersey Nets) via trade il playmaker trentacinquenne Jason Kidd.\nSeppur Dallas nei play-off venga eliminata al primo turno dai New Orleans Hornets per 4-1, la coppia dimostra comunque di aver una buon'intesa che andr\u00e0 a migliorarsi durante gli anni.\nDopo la conclusione della stagione regolare 2008-09, Terry conquista il premio di Miglior sesto uomo dell'anno. Anche nel corso della stagione 2009-10, che conclude con una media di 16,6 punti e 3,8 assist a partita in 33 minuti di gioco, si conferma sesto uomo validissimo.\nNella stagione 2010-11 si rivela ancora sesto uomo di lusso, come confermano le statistiche (15,8 punti e 4,1 assist a gara di media) e il secondo posto conquistato nella corsa al premio Miglior sesto uomo dell'anno dietro al vincitore Lamar Odom (suo compagno a Dallas l'anno successivo). Nei play-off 2011, dopo aver eliminato al primo turno i Portland Trail Blazers per 4-2, al turno successivo i Mavericks incontrano i Los Angeles Lakers campioni in carica: durante questa serie Terry eguaglia il record di maggior numero di triple segnate da un solo giocatore in una partita di post-season: uno strepitoso 9/10 dall'arco del tiro da tre punti . I texani batteranno 4-0 i Lakers e 4-1 gli Oklahoma City Thunder nelle finali di Conference, i Mavericks accedono alle NBA Finals, dove sfideranno i Miami Heat, in un rematch del 2006. La guardia di Seattle fu determinante anche nella finale contro gli Heat (18 punti di media),dove si laurea per la prima volta campione NBA a quasi 33 anni e 9 mesi di et\u00e0. Si prende cos\u00ec una rivincita dopo la sconfitta del 2006 dove i Mavs persero la serie 2-4, dopo essere stati in vantaggio per 2-0 e aver avuto l'oppurtunit\u00e0 di andare sul 3-0. Terry in assoluto fu il secondo giocatore chiave per i Dallas Mavericks (dopo Dirk Nowitzki) nel corso dei play-off tenendo una media di 17,5 punti a partita.\nLa stagione 2011-12 inizia in ritardo a causa del Lockout. Questa volta i Dallas Mavericks si classificano al settimo posto nella graduatoria finale della Western Conference. Tuttavia ai play-off i Mavs escono al primo turno contro gli Oklahoma City Thunder, futuri finalisti, perdendo la serie 4-0.\nBoston Celtics, Brooklyn Nets e Sacramento Kings (2012-2014).\nDurante la \"off-season\" firma lasci\u00f2 i Mavericks dopo 8 anni per accarsarsi ai Boston Celtics con cui firm\u00f2 un contratto triennale per un totale di 15 milioni.\nIl 28 giugno 2013, giorno del Draft 2013, i Celtics si accordano con i Brooklyn Nets per la cessione di Terry, Kevin Garnett e Paul Pierce in cambio di Gerald Wallace, Kris Humphries, MarShon Brooks, Kris Joseph, Keith Bogans e alcune scelte a draft futuri. La trattativa verr\u00e0 ufficializzata il successivo 13 luglio. A Brooklyn ritrova (seppur in veste di allenatore) il suo ex compagno di squadra e amico Jason Kidd.\nIl 19 febbraio 2014 i Brooklyn Nets l'hanno ceduto, insieme a Reggie Evans, ai Sacramento Kings in cambio di Marcus Thornton. Tuttavia, per recuperare al meglio da un infortunio al ginocchio rimediato quando vestiva la canotta dei Dallas Mavericks, Terry non scende mai in campo con i Kings per prepararsi alla stagione successiva.\nHouston Rockets (2014-2016).\nIl 18 settembre 2014 Terry viene ceduto dai Kings, insieme a due future seconde scelte agli Houston Rockets in cambio di Scotty Hopson e Alonzo Gee.\nA livello di squadra la stagione regolare va oltre le aspettative iniziali in quanto i Rockets arrivano secondi a ovest.\nDurante la stagione, parte titolare in 18 partite (su 77 totali). Tuttavia ai play-off lo scenario per JT cambia totalmente: il 31 marzo 2015, poco prima della fine della stagione, i Rockets perdono il playmaker titolare Patrick Beverley fino alla fine della stagione (post-season compresa), cos\u00ec Terry prende il suo posto nel quintetto base.\nTerry nei play-off \u00e8 titolare fisso insieme a James Harden nel backcourt dei biancorossi che dopo aver eliminato agevolmente i Dallas Mavericks (4-1) al primo turno, nelle semifinali di Conference affrontano i Los Angeles Clippers. Sulla carta i Clippers partono come favoriti, ma la sul campo la serie si rivela combattuta. Tuttavia in gara-6, nel corso del quarto quarto la gara sfugge di mano alla franchigia di Los Angeles (in vantaggio di 15 punti alla fine del terzo) che perde la partita 119-107 (subendo un passivo di 40-15 nell'ultimo quarto della partita).\nI Rockets accedono cos\u00ec alle finali di Conference dove incontreranno i Golden State Warriors. Tuttavia contro la franchigia della baia, i biancorossi escono sconfitti dalla serie che perdono 4-1. I Warriors a fine anno vinceranno il titolo NBA. Terry nei PO ha tenuto una media di 9,2 punti a partita.\nLa stagione successiva inizia con un record di 4-7 che porta al licenziamento dell'allenatore Kevin McHale. Con l'arrivo di J.B. Bickerstaff al posto dell'ex bandiera dei Boston Celtics (da giocatore), la squadra non migliora di molto i propri risultati, ma riesce comunque ad arrivare ai play-off grazie a delle ottime prestazioni di James Harden e a un crollo (dovuto agli infortuni dei titolari) degli Utah Jazz. Terry ha ricoperto lo stesso ruolo dell'anno precedenza (ovvero riserva di Beverley), giocando tante partite (72, di cui 7 nel quintetto base) ma vede calare le proprie statistiche in rapporto all'anno passato sia per quanto riguarda la regular season che i play-off. In questi i biancorossi affrontano i Golden State Warriors campioni in carica, venendo eliminati dai giallobl\u00f9 come l'anno precedente per 4-1.\nMilwaukee Bucks e ritiro (2016-2018).\nIl 23 agosto 2016 firma un contratto annuale a 1,6 milioni di dollari con i Milwaukee Bucks.\nTerry ai Bucks ritrova per la terza volta Jason Kidd, venendo allenato per la seconda da lui dopo l'esperienza a Brooklyn e averci giocato insieme a Dallas. Dell'esperienza che lui ebbe ai Nets, ritrov\u00f2 anche l'ex compagno di squadra Mirza Teletovi\u0107.\nDopo due anni senza grandi soddisfazioni finendo spesso in panchina, Terry, seppur volesse continuare, non viene rifirmato dai Bucks. Nel dicembre 2018 annuncia il suo ritiro, sostenendo per\u00f2 di essere disposto a tornare a giocare qualora fosse arrivata una chiamata da una squadra tra Dallas Mavericks, Los Angeles Lakers e Golden State Warriors."}
{"id": "529669", "revid": "61798", "url": "https://it.wikipedia.org/wiki?curid=529669", "title": "Isle of Wight", "text": ""}
{"id": "529673", "revid": "1543377", "url": "https://it.wikipedia.org/wiki?curid=529673", "title": "Carestia finlandese del 1866-1868", "text": "La carestia finlandese del 1866-1868 (Suuret n\u00e4lk\u00e4vuodet) fu l'ultima carestia in Finlandia e l'ultima grande carestia per cause naturali che abbia colpito l'Europa. In Finlandia tale carestia \u00e8 conosciuta come \"gli anni della grande fame\", o \"suuret n\u00e4lk\u00e4vuodet\". Circa il 15% dell'intera popolazione mor\u00ec; nelle aree pi\u00f9 duramente colpite si arriv\u00f2 al 20%. La morte miet\u00e9 vittime in tre anni, oltre eccedenti la normale mortalit\u00e0. Le aree pi\u00f9 provate del paese, che come Granducato di Finlandia faceva parte dell'Impero russo, furono la Satakunta, lo H\u00e4me, l'Ostrobotnia e la Carelia settentrionale.\nCause.\nParti del paese avevano sofferto per raccolti magri negli anni precedenti, in particolare nel 1862. L'estate del 1866 fu estremamente piovosa e i principali raccolti della regione andarono perduti: le patate e altri tuberi marcirono nei campi, e le condizioni per la semina del grano in autunno furono sfavorevoli. Quando le scorte di cibo si esaurirono, in migliaia si ritrovarono per strada a mendicare. L'inverno che segu\u00ec fu particolarmente duro e l'estate tard\u00f2 ad arrivare. Ad Helsinki la temperatura media del maggio 1867 era di +1,8\u00a0\u00b0C, circa 8\u00a0\u00b0C al di sotto di una consolidata media. In molti luoghi laghi e fiumi rimasero ghiacciati fino a giugno. Dopo un tempo promettente a met\u00e0 estate, delle gelate all'inizio di settembre devastarono i raccolti, che resero meno della met\u00e0. Dall'autunno del 1867 le persone cominciarono a morire a migliaia.\nIl governo si ritrov\u00f2 male organizzato per gestire una crisi cos\u00ec vasta. Non aveva a disposizione denaro liquido per importare cibo, e in ogni caso fu lento a rendersi conto della gravit\u00e0 della situazione. Il ministro delle Finanze Johan Vilhelm Snellman, in particolare, non voleva indebolire la valuta di recente introduzione; dei prestiti furono finalmente chiesti alla fine del 1867, ma la crisi era ormai sfuggita di mano e i prezzi del grano erano saliti in tutta Europa. A peggiorare le cose, c'era l'oggettiva difficolt\u00e0 di trasportare il poco aiuto che fu possibile ottenere in un paese con poche vie di comunicazione. Numerosi progetti d'emergenza di lavori pubblici furono allestiti, tra i quali la costruzione della ferrovia tra Riihim\u00e4ki e San Pietroburgo.\nConseguenze.\nIl clima finlandese ritorn\u00f2 alla normalit\u00e0 nel 1868, anno in cui i raccolti ebbero una resa anche superiore alla media per certi tipi di vegetali, ma malattie contagiose diffuse durante i mesi precedenti continuarono a mietere molte vittime.\nFurono quindi varati dei programmi per incrementare la diversificazione dell'agricoltura finlandese, inoltre il rapido migliorare delle comunicazioni e dell'economia industriale permisero di ridurre la probabilit\u00e0 del ripetersi di una carestia di tale portata. Le persone in generale videro la tragedia come un evento voluto da Dio. Pochi si aspettavano che la monarchia al potere riuscisse a fare di pi\u00f9, il risentimento collettivo fu in effetti diretto soprattutto ai funzionari locali. Nessun movimento politico dei lavoratori che potesse avvantaggiarsi politicamente della crisi era ancora stato costituito. La popolazione urbana era comunque piccola e, per le persone di campagna, la priorit\u00e0 pi\u00f9 alta era tornare alla vita normale. Cos\u00ec la carestia non costitu\u00ec una minaccia all'ordine sociale, anche se gett\u00f2 una lunga ombra sulla memoria della nazione."}
{"id": "529674", "revid": "712828", "url": "https://it.wikipedia.org/wiki?curid=529674", "title": "Darth Nihl", "text": ""}
{"id": "529675", "revid": "1714743", "url": "https://it.wikipedia.org/wiki?curid=529675", "title": "Orazio Farnese", "text": "Biografia.\nQuintogenito di Pier Luigi Farnese e Gerolama Orsini, Orazio Farnese nacque nel castello di Valentano nel periodo che pass\u00f2 tra il ritiro a vita privata del padre e l'elevazione al soglio pontificio del nonno Paolo III. Era fratello dei cardinali Ranuccio Farnese e Alessandro Farnese e di Ottavio Farnese, duca di Parma.\nAll'et\u00e0 di dodici anni, nel 1543, secondo la politica di equidistanza tra Francia e Impero seguita da Paolo III, fu mandato ad apprendere le tradizioni della cavalleria alla corte di Francesco I di Francia.\nNel giugno del 1547 gli agenti del papa e quelli del re Enrico II di Francia firmarono un contratto che riguardava il matrimonio tra Orazio e Diana, la figlia del re. Orazio ricevette la promessa del ducato di Castro, di 200.000 scudi e di una rendita di 25.000 scudi costituita in Italia.\nAlla morte di Pier Luigi, avvenuta sempre nel 1547, Orazio venne investito del Ducato di Castro e della carica di prefetto di Roma.\nNel 1551, in occasione della guerra di Parma, Orazio perse la carica di Prefetto di Roma ed ebbe il Ducato di Castro sotto sequestro con guarnigioni pontificie posizionate in ogni roccaforte.\nNel 1552, a pace fatta, il Papa Giulio III gli restitu\u00ec il ducato.\nIl matrimonio tra Orazio e Diana fu, infine, celebrato a Parigi il 13 febbraio 1553. Il menage degli sposi fu a intero carico di Enrico II di Francia.\n&lt;br&gt;Ma il destino era in agguato. Durante l'estate del 1553 Orazio si trovava a Hesdin, una piccola citt\u00e0 di frontiera dell'Artois, quando Filiberto di Savoia ne intraprese l'assedio per conto di Carlo V: marted\u00ec 18 luglio 1553, il duca di Castro fu ucciso da un'archibugiata, lasciando Diana vedova dopo appena 5 mesi e cinque giorni di matrimonio.\nOrazio non lasci\u00f2 eredi per cui il Ducato di Castro torn\u00f2 al fratello Ottavio."}
{"id": "529678", "revid": "712828", "url": "https://it.wikipedia.org/wiki?curid=529678", "title": "Darth Talon", "text": ""}
{"id": "529680", "revid": "767487", "url": "https://it.wikipedia.org/wiki?curid=529680", "title": "Carestia dell'era Tenpo", "text": "La carestia dell'era Tenpo (in lingua giapponese \u5929\u4fdd\u306e\u98e2\u9949, \"Tenpo no kiken\"), conosciuta anche come la grande carestia Tenpo (\u5929\u4fdd\u306e\u5927\u98e2\u9949, \"Tenpo no daikiken\"), fu una carestia che ebbe luogo nell'era Tenpo in Giappone. Si ritiene che sia cominciata nel 1832 o nel 1833, e che dur\u00f2 fino al 1836 o al 1839.\nLa carestia colp\u00ec molto duramente la parte settentrionale dell'isola di Honsh\u016b e fu causata dalle inondazioni e da perturbazioni fredde."}
{"id": "529681", "revid": "1123126", "url": "https://it.wikipedia.org/wiki?curid=529681", "title": "San Nazaro", "text": ""}
{"id": "529682", "revid": "767487", "url": "https://it.wikipedia.org/wiki?curid=529682", "title": "Hemza Mihoubi", "text": "Carriera.\nCresciuto nelle giovanili del Metz, da febbraio a maggio 2006 \u00e8 impiegato nel ruolo di difensore sinistro, posizione in cui aumenta il suo rendimento. A giugno 2006 \u00e8 acquistato dal , ma \u00e8 poco impiegato dall'allenatore e a gennaio 2007 si trasferisce in prestito al Charleroi, in prima divisione belga. Gioca 8 partite e nell'estate seguente torna al Lecce per disputare con il club salentino il campionato di Serie B.\nIl 29 luglio 2009 passa al Bellinzona, firmando un contratto biennale.\nAlla fine della stagione 2010-2011, in seguito alla retrocessione del club elvetico si svincola. Nel maggio 2012 passa al Losone Sportiva (seconda interregionale svizzera) dove disputa una sola partita prima di approdare nella stagione 2012-13 in Challenge League firmando un contratto annuale con il Wohlen.\nNel 2013 si accasa nella seconda divisione del campionato belga nel White Star Bruxelles. A fine stagione si svincola, tornando a firmare un contratto con i White Star nel novembre 2014 dove resta fino a luglio 2015.\nArrestato in Francia nel settembre del 2015 per concorso in un tentato rapimento di un imprenditore avvenuto a Lugano e poi prosciolto, torna al calcio giocato nell'agosto del 2016 siglando un contratto biennale con il club svizzero del .\nHa giocato nella nazionale francese Under-19."}
{"id": "529683", "revid": "1546219", "url": "https://it.wikipedia.org/wiki?curid=529683", "title": "Li (popolo)", "text": "I Li () sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. La maggioranza dei Li vive nelle zone costiere della provincia cinese di Hainan, dove rappresentano la minoranza etnica pi\u00f9 grande.\nDurante la dinastia Sui, i Li erano conosciuti con il nome di \"Liliao\", mentre oggi i Li si autodefiniscono \"Hlai\" o \"Sai\".\nI Li godono di una considerevole stima da parte del governo di Pechino, perch\u00e9 molti di loro in passato hanno combattuto al fianco del Partito Comunista Cinese contro i nazionalisti del Kuomintang, durante la Guerra civile cinese . Inoltre, i Li hanno sofferto molto l'occupazione giapponese delle loro zone durante la Seconda guerra mondiale.\nIl linguaggio dei Li, conosciuto come Hlai, \u00e8 classificato nel ceppo delle lingue Tai-Kadai. Questa lingua non ha utilizzato un proprio sistema di scrittura fino agli anni cinquanta, quando fu introdotto un sistema basato sull'alfabeto latino. I L\u00ec possono generalmente comprendere e parlare il cinese.\nI Li, tra l'altro, sono noti per la loro profonda conoscenza delle erbe mediche, e sono abili nella preparazione di antidoti contro il veleno dei serpenti.\nLa religione si basa quasi esclusivamente su fedi di tipo politeistico; i Li credono nel culto degli antenati, considerati come vere e proprie forze maggiori alle quali chiedere aiuto e protezione. Diffuso \u00e8 il culto degli spiriti della terra, protettori dell'agricoltura."}
{"id": "529686", "revid": "287204", "url": "https://it.wikipedia.org/wiki?curid=529686", "title": "Giovanni Varglien", "text": "Carriera.\nGiocatore.\nHa giocato in vari ruoli, soprattutto per\u00f2 come mediano, vestendo la maglia della insieme al fratello maggiore Mario dal 1929 al 1947. Giocatore dal fisico imponente, raggiungeva i 183 centimetri (molto alto per la sua epoca) e sapeva giostrarsi sia in difesa sia a centrocampo.\nMosse i primi passi nella squadra della sua citt\u00e0, la , che giocava al tempo nei campionati nazionali italiani. In \"Divisione Nazionale\" esord\u00ec il 6 gennaio 1929 contro il , non ancora diciottenne, collezionando 10 presenze a fine campionato.\nPassato alla Juventus, gioc\u00f2 la sua prima partita in Serie A nel primo campionato italiano a \"girone unico\", quello della stagione 1929-1930, affermandosi poi negli anni a venire come titolare nella squadra bianconera capace di vincere cinque scudetti consecutivi nella prima met\u00e0 degli anni 1930.\nGioc\u00f2 la prima delle sue tre partite in nazionale il 15 novembre 1936 contro la ; non riusc\u00ec tuttavia ad affermarsi in maglia azzurra a differenza di quella bianconera, con cui vinse inoltre due Coppa Italia, le prime nella storia del club, nel 1938 e nel 1942.\nRimase a Torino anche durante la seconda guerra mondiale, giocando nel campionato bellico del 1944 e vestendo per ulteriori due stagioni la casacca bianconera alla ripresa dei normali campionati. Lasci\u00f2 la Juventus nel 1947 dopo 381 gare e 35 reti di campionato. Come presenze in campionato fra i giocatori bianconeri \u00e8 secondo solo a Giampiero Boniperti nella speciale classifica; ad esse si aggiungono 19 partite in Coppa Italia e 12 nella Coppa dell'Europa Centrale, per un totale di 412 incontri ufficiali.\nGioc\u00f2 la sua ultima stagione nel , in Serie B, contribuendo alla sua promozione e chiudendo la carriera da giocatore nel 1948.\nAllenatore.\nRitiratosi, inizi\u00f2 subito ad allenare il Palermo neopromosso in Serie A, riuscendo a raggiungere l'undicesimo posto. Passato all', dopo l'ottavo posto del 1950, fu esonerato alla diciassettesima giornata del campionato 1950-1951.\nRaggiunse ancora un ottavo posto con il e allen\u00f2 poi ancora a Palermo, senza tuttavia molta fortuna.\nDopo un anno di pausa si trasfer\u00ec in Turchia, dove allen\u00f2 nella stagione 1955-1956 la squadra del , passando l'anno successivo alla guida della nazionale turca; torn\u00f2 in Italia in primavera per subentrare alla guida del , che port\u00f2 alla salvezza, salvo poi essere esonerato l'anno successivo.\nFu questa la sua ultima esperienza in massima divisione. Guid\u00f2 in seguito squadre di Serie C come , , e . Smise di allenare nel 1965, dopo aver vinto il campionato di Serie D con lo ."}
{"id": "529687", "revid": "1543377", "url": "https://it.wikipedia.org/wiki?curid=529687", "title": "New Weird America", "text": "Il termine New Weird America descrive un movimento musicale del XXI secolo di musica folk-psichedelica. Il termine fu coniato da David Keenan nel numero dell'agosto del 2003 di The Wire, a proposito del Battleboro Free Folk Festival organizzato da Matt Valentine ed \u00e8 una parafrasi dalla frase di Greil Marcus \"Old Weird America\" usata nel suo libro \"Antologia della musica Folk americana\" da Bob Dylan e il suo ambiente. Lo stile che caratterizza il movimento deriva per la gran parte dai gruppi folk e psichedelici dagli anni 60 ai 70, inclusi performers come Holy Modal Rounders e il gruppo inglese Pentangle, ma trova anche ispirazione da fonti disparate come l'heavy metal, il free jazz, la musica elettronica, il noise cos\u00ec come la musica folk Americana di met\u00e0 900. I generi vengono generalmente classificati come psych folk, acid folk o freak-folk.\nLa musica di protesta, suonata da musicisti poco esperti (e spesso emarginati sociali) esemplificata da The Shaggs, Roky Erickson, e Jandek, sembra essere stata di grande influenza sul movimento del New Weird America. Alcuni artisti hanno anche raccolto critiche per il loro speculare su un'immagine di instabilit\u00e0 mentale, sfruttando la purezza e la spensieratezza dello status di \"emarginato\".\nMolti lavori del genere sono prodotti in piccole edizioni e distribuite in via indipendente. La musica \u00e8 stata discussa ampiamente dalla rivista di Los Angeles \"Arthur magazine\", che ha pubblicato esaurienti pezzi su Devendra Banhart, Joanna Newsom, Animal Collective e Six Organs of Admittance, nonch\u00e9 curato la compilation \"The Golden Apples of the Sun\" e gli eventi \"2006's Arthur-Ball\" e \"2005's Arthur-Fest\", a cui hanno partecipato vari artisti del movimento.\nNew Weird America non \u00e8 un movimento unificato ma un termine coniato da giornalisti cos\u00ec come \u201cpost-rock\" o \"indie rock\". Molte band sono state etichettate cos\u00ec dalla stampa pur non identificandosi nel filone."}
{"id": "529688", "revid": "125938900", "url": "https://it.wikipedia.org/wiki?curid=529688", "title": "Margherita d'Austria", "text": "Biografia.\nNascita e battesimo.\nMargherita nacque ad Oudenaarde, nelle Fiandre, dall'imperatore Carlo V e dalla sua amante Giovanna van der Gheynst, figlia di un lavorante di arazzi. Fu battezzata nella Chiesa di Nostra Signora di Pamele e cresciuta a Bruxelles, sotto la supervisione di Margherita d'Asburgo, governatrice dei Paesi Bassi meridionali e di Maria d'Asburgo, ex regina d'Ungheria, rispettivamente zia e sorella di Carlo V, all'interno della famiglia di Andries Douvrin, signore di Drogenbos e Sint-Martens-Bodegem. Fu legittimata dal padre ed educata secondo i dettami previsti dal suo rango.\nInfanzia.\nNel 1532, all'et\u00e0 di dieci anni, Margherita si trasfer\u00ec in Italia, dove visse sotto le regole impostele da Francesca d'Entremont de Montbel, vedova dell'ex vicer\u00e9 di Napoli, Carlo di Lannoy.\nRiconoscimento.\nNell'anno 1529 Carlo V la riconobbe come sua figlia. Nel 1533 ebbe in dote dal padre i feudi di Penne, Campli, Ortona, Leonessa, Cittaducale, Montereale (che formarono in seguito i cosiddetti Stati Farnesiani d'Abruzzo, e successivamente altri feudi quali Castellammare di Stabia, Altamura e la Signoria di Roccaguglielma (situati nel Regno di Napoli).\nPrimo matrimonio.\nIn un'epoca caratterizzata da guerre politiche e di religione che infiammavano l'intero continente, essa divenne una pedina fondamentale nel gioco delle alleanze. Ben due papi, Clemente VII e Paolo III la legarono al papato ed alle loro famiglie.\nFu promessa ad Alessandro de' Medici, duca di Firenze, che per poterla sposare dovette attendere ancora qualche anno.\nIl loro matrimonio, celebrato a Firenze il 13 giugno 1536, non fu felice a causa del carattere e della sregolatezza del marito. Comunque, nel 1537 Alessandro fu assassinato dal cugino Lorenzino de' Medici e cos\u00ec Margherita fu nuovamente libera.\nSecondo matrimonio.\nLa condizione di vedova di Margherita convinse Paolo III, nel 1538, a chiedere la sua mano per il nipote Ottavio, figlio di Pier Luigi Farnese e duca ereditiero di Castro. Ma Margherita, allora diciassettenne, dopo essere stata \"Duchessa di Firenze\", aspirava a ben altro che a sposare Ottavio che aveva solo quindici anni.\nMargherita non amava Ottavio e non lo riteneva degno dei suoi natali, anche se il papa cercava di accumulare su di lui onori, cariche e ricchezze, conducendo un'accorta politica matrimoniale. Dovendo, tuttavia, cedere per ragioni di Stato, si present\u00f2 a Roma vestita di nero palesando a tutti che tale imposizione non le piaceva.\nIl matrimonio fu celebrato il 4 novembre nella Cappella Sistina alla presenza del papa stesso.\nPaolo III si adoper\u00f2 affinch\u00e9 venisse risolta in favore della nipote acquisita anche la questione della liquidazione dei beni di propriet\u00e0 di Alessandro de' Medici presenti a Roma (tra i quali Villa Madama, che da lei prese il nome, a Monte Mario).\nL'unione non si rivel\u00f2, inizialmente, felice, sia a causa di Margherita che cerc\u00f2 in tutte le maniere di non consumare il matrimonio (anche a causa di una sua preferenza per le donne che fece molto discutere i suoi contemporanei) e che sognava continuamente la corte medicea, sia a causa della scarsa comprensione e della mancanza di delicatezza di Ottavio. Secondo i dispacci che aggiornavano Carlo V sul vissuto della coppia sembra che Paolo III e Pier Luigi facessero di tutto per risollevare Margherita, mentre Ottavio conduceva una vita notturna certamente non degna di un nipote del papa; fu il periodo durante il quale a Palazzo Madama le offriva assistenza spirituale Ignazio di Loyola, che sarebbe stato poi ricambiato con il patronato che ricevette per l'apertura della Chiesa di Santa Marta al Collegio Romano.\nNel 1545 ci furono due avvenimenti fondamentali: il 27 agosto 1545 nacquero due gemelli, Carlo ed Alessandro. Il loro battesimo avvenne nella Basilica di Sant'Eustachio, alla presenza di diciannove cardinali e con padrini d'eccezione: Carlo V e la Regina di Francia.\nInoltre, dopo il superamento di dissapori tra Pier Luigi Farnese e l'Imperatore, si ebbe la fondazione del Ducato di Parma in suo favore, con la conseguente investitura del Ducato di Castro per Ottavio.\nDuchessa di Parma.\nMargherita rimase \"duchessa di Castro\" fino al 1547, anno dell'uccisione del suocero Pier Luigi: Ottavio, scampato alla morte in quell'occasione per la decisione dei congiurati di attenderne la partenza da Piacenza, assunse la carica di \"duca di Parma\".\nIl 1547, anno nefasto per la morte di Pier Luigi, fu invece l'anno in cui la coppia Margherita-Ottavio si rinsald\u00f2: il coraggio dimostrato da Ottavio nel riconquistare Parma quando sia l'imperatore, sia il papa erano contro di lui portarono Margherita a schierarsi decisamente in favore del marito, con il quale subentr\u00f2 una intesa amichevole e comprensiva.\nDurante la guerra di Parma combattuta tra Ottavio, alleato del re di Francia, e il papa, alleato di Carlo V, la presenza di Margherita, che non volle abbandonare la citt\u00e0, fu di conforto per i parmensi.\nDopo la guerra, l'imperatore, sentendo la morte avvicinarsi, raccomand\u00f2 Margherita al fratellastro Filippo II di Spagna, che attu\u00f2 una politica di avvicinamento al Duca di Parma.\nTra gli accordi che furono presi ci fu la clausola che il figlio Alessandro doveva essere posto sotto la tutela del Re di Spagna. Nel 1556 Margherita in persona accompagn\u00f2 Alessandro a Bruxelles, dove si trovava Filippo II.\nGovernatrice dei Paesi Bassi.\nNel 1559, Filippo II la nomin\u00f2 \"Governatrice dei Paesi Bassi\", che erano in rivolta contro la dominazione spagnola. Margherita part\u00ec da Piacenza il 25 maggio tra le acclamazioni della folla. Quando giunse a Gand il Re la present\u00f2 agli Stati Generali e le confer\u00ec pieni poteri: \"con l'arrivo di Margherita d\u2019Austria, la duchessa di Parma figlia bastarda (di madre fiamminga) di Carlo V, gli Stati generali delle province unite non erano ancora \u00abrivoluzionari\u00bb\" ed ella cerc\u00f2 una mediazione per evitare che scoppiasse una rivolta, mitigando la politica anticalvinista portata avanti da Filippo II, con la speranza di avvicinare gli elementi pi\u00f9 moderati della societ\u00e0 fiamminga all'autorit\u00e0 reale.\nSi arriv\u00f2 a un conflitto, che termin\u00f2 in suo favore: vennero ristabiliti l'autorit\u00e0 reale e il culto cattolico, ma nell'ambito della scelta\ndi Margherita di Parma di allearsi con l\"'establishment\" conservatore olandese, a costo di concessioni sull'ortodossia religiosa.\nTale scelta fu ostacolata dal grande inquisitore, Antoine Perenot de Granvelle, che, interferendo coi poteri della reggente, rese \"assai pi\u00f9 debole l'autorit\u00e0 del governo centrale. E in seno agli Stati Generali di Bruxelles, la presenza, numericamente accresciuta, di prelati cattolici, suscit\u00f2 le ire dell'alta nobilt\u00e0, predisponendola alla rivolta. Grozio, a commento di questa crisi costituzionale, ha parole di stima per Margherita e per il suo operato. Ella non solo represse l'iconoclastia, ma tent\u00f2 anche di mediare fra il Re e la \u00ablega dei grandi\u00bb, formatasi nel 1562, sotto la guida di Guglielmo, di Lamoraal, conte di Egmont e di Philippe de Montmorency, conte di Hoorne. Quando, nel 1564, date le dimissioni, Granvelle se ne part\u00ec per Roma, insieme al suo segretario personale Giusto Lipsio, la situazione parve normalizzarsi. Scrive Grozio \"(...) alta pax erat\" e tale sarebbe forse rimasta, grazie a un accordo al vertice fra la reggente e i nobili. Nel 1566, dopo che l'anno prima era fallita la missione di Egmont a Madrid, Margherita chiese energicamente a Filippo II di mitigare le norme a carico degli eretici. Ma tutto fu inutile. II Re, temendo forse una congiura, obblig\u00f2 Margherita a ritirarsi e invi\u00f2 nelle Fiandre il Duca d'Alba, con l'incarico di ripristinare l'ordine\".\nPertanto nel 1568 Margherita si rassegn\u00f2 a chiedere il termine del mandato, a causa dei contrasti col fratello e soprattutto per la politica aggressiva del nuovo inviato di Filippo, il Duca d'Alba, che alla sua partenza la sostitu\u00ec nel governo delle Province Unite.\nTorn\u00f2 ancora per un breve periodo, dal 1579 al 1581 nelle Fiandre, dove affianc\u00f2 il figlio Alessandro come \"Governatrice\", ma a causa della sua ostilit\u00e0, Filippo II ne revoc\u00f2 la nomina il 13 dicembre 1581.\nRientro negli \"Stati farnesiani\".\nNel 1568 fece ritorno in Italia per stabilirsi nei suoi feudi abruzzesi che cominci\u00f2 ad amministrare direttamente. Dopo un breve soggiorno a Leonessa decise di dimorare a Cittaducale, dove si trattenne fino al 1572, per poi trasferirsi all'Aquila di cui era stata nominata Governatrice. Durante il periodo trascorso a Cittaducale, Margherita diede ulteriori prove delle sue eccellenti capacit\u00e0 amministrative, dando impulso all'economia locale e alla cultura e risolvendo delicate questioni territoriali. \nA Cittaducale risiedette nel Palazzo della Comunit\u00e0, che per l'occasione venne ristrutturato dall'architetto Jacopo Barozzi, detto il Vignola, mentre nel capoluogo abruzzese trov\u00f2 residenza nel rinnovato Palazzo che da lei prende il nome, opera di Girolamo Pico Fonticulano.\nAll'Aquila la \"Madama\" come veniva soprannominata, riun\u00ec attorno a s\u00e9 nel Palazzo del Capitano, un vasto stuolo di artisti e di intellettuali, tra cui Andrea Alfieri, Sebastiano Marchesi, Francesco De Marchi, il primo scalatore del Gran Sasso attestato, il matematico Girolamo Pico Fonticulano, che progett\u00f2 per lei l'attuale Palazzo Margherita, ricavato dalla storica sede del capitano Regio. Margherita per l'attivit\u00e0 economica all'Aquila fece costruire anche una grande masseria presso localit\u00e0 Pile, detta \"La Cascina\".\nUltimi anni e morte.\nNel 1582 acquist\u00f2 la citt\u00e0 di Ortona in Abruzzo da Orazio di Lannoy, principe di Sulmona e conte di Venafro (oggi in Molise). Vi fece costruire la sua dimora personale del Palazzo Farnese su commissione di Giacomo della Porta, anche se non lo vide mai completato.\nMor\u00ec in questa citt\u00e0 all'et\u00e0 di 64 anni, lo stesso anno di suo marito, il 1586. Una targa ricorda il luogo di morte, il Palazzo Mancini Riccardi presso la piazza San Tommaso, storica sede dei signori e sindaci di Ortona dal XIII secolo.\nFu sepolta a Piacenza nella chiesa di San Sisto.\nPatronato delle arti.\nOltre ad un genuino interesse per la musica e l'arte, Margherita era molto affezionata a un cofanetto di gioielli, cammei, gemme e altri preziosi ricevuti dal primo marito Alessandro: tra queste gemme ce n'erano molte gi\u00e0 appartenute a Lorenzo il Magnifico, nonch\u00e9 altre frutto degli scavi archeologici romani. Si trattava di scavi che i Medici avevano patrocinato sin dai tempi di Alfonsina Orsini e che avevano spaziato fino a Campo Marzio, dove era stato trovato il gruppo dei sei barbari inizialmente identificato per errore come degli Orazi e Curiazi: tra di essi, vi era il \"Gallo ferito\", che, in realt\u00e0 \"proveniente con le altre tre figure di combattenti caduti (Perseo, Gigante e Amazzone) dall\u2019\"ex-voto\" di Attalo a Pergamo\", conflu\u00ec nelle raccolte della famiglia Farnese.\nInfatti, nel 1587, dopo la morte della duchessa di Parma, i pezzi archeologici raccolti dai Medici, fin l\u00ec conservati a Palazzo Madama da Margherita d\u2019Austria, vennero trasferiti a palazzo Farnese, seguendo le vicende della famiglia. Come per gli incarti di famiglia, anche queste opere d'arte andarono a Parma ed approdarono infine a Napoli: per questa ragione la pi\u00f9 bella glittica appartenuta ai Medici si trova oggi al Museo archeologico nazionale di Napoli.\nNella cultura di massa.\nFrancesco Serdonati la annoverava, gi\u00e0 nel corso del secolo in cui visse, tra le encomiabili sovrane e principesse del tempo. Ma gi\u00e0 in vita, il \"De nobilitate et praecellentia foeminei sexus\" di Cornelio Agrippa di Nettensheim, redatto nel 1509 e stampato per la prima volta ad Anversa nel 1529, reca la dedica a Margherita d\u2019Austria.\nA Margherita piaceva chiamarsi e farsi chiamare \"Madama\". Per tale motivo il suo palazzo romano, ereditato dai Medici, si chiama Palazzo Madama e per lo stesso motivo ci sono una Villa Madama a Monte Mario ed un paese in provincia di Roma, Castel Madama, dove ogni anno nella seconda settimana di luglio si celebra in suo nome il Palio di Madama Margherita.\nAnche il palazzo dove risiedette all'Aquila \u00e8 chiamato ufficialmente Palazzo di Madama Margherita o Palazzo Madama, ma \u00e8 meglio noto come Palazzo Margherita.\nIl nome delle \"Montagne della Duchessa\", nelle quali \u00e8 stata istituita l'omonima Riserva regionale Montagne della Duchessa per opera della Regione Lazio, \u00e8 un omaggio proprio a Margherita d'Austria da parte dell'ingegnere bolognese Francesco De Marchi, incaricato di tracciare la cartografia della zona.\nDiscendenza.\nMargherita ed Ottavio Farnese ebbero due figli:"}
{"id": "529692", "revid": "2184720", "url": "https://it.wikipedia.org/wiki?curid=529692", "title": "Anno senza estate", "text": "Lanno senza estate, conosciuto anche come lanno della povert\u00e0 e \"Eighteen hundred and froze to death\" (\"1800 e si moriva di freddo\" nei paesi di lingua inglese), fu il 1816, anno durante il quale gravi anomalie al clima estivo distrussero i raccolti nell'Europa settentrionale, negli stati americani del nord-est e nel Canada orientale. Lo storico John D. Post lo ha battezzato \"l'ultima grande crisi di sopravvivenza nel mondo occidentale\".\nOggi si ritiene che le aberrazioni climatiche furono causate dall'eruzione vulcanica del Tambora, nell'isola di Sumbawa dell'attuale Indonesia (allora Indie orientali olandesi), avvenuta dal 5 al 15 aprile 1815, eruzione che immise grandi quantit\u00e0 di cenere vulcanica negli strati superiori dell'atmosfera. Il vulcano Soufri\u00e8re nell'isola di Saint Vincent nei Caraibi nel 1812, e il monte Mayon nelle Filippine nel 1814, avevano gi\u00e0 eruttato abbondanti polveri e gas pesanti nell'atmosfera. Come \u00e8 comune a seguito di grandi eruzioni vulcaniche, la temperatura globale si abbass\u00f2 poich\u00e9 la luce solare faticava ad attraversare l'atmosfera. Tali fenomeni si sovrapposero ad un periodo in cui si verific\u00f2 il minimo di Dalton, durante il quale si ritiene che il Sole abbia emanato meno energia. In quel periodo, inoltre, era ancora in corso la cosiddetta \"piccola era glaciale\", periodo di raffreddamento generale del pianeta che, dal medioevo, si protrasse fino al 1850.\nDescrizione.\nLe inusuali aberrazioni climatiche del 1816 ebbero l'effetto peggiore nell'America del nordest, nelle province canadesi del Maritimes e di Terranova e nel nord dell'Europa. Tipicamente la tarda primavera e l'estate in quelle regioni americane sono s\u00ec relativamente instabili, ma mai fredde: le temperature minime raramente scendono sotto i 5\u00a0\u00b0C, praticamente mai in Europa, e la neve d'estate in quelle zone del Nord America \u00e8 estremamente rara, sebbene a maggio talvolta cada del nevischio.\nNel maggio 1816, invece, il ghiaccio distrusse la maggior parte dei raccolti; a giugno, nel Canada orientale e nel New England si abbatterono due grandi tempeste di neve che provocarono numerose vittime; inoltre, all'inizio di giugno quasi trenta centimetri di neve ricoprirono Qu\u00e9bec, e a luglio ed agosto i laghi e i fiumi ghiacciarono in Pennsylvania e altre tre gelate colpirono il New England distruggendo tutti gli ortaggi, tranne quelli poco sensibili al freddo. Furono comuni rapide ed improvvise variazioni di temperatura.\nCome risultato, vi fu un notevole incremento dei prezzi dei cereali. Grandi tempeste, piogge anomale e inondazioni dei maggiori fiumi europei (incluso il Reno) sono attribuite all'eruzione, cos\u00ec come la presenza di ghiaccio nell'agosto del 1816. L'eruzione del Tambora fu anche la causa, in Ungheria, della caduta di neve \"sporca\", e qualcosa di simile accadde anche in Italia, dove per un anno circa cadde della neve rossa, si crede dovuta alle ceneri presenti nell'atmosfera.\nEffetti.\nL'Europa, che stava ancora riprendendosi dalle guerre napoleoniche, soffr\u00ec per la mancanza di cibo: in Gran Bretagna e in Francia vi furono rivolte per il cibo e i magazzini di grano vennero saccheggiati. La violenza fu peggiore in uno Stato senza sbocchi sul mare come la Svizzera, il cui governo fu costretto a dichiarare un'emergenza nazionale. La mancanza di foraggio ispir\u00f2 Karl Drais, allora ancora un barone, a cercare nuovi modi di trasporto senza cavalli, il che port\u00f2 all'invenzione della draisina, detta anche \"Dandy horse\" o velocipede, il prototipo della moderna bicicletta (e della motocicletta), e diede un impulso decisivo ai successivi mezzi di trasporto personale a motore.\nLe \"incessanti nevicate\" del luglio 1816 durante un'\"estate umida e non congeniale\" costrinsero Mary Shelley, John Polidori e i loro amici a restare al chiuso durante le loro vacanze svizzere. Essi decisero di gareggiare a chi avrebbe scritto la storia pi\u00f9 spaventosa, e cos\u00ec Mary Shelley scrisse \"Frankenstein, or The Modern Prometheus\" e Polidori \"Il vampiro\". Gli alti livelli di cenere nell'atmosfera resero spettacolari i tramonti di quell'anno, tramonti celebrati nei dipinti di Turner.\nSecondo un'ipotesi formulata da J.D.Post della Northeastern University, il freddo fu responsabile, in qualche modo, della prima pandemia colerica del mondo. I testi medici descrivono che, prima del 1816, il colera era circoscritto alla zona del pellegrinaggio sul Gange, mentre la carestia di quell'anno contribu\u00ec alla nascita di una epidemia nel Bengala, che si diffuse poi in Afghanistan e nel Nepal. Dopo aver raggiunto il Mar Caspio, l'epidemia si trasfer\u00ec in occidente toccando il mar Baltico ed il Medio Oriente. La diffusione della malattia fu lenta, ma costante.\nUn esempio: la carestia a Heiligenstein.\nSul muro di una casa a Heiligenstein, in Alsazia, si legge:"}
{"id": "529697", "revid": "125641579", "url": "https://it.wikipedia.org/wiki?curid=529697", "title": "Carestia olandese del 1944", "text": "La carestia olandese del 1944 (in lingua olandese: \u00ab\"Hongerwinter\"\u00bb, l'inverno della fame), \u00e8 stata una carestia che si verific\u00f2 durante l'inverno 1944-45, negli ultimi mesi prima della fine della seconda guerra mondiale, nella parte dei Paesi Bassi che era ancora occupata dall'esercito tedesco, in particolare nelle province occidentali, al di sopra dei grandi fiumi. \u00c8 l'unica carestia della storia di cui si conoscano l'inizio, la fine e le numerose conseguenze sanitarie.\nCause.\nDopo lo sbarco delle forze Alleate nel D-Day, le condizioni peggiorarono per i Paesi Bassi occupati fa lo esercito tedesco. Gli Alleati furono in grado di liberare la parte meridionale del paese, ma la loro avanzata fu bloccata quando l'Operazione Market Garden, il tentativo di guadagnare il controllo del ponte tra il Reno e l'Arnhem, fall\u00ec. Dopo che i ferrovieri olandesi accolsero l'appello del governo olandese in esilio di distruggere le linee ferroviarie per favorire gli sforzi Alleati per la liberazione, l'amministrazione tedesca reag\u00ec ponendo un embargo su tutti i trasporti di cibo nei Paesi Bassi occidentali.\nPer l'inizio del novembre 1944 l'embargo fu parzialmente allentato, e le autorit\u00e0 tedesche permisero trasporti di cibo limitatamente alle vie d'acqua, ma era gi\u00e0 arrivato un inverno insolitamente precoce e rigido. I canali gelarono e divennero non navigabili per le chiatte. Nelle citt\u00e0 occidentali le riserve di cibo si esaurirono rapidamente. Le razioni di cibo per gli adulti in citt\u00e0 come Amsterdam scesero a 580 kilocalorie alla fine del mese di febbraio 1945.\nQuell'inverno, che sarebbe rimasto inciso nella memoria degli olandesi come \"Hongerwinter\" (l'inverno della fame), mentre i Paesi Bassi diventavano uno dei principali campi di battaglia del fronte occidentale, un numero di fattori contribuirono alla denutrizione della popolazione: l'inverno stesso fu insolitamente duro e, insieme ai vasti e diffusi effetti distruttivi della guerra, la ritirata dell'armata tedesca distrusse le paratie e i ponti per allagare il paese e impedire l'avanzata degli Alleati, il che rovin\u00f2 molta terra coltivabile e rese il trasporto delle riserve disponibili ancora pi\u00f9 difficile.\nPer cercare il cibo la popolazione era disposta a camminare per centinaia di chilometri nel tentativo di raggiungere le fattorie per poter scambiare beni preziosi con cibo. Si giunse a mangiare anche i bulbi dei tulipani e le barbabietole da zucchero. Mobili e case vennero smantellati per riscaldarsi. Dal settembre 1944 all'inizio del 1945 circa olandesi trovarono la morte. La carestia olandese del 1944 ebbe fine con la liberazione dei Paesi Bassi da parte delle forze Alleate nel maggio dell'anno seguente. Subito prima un certo sollievo fu fornito dal \u00abpane svedese\u00bb, che in realt\u00e0 era pane cotto nei Paesi Bassi, ma con farina inviata dalla Svezia. Subito dopo gli occupanti tedeschi permisero alla Royal Air Force di sganciare aiuti in cibo sui territori occupati nella cosiddetta Operazione Manna. I due eventi sono spesso confusi, tanto che spesso si commemora il pane sganciato dagli aerei, cosa mai avvenuta.\nConseguenze.\nLa carestia olandese del 1944 \u00e8 rimasta, nella memoria pubblica del paese, come l'unica carestia moderna direttamente riconducibile all'azione di forze occupanti. I documenti dell'epoca riguardanti l'evento sono molto numerosi: le autorit\u00e0 sanitarie olandesi hanno infatti aggiornato i registri sanitari di tutti i cittadini alla fine della guerra, accorgimento che permise agli scienziati di misurare gli effetti della carestia sulla salute umana.\nGi\u00e0 nel 1945 si riconobbe come la carestia potesse essere studiata per misurare, ad esempio, gli effetti della malnutrizione materna sullo sviluppo del feto. Sono stati fatti numerosi studi epidemiologici di coorte che hanno mostrato, poi, come i soggetti esposti alla carestia materna in epoca fetale soffrissero, rispetto ai nati nei periodi precedenti o seguenti la carestia, di un aumentato rischio di obesit\u00e0, ipertensione, diabete di tipo II e disturbi psicopatologici (schizofrenia e depressione) trasmessi ai discendenti con meccanismi epigenetici. Un effetto, quest'ultimo, che prese rapidamente il nome di \"De Hongerwinter\"."}
{"id": "529700", "revid": "1226", "url": "https://it.wikipedia.org/wiki?curid=529700", "title": "Primo concilio Laterano", "text": ""}
{"id": "529701", "revid": "77358", "url": "https://it.wikipedia.org/wiki?curid=529701", "title": "Margherita d'Austria (1522-1583)", "text": ""}
{"id": "529702", "revid": "1226", "url": "https://it.wikipedia.org/wiki?curid=529702", "title": "Secondo concilio Laterano", "text": ""}
{"id": "529703", "revid": "1226", "url": "https://it.wikipedia.org/wiki?curid=529703", "title": "Terzo concilio Laterano", "text": ""}
{"id": "529704", "revid": "1226", "url": "https://it.wikipedia.org/wiki?curid=529704", "title": "Quarto concilio Laterano", "text": ""}
{"id": "529705", "revid": "4012343", "url": "https://it.wikipedia.org/wiki?curid=529705", "title": "Quinto concilio Laterano", "text": ""}
{"id": "529707", "revid": "1305772", "url": "https://it.wikipedia.org/wiki?curid=529707", "title": "Bizarre (rapper)", "text": "Breve biografia.\nHa iniziato la propria carriera nell'hip hop in un gruppo chiamato \"The Outsidaz\" con Rah Digga ed Eminem. Successivamente, Bizarre realizza un album composto di 7 tracce, intitolato \"Attack of the Weirdos\" che comprende il singolo underground \"What, What\". Bizarre appare in diverse riviste musicali e di settore come Rolling Stone e \"The Source\". Nel settembre 1998 vince il premio \"Inner City Entertainment's Flava of the Year\".\nPersonalit\u00e0.\nBizarre \u00e8 meglio conosciuto come il membro del D12 con le rime meno \"convenzionali\". In passato ha rappato su argomenti quali violenze, uso ricreativo delle droghe, travestiti, bisessualit\u00e0, urofilia, incesto. Il suo brano solista all'interno di \"D12 World\", Just Like U, fu persino censurato in maniera parziale nella versione esplicita dell'album. Bizarre spiega anche l'uso intensivo di liriche esplicite sulla traccia:\nSe menzionato da chi non ha dimestichezza con i D12, ci si riferisce a Bizarre come \"the fat guy\" (il ragazzo grasso, riferito alla sua evidente obesit\u00e0). Bizarre inoltre \u00e8 un collezionista di accappatoi da bagno, con cui spesso si fa anche vedere in giro. Attribuisce il suo soprannome alla sua bizzarria:\nAnche se parla spesso di donne, a volte le liriche suggeriscono che Bizarre sia sposato. In \"Good Die Young\", dice \"I got married, My wife's name is Dee\" ed in \"One Shot Two Shot\" discorre di una moglie, che viene inevitabilmente calpestata all'interno del pezzo. Nel booklet dell'album \"D12 World\" nei ringraziamenti, dichiara \"Jehova God, my loving wife, my daughter Dominique...To everyone I missed, I love you, for real.\"\nRedhead Records.\nNel 2005, Bizarre ha aperto una propria etichetta discografica, Redhead Records. Alcuni degli artisti che hanno partecipato a \"Hannicap Circus\" fanno parte di questa label, tra cui Sindee Syringe e Young Miles.\nIl 23 ottobre 2007 dalla stessa etichetta \u00e8 stato pubblicato il nuovo album di Bizarre intitolato \"Blue Cheese and Coney Island\" anche in vista del prossimo ritorno dei D12."}
{"id": "529710", "revid": "196390", "url": "https://it.wikipedia.org/wiki?curid=529710", "title": "Concilio laterano", "text": ""}
{"id": "529712", "revid": "267975", "url": "https://it.wikipedia.org/wiki?curid=529712", "title": "Concilio lateranense", "text": ""}
{"id": "529723", "revid": "112095085", "url": "https://it.wikipedia.org/wiki?curid=529723", "title": "Baia di Doulus", "text": "La baia di Doulus (\"Doulus Bay\" in inglese) \u00e8 un'insenatura della costa occidentale della contea irlandese del Kerry, pi\u00f9 precisamente sulla propaggine nord-occidentale di Iveragh. \u00c8 delimitata a nord da capo Doulus e si insinua con un braccio stretto di mare, Valentia Harbour, oltre Cahersiveen. Veramente poco al largo delle coste della baia \u00e8 situata Valentia Island."}
{"id": "529724", "revid": "108678", "url": "https://it.wikipedia.org/wiki?curid=529724", "title": "Valentia Harbour", "text": ""}
{"id": "529725", "revid": "2178", "url": "https://it.wikipedia.org/wiki?curid=529725", "title": "Doulus Bay", "text": ""}
{"id": "529731", "revid": "112094098", "url": "https://it.wikipedia.org/wiki?curid=529731", "title": "Baia di San Finan", "text": "La baia di San Finan (\"St Finan's Bay\" in inglese) \u00e8 l'insenatura pi\u00f9 occidentale di Iveragh, una delle grandi penisole del Kerry e dell'Irlanda sud-occidentale.\nDelimitata a sud da capo Bolus, \u00e8 formata quasi totalmente da coste scoglierose ed impervie, che concedono un piccolo tratto solo nei pressi del villaggio di Killonecaha.\nMolte le isole al largo di questa baia: Puffin Island \u00e8 a qualche centinaio di metri dal promontorio settentrionale, mentre le celebri isole Skellig, visibili nelle giornate chiare, sono a poco pi\u00f9 di una decina di km."}
{"id": "529732", "revid": "124137778", "url": "https://it.wikipedia.org/wiki?curid=529732", "title": "ZigBee", "text": "In telecomunicazioni lo ZigBee \u00e8 uno standard di comunicazione wireless basato sulla specifica IEEE 802.15.4, curato dalla ZigBee Alliance. Attraverso l'uso di piccole antenne digitali a bassa potenza e basso consumo implementa una wireless personal area networks (WPAN).\nLo standard specifica una serie di profili applicativi che permettono di realizzare una comunicazione specifica per i diversi profili tipici nel campo delle Wireless Sensor Networks, che variano dal mondo dell'energia (Smart Energy) al mondo della domotica (Home Automation e ZigbeeLightLink). La relazione esistente fra ZigBee e IEEE 802.15.4 \u00e8 simile a quella esistente tra la Wi-Fi Alliance e IEEE 802.11.\nLa specifica ZigBee 1.0 \u00e8 stata approvata il 14 dicembre 2004 ed \u00e8 pubblicamente disponibile per gli sviluppatori, ma non \u00e8 consentito usare il logo della ZigBee Alliance per scopi commerciali se prima il dispositivo non viene certificato dall'associazione (e dunque deve passare una procedura di test passando attraverso una delle Test Houses ufficiali dell'Alliance). I produttori di chipset ZigBee prevedono dispositivi da 128 kB.\nNel 2014 la ZigBee Alliance ha annunciato un nuovo stack protocollare chiamato ZigBee 3.0, che andr\u00e0 ad inglobare diversi profili applicativi oggi visti come verticali e non interoperabili fra loro. Di fatto, una volta rilasciato questo stack (che andr\u00e0 a sostituire l'ultima versione, la specifica ZigBee PRO 2007) vi saranno solo 2 domini principali, uno per l'Energy e uno per l'HomeAutomation.\nIntroduzione.\nZigBee opera nelle frequenze radio assegnate per scopi industriali, scientifici e medici (ISM, 868\u00a0MHz in Europa, 915\u00a0MHz negli Stati Uniti e 2,4\u00a0GHz nella maggior parte del resto del mondo), ma di fatto oggi le uniche vere implementazioni disponibili sul mercato sono quelle a 2,4\u00a0GHz. Questa tecnologia \u00e8 nata con lo scopo di essere pi\u00f9 semplice e pi\u00f9 economica di altre Wireless PAN come, ad esempio il Bluetooth (quest'ultima per ricorrere ai ripari ha successivamente rilasciato una versione meno dispendiosa in termini di consumi chiamata Bluetooth Low Energy).\nNel 2005 il costo stimato per il ricetrasmettitore di un nodo ZigBee era di circa $1,10 per il produttore, contando grossi volumi. La maggior parte dei dispositivi ZigBee richiedono per\u00f2 anche un microcontrollore, che fa alzare il costo totale. Quando fu lanciato (1998), per il Bluetooth si prevedeva un costo di $4\u2013$6 per grandi volumi, mentre il prezzo attuale per la fascia consumer \u00e8 oggi sotto i $3.\nZigBee Alliance ha cominciato a lavorare sulla versione 1.1 che mira ad avvantaggiarsi dei miglioramenti della specifica 802.15.4b, la cui pi\u00f9 evidente miglioria \u00e8 CCM*, introdotto in alternativa al CCM mode (CTR + CBC-MAC). Il CCM* gode delle stesse caratteristiche di sicurezza di CCM, fornendo per\u00f2 maggiore flessibilit\u00e0 nella scelta dei metodi di autenticazione e criptazione.\nUsi.\nI protocolli ZigBee sono progettati per l'uso in applicazioni embedded che richiedano un basso transfer rate e bassi consumi. L'obiettivo di ZigBee \u00e8 di definire una Wireless mesh network non mirata, economica e autogestita che possa essere utilizzata per scopi quali il controllo industriale, le reti di sensori, domotica, le telecomunicazioni, ecc. La rete risultante avr\u00e0 un consumo energetico talmente basso da poter funzionare per uno o due anni sfruttando la batteria incorporata nei singoli nodi.\nTipi di dispositivo.\nCi sono tre differenti tipi di dispositivo ZigBee:\nProtocolli.\nI protocolli si basano su una ricerca nel campo degli algoritmi di routing (Ad-hoc On-demand Distance Vector) che puntano a costruire delle reti ad-hoc di nodi a bassa velocit\u00e0. Nelle reti pi\u00f9 grandi la rete reale sar\u00e0 formata da cluster di cluster, ma si potranno anche formare reti Mesh o cluster singoli. I profili correnti derivati dai protocolli ZigBee supportano sia reti \"beacon enabled\" sia reti \"non-beacon enabled\".\nNelle reti non-beacon enabled (quelle il cui beacon order \u00e8 15), viene utilizzato un meccanismo di accesso al canale di tipo CSMA/CA. In questo tipo di reti i ZigBee Router solitamente tengono i loro ricevitori sempre attivi, il che provoca un consistente consumo di energia. In pratica queste reti sono \"miste\": alcuni dispositivi sono costantemente pronti a ricevere, mentre altri si limitano a trasmettere in presenza di uno stimolo esterno. L'esempio tipico di una rete di questo tipo \u00e8 dato dagli interruttori wireless: il nodo ZigBee nella lampada pu\u00f2 essere costantemente in ricezione, avendo la possibilit\u00e0 della connessione diretta alla rete elettrica, mentre l'interruttore (al pari di un telecomando) alimentato a batteria pu\u00f2 rimanere inattivo fino all'istante in cui vi \u00e8 necessit\u00e0 di mandare un segnale. A quel punto si attiva, invia il comando, riceve un segnale di acknowledge e ritorna inattivo. In questo esempio la lampada sar\u00e0 un ZR, se non un ZC, mentre l'interruttore sar\u00e0 uno ZED.\nNelle reti beacon enabled, i nodi detti ZigBee Router trasmettono periodicamente dei beacon per confermare la loro presenza agli altri nodi. Tra un beacon e l'altro i nodi possono cambiare modalit\u00e0 per risparmiare energia, abbassando il duty cycle. Gli intervalli tra i beacon vanno da 15,36 millisecondi a 15,36 ms \u00b7 214 = 251.658,24 secondi a 250 kb/s, da 24 millisecondi a 24 ms \u00b7 214 = 393.216 secondi a 40 kb/s e da 48 ms a 48 ms \u00b7 214 = 786.432 secondi a 20 kb/s. Comunque operazioni a basso duty cycle con lunghi intervalli di beacon richiedono meccanismi di timing preciso, pi\u00f9 difficili e costosi da realizzare.\nIn generale, i protocolli ZigBee minimizzano il tempo di attivit\u00e0 del radiotrasmettitore, cos\u00ec da ridurre il consumo di energia. Nelle reti beacon enabled i nodi consumano energia solo nel periodo in cui c'\u00e8 il beacon, mentre in quelle non-beacon enabled alcuni nodi sono sempre attivi (il loro consumo di energia \u00e8 quindi alto) mentre altri sono per la maggior parte del tempo spenti.\nI dispositivi ZigBee devono rispettare le norme dello standard IEEE 802.15.4-2003 Low-Rate Wireless Personal Area Network (WPAN). Esso specifica il protocollo di livello fisico (PHY), e la parte del livello data link del Medium Access Control (MAC). Questo standard opera nella banda ISM non licenziata 2,4 GHz, 915 MHz e 868\u00a0MHz. Nella banda 2,4 GHz ci sono 16 canali ZigBee, da 5 MHz ciascuno. La frequenza centrale per ogni canale pu\u00f2 essere calcolata come FC = (2400 + 5\u00b7k) MHz, con k = 1, 2, \u2026, 16.\nI trasmettitori radio usano una codifica DSSS. Si usa una modulazione BPSK nelle bande 868 e 915\u00a0MHz e una QPSK con offset (O-QPSK) che trasmette 4 bit per simbolo nella banda 2,4\u00a0GHz. Il data rate over-the-air \u00e8 di 250 kb/s per canale nella banda 2,4\u00a0GHz, 40 kb/s per canale nella banda 915\u00a0MHz e 20 kb/s nella banda 868\u00a0MHz. Il range \u00e8 tra 10 e 75 metri, dipendente dall'ambiente. La massima potenza trasmessa \u00e8 in genere 0 dBm (1\u00a0mW).\nLa modalit\u00e0 di base di accesso al canale specificato da IEEE 802.15.4-2003 \u00e8 il Carrier Sense Multiple Access / Collision Avoidance (CSMA/CA). Questo significa che i nodi, controllano se il canale \u00e8 libero, quando devono trasmettere. Vi sono alcune eccezioni all'uso del CSMA: i segnali di beacon, inviati secondo uno schema prefissato, i messaggi di acknowledge e le trasmissioni di dispositivi in reti beacon-oriented che hanno necessit\u00e0 di bassa latenza e usano Guaranteed Time Slots (GTS) che per definizione non fa uso di CSMA.\nSoftware e hardware.\nIl software \u00e8 progettato per rendere facile lo sviluppo su microprocessori piccoli e a basso costo. Il progetto dei radiotrasmettitori \u00e8 stato ottimizzato per avere un basso costo unitario con produzioni su larga scala. Ha poca circuiteria analogica e usa il digitale ovunque sia possibile.\nAnche se i radiotrasmettitori sono economici, il \"ZigBee Qualification Process\" comporta una validazione completa delle richieste del livello fisico. Questa minuziosa analisi del livello fisico ha molti vantaggi, poich\u00e9 tutti i trasmettitori derivanti da uno stesso set di semiconduttori avranno le stesse caratteristiche RF. D'altra parte un livello fisico non certificato che presenta malfunzionamenti potrebbe influenzare negativamente le capacit\u00e0 della batteria di altri dispositivi di una rete ZigBee. In questo caso infatti i vincoli ingegneristici sono necessariamente stretti, in termini di banda e di consumo di energia. Cos\u00ec i trasmettitori sono testati secondo lo standard ISO-17025 e la Clause 6 dello standard 802.15.4-2003. La maggior parte dei produttori integra radiotrasmettitori e microcontrollori su un singolo chip."}
{"id": "529733", "revid": "124696460", "url": "https://it.wikipedia.org/wiki?curid=529733", "title": "Giorgio Cumno", "text": "Biografia.\nDa una \"subscriptio\" alla sua opera conservata in parte in un manoscritto viennese, apprendiamo che Giorgio Cumno era nativo di Creta, pi\u00f9 precisamente della citt\u00e0 di Candia.\nOpera.\nGiorgio Cumno fu autore della \"Genesi del mondo\", un'opera didattica ispirata all'Antico Testamento. L'opera \u00e8, di fatto, inscrivibile nel genere bizantino delle parafrasi bibliche, visto che riscrive, in 2800 versi, \"Genesi\" ed \"Esodo\".\nIn realt\u00e0, a parte la non eccelsa qualit\u00e0 dei dodecasillabi, l'opera di Cumno si segnala per aver incorporato nella parafrasi biblica anche diverse leggende divenute, nel corso del Medioevo, patrimonio comune, quali la leggenda della vera croce risalente al seme piantato nella bocca di Adamo morente, o, ancora, la leggenda di Mos\u00e9 bambino davanti al faraone."}
{"id": "529734", "revid": "2178", "url": "https://it.wikipedia.org/wiki?curid=529734", "title": "St Finan's Bay", "text": ""}
{"id": "529736", "revid": "2178", "url": "https://it.wikipedia.org/wiki?curid=529736", "title": "St. Finan's Bay", "text": ""}
{"id": "529737", "revid": "2178", "url": "https://it.wikipedia.org/wiki?curid=529737", "title": "St.Finan's Bay", "text": ""}
{"id": "529738", "revid": "2178", "url": "https://it.wikipedia.org/wiki?curid=529738", "title": "Saint Finan's Bay", "text": ""}
{"id": "529739", "revid": "1078002", "url": "https://it.wikipedia.org/wiki?curid=529739", "title": "Jean-Baptiste Guillaumin", "text": "Biografia.\nNato a Parigi, di umili origini, lavor\u00f2 come commesso in una merceria prima di iscriversi nel 1861, grazie ad una vincita alla lotteria, all\"'Acad\u00e9mie Suisse\" dove incontr\u00f2 Paul C\u00e9zanne e Camille Pissarro. Pur non raggiungendo mai la notoriet\u00e0 dei due amici, Guillaumin ebbe una profonda influenza sulla loro arte: C\u00e9zanne stesso tent\u00f2 alcuni dei suoi lavori pi\u00f9 innovativi dopo aver visto alcune prove dell'amico in riva alla Senna. Guillaumin espose al Salon des Refus\u00e9s nel 1863 e divenne amico di Vincent van Gogh, il cui fratello Theo si occup\u00f2 spesso della vendita di alcuni suoi quadri. Apprezzato per l'intensit\u00e0 dei suoi colori, fu ricercato da molti musei, anche all'estero: le sue opere pi\u00f9 note sono le vedute di Parigi, della zona di Creuse e della regione presso Les Adrets-de-l'Est\u00e9rel, vicino alle coste della Provenza.\nNel periodo di fine secolo l'artista si dedic\u00f2 all'espressione delle sonorit\u00e0 dei paesaggi autunnali, attraverso un cromatismo intenso. Dopo il 1904 i suoi dipinti si avvicinarono ai \"Fauves\".\nArmand Guillaumin mor\u00ec nel 1927 a Orly, poco a sud di Parigi."}
{"id": "529740", "revid": "124177737", "url": "https://it.wikipedia.org/wiki?curid=529740", "title": "Campionato italiano di hockey su ghiaccio 1938", "text": "Il Campionato italiano di hockey su ghiaccio 1938, 12\u00aa edizione del massimo campionato nazionale, fu organizzato dalla Federazione Italiana Sport Invernali. La formula prevedeva che la vincente della Serie B sfidasse in gara unica la neonata squadra della federazione, l'AMDG Milano, nata dalla fusione di ADG Milano e Diavoli Rossoneri.\nDate le difficolt\u00e0 di coesistenza di due formazioni nella stessa citt\u00e0 il Presidente della FISI, l'Onorevole Renato Ricci, il 7 ottobre 1937, costitu\u00ec una nuova societ\u00e0 con elementi della A.D.G. Milano e dei Diavoli Rossoneri, denominandola Associazione Milanese Disco Ghiaccio Milano. Il Presidente \u00e8 Gianni Albertini, mentre i vicepresidenti sono il Cavaliere Annoni e Cavaliere Biraghi, gi\u00e0 dirigenti delle due societ\u00e0 sciolte. Come allenatore venne scelto il canadese Jim Foley. Questa nuova societ\u00e0 era alle dipendenze della Federazione e i suoi scopi erano quelli di pubblicizzare l'hockey su ghiaccio e di formare i giovani in vista delle Olimpiadi del 1940, mai disputate a causa degli eventi bellici. Per quest'ultimo motivo non fu possibile tesserare giocatori stranieri.\nEliminatorie per la Serie B.\nLa formula del Campionato prevede delle eliminatorie per accedere alla Serie B, nella quale \u00e8 gi\u00e0 iscritta la formazione del Cortina. Le partite sono ad eliminazione diretta.\nPartite.\nIl Nord Torino, l'HC Ortisei e l'ADMG MIlano II si qualificarono alla Serie B.\nSerie B.\nLe partite della serie cadetta sono ad eliminazione diretta; le perdenti si contendono la conquista del terzo posto, mentre le vincenti si aggiudicano l'accesso in Serie A e il diritto di sfidare la prima squadra dell'AMDG Milano per la conquista del tricolore. Le gare di Serie B e la finale scudetto sono disputate al Palazzo del Ghiaccio di Milano.\nFinale.\nL'ADMG MIlano II si qualific\u00f2 alla finale scudetto e il Cortina fin\u00ec quindi terzo."}
{"id": "529741", "revid": "118104977", "url": "https://it.wikipedia.org/wiki?curid=529741", "title": "Peronospora", "text": "Col termine comune di peronospora in agricoltura si indica genericamente una malattia delle piante causata da cromisti appartenenti non solo al genere \"Peronospora\", ma anche ad altri generi, sia della famiglia Peronosporacee che della famiglia Piziacee. \nLa malattia rientra in generale nella categoria delle malattie trofiche in quanto causata da organismi parassiti che sottraggono risorse trofiche alla pianta ospite per mezzo di rapporti anatomici e fisiologici abbastanza stretti. Si manifesta, in generale, con depigmentazioni a carico dei tessuti verdi, a cui seguono in genere necrosi pi\u00f9 o meno estese. A carico dei frutti si instaurano processi degenerativi che si manifestano con necrosi o marciumi. L'esito degli attacchi di peronospora \u00e8 spesso letale, soprattutto quando interessa le piante erbacee.\nAgenti.\nFra gli agenti eziologici delle peronospore a carico di piante di interesse agrario, si ricordano i seguenti.\nFamiglia delle Peronosporacee.\nOltre a \"Peronospora\", i generi pi\u00f9 importanti di questa famiglia sono: \"Bremia\", \"Plasmopara\" e \"Pseudoperonospora\". Di seguito si elencano le specie pi\u00f9 importanti. \nPrevenzione.\nTra i prodotti anticrittogamici, quello pi\u00f9 utilizzato per prevenire questo patogeno \u00e8 sicuramente il rame, che viene usato in diverse formulazioni (come, ad esempio, la poltiglia bordolese, il verderame e il solfato di rame tribasico).\nUna prevenzione pi\u00f9 naturale, da preferire nel caso di un'agricoltura strettamente biologica, \u00e8 data dai macerati come quello di ortica o di aglio."}
{"id": "529742", "revid": "72387", "url": "https://it.wikipedia.org/wiki?curid=529742", "title": "Armand Guillaumin", "text": ""}
{"id": "529750", "revid": "834", "url": "https://it.wikipedia.org/wiki?curid=529750", "title": "Ed", "text": ""}
{"id": "529751", "revid": "991694", "url": "https://it.wikipedia.org/wiki?curid=529751", "title": "DNA microarray", "text": ""}
{"id": "529752", "revid": "991694", "url": "https://it.wikipedia.org/wiki?curid=529752", "title": "DNA Microarray", "text": ""}
{"id": "529753", "revid": "991694", "url": "https://it.wikipedia.org/wiki?curid=529753", "title": "Gene chip", "text": ""}
{"id": "529755", "revid": "968255", "url": "https://it.wikipedia.org/wiki?curid=529755", "title": "Luigi Bacialli", "text": "Biografia.\nFiglio di Paolo Bacialli, dirigente Eni e direttore dell'Agip Sarda, assassinato il 26 giugno del 1972 in provincia di Sassari durante il suo tentativo di sequestro. \nGiornalista professionista dal 1976, ha iniziato la sua carriera al quotidiano \"La Notte\" di Milano.\n\u00c8 passato in seguito a \"Il Giornale\", dove \u00e8 stato caporedattore centrale sotto la direzione di Indro Montanelli, seguendolo poi a \"La Voce\". Ha diretto inoltre \"L'Indipendente\", \"Libert\u00e0\" di Piacenza e \"Il Giornale di Vicenza\" dal 1998 al 2001.\nDal marzo 2001 fino al luglio 2006 \u00e8 stato il direttore de \"Il Gazzettino\", principale quotidiano del Triveneto.\nNel 2007 \u00e8 passato, come direttore editoriale per l'informazione, a \"Canale Italia\", emittente dell'editore padovano Lucio Garbo, rimanendovi sino a ottobre 2008.\nAttualmente \u00e8 direttore delle testate giornalistiche del network televisivo Medianordest della famiglia bassanese Jannacopulos che raggruppa \"Rete Veneta\", Antenna Tre Nordest, Telenordest e Telequattro, la pi\u00f9 importante emittente del Friuli Venezia Giulia.\nDal 21 gennaio 2019 \u00e8 presidente della Fondazione \"Veneto Film Commission.\"\nVita privata.\nSposato con Maddalena, biologa marina con cui ha avuto due figli."}
{"id": "529759", "revid": "1226", "url": "https://it.wikipedia.org/wiki?curid=529759", "title": "Il Santo (personaggio)", "text": ""}
{"id": "529760", "revid": "1609279", "url": "https://it.wikipedia.org/wiki?curid=529760", "title": "Pasta fillo", "text": "La pasta fillo, dal greco \"\u03c6\u03cd\u03bb\u03bb\u03bf\" con il significato di \"foglia\", \u00e8 una variet\u00e0 di pasta sfoglia composta da sottilissimi fogli separati, tipica dell'area Mediterranea e dell'Asia Minore. La tecnica artigianale \u00e8 quanto mai scenografica. \n\u00c8 caratterizzata da tempi di cottura ridottissimi: si utilizza fritta o cotta in forno per preparare i pi\u00f9 variegati piatti di alta cucina anche come involucro di involtini in varie cucine del mondo. Per la sua estrema versatilit\u00e0 ha trovato innovativo e svariato impiego anche nella cucina italiana.\n\u00c8 prodotta senza aggiunta di grassi a differenza delle comuni paste sfoglie. Il gusto \u00e8 neutro per garantirne l'uso nella preparazione sia di dolci, sia di piatti salati.\nTradizionalmente \u00e8 utilizzata in tutto il medio oriente, nella penisola balcanica e nel Maghreb per i dolci ripieni di noci e pistacchi immersi nel miele o in uno sciroppo di zucchero, come la baklava.\nOrigine.\nUna versione primitiva e spessa di questa pasta sembra provenire da quella parte dell'Asia centrale abitata da popolazioni turcofone..\nGi\u00e0 nell'undicesimo secolo il \"Lughat Diwan al-Turk\", un dizionario di dialetti turchi opera di Mahmud Kashgari, registrava il pane arricciato e piegato sotto il nome di \"yuvgha\". Questo nome \u00e8 legato alla parola \"yufka\" (\"sottile\"), che \u00e8 il nome moderno turco per la pasta, e non deve essere confuso con una focaccia turca chiamata anch'essa \"yufka\".\nLa pratica di stendere la pasta cruda in fogli sottili come carta \u00e8 uno sviluppo posteriore, probabilmente nato nelle cucina del Topkapi in Istanbul.\nCaratteristiche.\nLa preparazione prevede l'impiego di acqua al 40% e farina al 60%. Dal loro impasto si ottiene un panetto da cui si stendono degli strati molto sottili chiamati veli di pasta, alternati a uno di cotone per assorbirne l'umidit\u00e0. Sugli strati si cosparge anche dell'amido di granturco per evitare che la pasta diventi appiccicosa. Nella preparazione industriale si aggiunge del sorbato di potassio come conservante. La pasta viene sovrapposta formando almeno quattro strati di veli. La pasta fillo si presta ad essere congelata."}
{"id": "529761", "revid": "287204", "url": "https://it.wikipedia.org/wiki?curid=529761", "title": "Cum occasione", "text": "La Cum occasione fu una bolla pontificia emanata da papa Innocenzo X il 9 giugno 1653.\nIn essa vengono condannate come eretiche cinque proposizioni tratte dal libro \"Augustinus\" di Giansenio. Questa bolla fu uno dei tentativi della Chiesa di porre un freno al dilagante giansenismo che in quel periodo trovava sempre pi\u00f9 consensi. Fu per questo istituita, dal Papa in persona, una commissione speciale che dovette analizzare cinque frasi in particolare; frasi che i giansenisti ritenevano non corrispondenti in realt\u00e0 con il pensiero di Giansenio.\nLe cinque frasi, contestate e poi condannate, sono:"}
{"id": "529763", "revid": "438678", "url": "https://it.wikipedia.org/wiki?curid=529763", "title": "L (complessit\u00e0)", "text": "Nella teoria della complessit\u00e0 computazionale, L (nota anche come LSPACE, LOGSPACE o DLOGSPACE) \u00e8 la classe di complessit\u00e0 che contiene i problemi di decisione che possono essere risolti da una macchina di Turing deterministica usando una quantit\u00e0 logaritmica di memoria. Intuitivamente, uno spazio logaritmico \u00e8 sufficiente a contenere un numero costante di puntatori nell'input, e un numero logaritmico di valori booleani.\nUna generalizzazione di L \u00e8 NL, la classe dei linguaggi decidibili in spazio logaritmico da una macchina di Turing non deterministica. Banalmente si pu\u00f2 dire che formula_1. Inoltre, un decisore che usa spazio formula_2 non pu\u00f2 impiegare un tempo superiore a formula_3, poich\u00e9 questo \u00e8 il numero totale di possibili configurazioni; quindi, formula_4, dove P \u00e8 la classe di problemi risolvibili in tempo polinomiale da una macchina di Turing deterministica.\nOgni problema in L \u00e8 completo nella riduzione in spazio logaritmico; dato che ci\u00f2 risulta inutile, sono state definite riduzioni pi\u00f9 deboli che permettono l'identificazione di problemi completi in L in modo pi\u00f9 forte, ma non c'\u00e8 una definizione universalmente accettata di problema L-completo.\nProblemi aperti importanti sono le questioni formula_5? e formula_6?\nLa classe collegata di problemi costruttivi \u00e8 FL. Si usa spesso FL per definire la riduzione in spazio logaritmico.\nNell'ottobre 2004, Omer Reingold in un articolo ha dimostrato che il problema di stabilire se c'\u00e8 un percorso tra due vertici in un grafo non direzionato appartiene alla classe L, dimostrando che L = SL, poich\u00e9 tale problema \u00e8 SL-completo.\nCome conseguenza di ci\u00f2, si ha una caratterizzazione logica semplice di L: contiene esattamente quei linguaggi esprimibili in logica del primo ordine con l'aggiunta di un operatore commutativo di chiusura transitiva (in termini di teoria dei grafi, ci\u00f2 trasforma ogni componente connesso in una cricca)."}
{"id": "529766", "revid": "120437996", "url": "https://it.wikipedia.org/wiki?curid=529766", "title": "Diffida", "text": "La diffida, nell'ordinamento giuridico italiano, \u00e8 un atto con il quale si inoltra avviso formale a una persona di compiere o di non compiere una determinata azione.\nPu\u00f2 essere inviato in varie forme, generalmente con posta raccomandata, costituisce una intimazione ad adempiere e pu\u00f2 contenere l'avvertimento nei confronti del ricevente che, se non mettesse in pratica determinate azioni o praticasse azioni illegittime o indesiderate, si proceder\u00e0 con l'adire le vie legali anche con possibile denuncia all'autorit\u00e0 giudiziaria italiana.\nCaratteristiche.\nA differenza della semplice intimazione ad adempiere o costituzione in mora (regolata nel Codice civile italiano dall'art. 1219 c.c.), la diffida ad adempiere richiede la volont\u00e0 \"espressa\" del soggetto inviante la diffida, che si produca l'effetto giuridico della risoluzione del contratto in caso di protrazione dell'inadempimento dell'altra parte. La diffida ad adempiere \u00e8 regolata dall'art. 1454 del codice civile che, testualmente, prevede:\nIn concreto quindi, l'inadempimento di una parte, abilita la parte adempiente ad avvalersi della risoluzione del contratto per inadempimento mediante l'invio alla parte inadempiente di una comunicazione \"scritta\" che contenga:\nAlla diffida ad adempiere deve essere comunque applicato l'art. 1455 c.c., pertanto la risoluzione del contratto opera solo se l'inadempimento \u00e8 \"di non scarsa importanza\".\nStruttura.\nDal punto di vista formale la diffida solitamente \u00e8 strutturata in:\nIn genere l'autore della diffida annuncia l'intenzione di intraprendere un'azione legale in mancanza di quanto intimato\nLa diffida ad adempiere.\nUn particolare tipo di diffida \u00e8 la \"diffida ad adempiere\", un atto unilaterale e ricettizio di autonomia privata, con il quale il contraente, adempiente o in procinto di adempiere, di un contratto, intima all'altra parte di adempiere entro un dato termine.\nCon quest'atto infatti una parte manifesta all'altro contraente una duplice volont\u00e0: quella \"conservativa\" del contratto in caso d'adempimento nel termine assegnato o, in mancanza di tale adempimento nel termine, quella \"risolutiva\" del contratto stesso che, in questo modo, si risolve automaticamente e stragiudizialmente in virt\u00f9 della diffida inviata."}
{"id": "529768", "revid": "122108454", "url": "https://it.wikipedia.org/wiki?curid=529768", "title": "Giostra dell'orso", "text": "La Giostra dell'orso \u00e8 una riedizione moderna dell'antico palio dei berberi che si tiene nella citt\u00e0 di Pistoia fin dal XIII secolo ogni 25 luglio, giorno dedicato al patrono della citt\u00e0 san Jacopo.\nStoria della giostra.\nLa venerazione dei pistoiesi per san Jacopo vien fatta risalire ai tempi delle scorrerie saracene e sembra che proprio per essere stata salvata da una scorreria per sua intercessione, Pistoia lo eleggesse a protettore nell'866. Nel 1174 fu fondata l'opera di san Jacopo, incaricata della conservazione della cappella di San Jacopo e di organizzare le manifestazioni civili e religiose in onore del santo. L'antico palio era cos\u00ec importante e sentito nella citt\u00e0 che solo per gravi motivi (guerre, epidemie, ecc.) veniva talvolta soppresso. Generalmente le violenze venivano sospese e Boccaccio descrive la festa del 1348, l'anno della peste. Addirittura nel 1464 l'opera di San Jacopo stabil\u00ec che per nessuna ragione, anche in tempo di peste, si dovesse omettere di far correre il palio. La popolazione partecipava anche in maniera massiccia ma era esclusa dalla organizzazione e gestione dei festeggiamenti, riservate alle famiglie nobili e patrizie.\nUna deliberazione comunale del 1514, presa per contestazioni sulle \"mosse e le riprese dei barberi\", ci attesta che la corsa si correva da una pietra miliare sulla via Lucchese alla chiesa di Santa Maria Cavaliera, situata a fianco del palazzo comunale. Si trattava dunque di un percorso rettilineo e misurava probabilmente circa tre chilometri. Dopo la costruzione del bastione mediceo di porta Lucchese il palio fu disputato lungo la via dello Spianato, l'attuale Corso. Nel 1788 un palio fu corso, in tondo, sul prato di san Francesco. Durante gli anni le regole e il percorso nel quale veniva fatto hanno subito molti cambiamenti ma la formula della corsa rimase fino allo scoppio della prima guerra mondiale.\nNel 1947 la tradizione del palio fu ripresa e cambi\u00f2 denominazione nell'attuale giostra dell'orso, in onore all'animale araldico rappresentato nello stemma cittadino (a Pistoia chiamato \"il micco\"), e si ripet\u00e9 ogni anno nella suggestiva cornice di piazza del Duomo fino al 1957, anno in cui venne nuovamente interrotta. La tradizione della giostra ritorni ad affacciarsi a Pistoia nel 1975 quando il comitato cittadino e i 4 rioni della citt\u00e0 decidono di far ricominciare a correre i cavalli in piazza del Duomo. La giostra dell'orso, da quella data, \u00e8 sempre stata disputata (tranne in due occasioni) e non ha subito grandi cambiamenti salvo spostare la gara dal pomeriggio alla sera per rendere pi\u00f9 suggestiva la competizione cavalleresca. Nel 2014 per ordine del sindaco Samuele Bertinelli a seguito della morte di due cavalli \u00e8 stato deciso di sospendere per almeno un anno la manifestazione che \u00e8 stata ripresa, dopo un referendum cittadino sul suo mantenimento, nell'anno 2016. Il regolamento ha subito pesanti modifiche consistenti, perlopi\u00f9, nell'inserimento di stringenti limitazioni della velocit\u00e0 e nell'introduzione di un tempo minimo per tornata.\nFesteggiamenti in onore di San Jacopo.\nLa gara equestre vera e propria viene preceduta da alcune manifestazioni che nei giorni immediatamente precedenti e nella giornata medesima animano la citt\u00e0 e danno il via ai festeggiamenti per il santo patrono.\nVestizione della statua di San Jacopo.\nI festeggiamenti in onore del santo abbracciano aspetti della tradizione civica e culturale della citt\u00e0 stessa, oltre che la dimensione pi\u00f9 prettamente religiosa di cui la Vestizione rimane, dagli inizi del 1900, una delle cerimonie di maggior rilievo.\nIl 16 luglio, nella piazza di fronte alla cattedrale di Pistoia, si compie la cerimonia della vestizione della statua di San Jacopo; tale evento consiste nel mettere un grosso mantello di lana rossa sulla statua che troneggia sulla cattedrale del duomo. Il \"mantellino\" rosso assume un'accezione tutta simbolica ed \u00e8 legato ad una vicenda che la tradizione orale non ha smesso di tramandare nel corso dei secoli di cui \u00e8 protagonista il santo.\nSecondo tale versione, che ha il sapore pi\u00f9 di leggenda che non di fatto realmente esistito, San Jacopo prima di darsi alla vita spirituale faceva il sensale di cavalli ed acquistava i cavalli al mercato rimandando il pagamento al sopraggiungere della stagione calda. In occasione della festa del luglio, momento di incontro tra gli abitanti della citt\u00e0 e quelli della campagna, un creditore gli si avvicin\u00f2 sicuro di poter riscuotere ma il santo si fece trovare tutto imbacuccato di un pastrano rosso fingendosi intirizzito dal freddo, rimandando in questo modo nuovamente il pagamento \"a tanta calura\".\nDi questa storia si \u00e8 perso il contesto di riferimento ma il mantello rosso \u00e8 diventato un emblema di riconciliazione tra la campagna e la citt\u00e0, il legame tra due mondi diversi ed in passato in conflitto tra loro, ma soprattutto, attraverso il colore rosso, il simbolo del martirio e della festa insieme, la fusione tra il mondo laico ed il mondo ecclesiastico.\nLa mantellina rossa posta sulle spalle del Santo indicavano il periodo di franchigia per ladri e lestofanti che potevano liberamente partecipare alla festa, come avviene a Caltagirone con l'esposizione della bandiera rossa della franchigia per i mafiosi.\nLa vestizione di San Jacopo, o semplicemente \"la vestizione\" come comunemente viene definita dai pistoiesi, \u00e8 stata sempre curata dal comune di Pistoia in seguito al decreto di riforma della \"Comunit\u00e0 Civica di Pistoia\" emanato nel 1777 da Pietro Leopoldo, Granduca di Toscana, che sanciva la cooperazione diretta tra comune e ordine ecclesiastico riguardo al patrimonio dell'opera di San Jacopo di Pistoia. L'ultimo testimone della vestizione ad opera del comune \u00e8 stato Rolando Margelli, oggi ottantenne ex dipendente del Cantiere Fabbricati, che per alcuni decenni, fino al 1978, ha vestito il santo salendo per la scala a chiocciola posta alla sinistra dell'altare che arriva direttamente alla statua.\nDal 1979 alla vestizione collabora il corpo dei vigili del fuoco. Due pompieri salgono sull'autoscala fino alla base della cuspide della facciata della cattedrale e posano il mantello sulla statua del santo. Tale cerimonia avviene in una cornice che si riallaccia a tradizioni passate come quella di decorare la facciata del duomo con fiori, frutta, verdura, tralci di vite, ramoscelli di melo, uva e mele. Tali decorazioni ricordano gli addobbi sacri usati dai Della Robbia durante il Rinascimento.\nCorteggio storico-religioso in onore di San Jacopo.\nDurante la mattina del 25 luglio, un corteo di tuma storico riproduce l'antica e solenne processione della vigilia di San Jacopo, alla quale partecipavano un tempo tutti i suoi cittadini validi di Pistoia, le associazioni delle arti e mestieri, le rappresentanze dei comuni del territorio, il clero regolare e secolare, il vescovo, le pubbliche magistrature cittadine e le autorit\u00e0 comunali pistoiesi. Essa \u00e8 denominata Processione dei ceri.\nL'attuale percorso del corteo storico si svolge lungo il perimetro della prima e pi\u00f9 antica cerchia di mura urbane, delineando l'area tradizionale del centro amministrativo e religioso di Pistoia, rimasto tale dal Medioevo fino ad oggi, con tutti gli edifici pubblici pi\u00f9 rappresentativi: la cattedrale e il suo campanile, che \u00e8 anche torre civica di origine longobarda, l'antico Palazzo dei Vescovi, il battistero, il palazzo del tribunale ed il palazzo del comune.\nLa disposizione nel corteo storico dei personaggi in costume si ispira a quanto risulta da documenti coevi; alla sfilata attualmente non partecipano il clero ed il vescovo di Pistoia, che invece restano in cattedrale per la funzione religiosa successiva. Il corteo si forma in Castel Cellesi, l'attuale Piazzetta Romana, e si snoda attraverso Piazza della Sala, via di Stracceria, via Roma, via Cavour, via Buozzi, via Curtatone e Montanara, via Abbi Pazienza, via delle Pappe, via Filippo Pacini, via Palestro, via Cavour, via Roma, fino a giungere in Pazza Duomo, dinanzi alla cattedrale, in questo ordine:\nSeguono poi il corteo i quattro corteggi storici Rionali, in ordine di classifica della Giostra dell'Orso dell'anno precedente. Ogni corteggio storico rionale \u00e8 cos\u00ec composto:\nSeguono il corteo:\nCerimonia di ingresso in cattedrale.\nUna volta arrivato davanti alla cattedrale, il corteo in formazione sosta dinanzi alle porte di accesso, che sono chiuse. Il corteo annuncia il suo arrivo con rulli di tamburo e chiede di entrare con tre squilli di tromba. Al segnale si aprono le porte della chiesa, il vescovo con in dosso paramenti solenni compare sul portone centrale ed esce sul sagrato per ricevere il corteo.\nQuesto si apre per lasciare passare il Gonfaloniere di Pistoia, preceduto dall'alfiere con il gonfalone del comune, il Podest\u00e0, i Priori delle Arti e Mestieri, i quattro Operai di San Jacopo preceduti dalle Insegne dell'OPA di San Jacopo ed accompagnati dai paggi con lo \"Speron d'Oro\", dall'alfiere con il Palio di San Jacopo e dai valletti con i ceri. Essi avanzano e rendono omaggio al vescovo inginocchiandosi. Entrano poi all'interno, seguendo il vescovo per la navata centrale. Viene loro dietro il resto del corteo, ad eccezione dei soldati, che vengono congedati; per ultimi, da soli, entrano i quattro prigionieri liberati.\nMentre le attuali autorit\u00e0 prendono posto nel presbiterio sempre a destra, coloro che impersonano le antiche autorit\u00e0 comunali si siedono sotto il presbiterio, a destra; a sinistra, in posizione simmetrica, prendono posto in seconda fila, in piedi, i quattro prigionieri liberati, e in prima fila seduti, i quattro Operai di San Jacopo. L'araldo con il gonfalone del comune di Pistoia si va a porre a met\u00e0 della scala di accesso al presbiterio, sulla destra, e simmetricamente sulla stessa scala, a sinistra, si colloca l'alfiere con il Palio di San Jacopo.\nSolenne funzione liturgica in onore di San Jacopo.\nDinanzi all'altare maggiore, spostato sulla destra, \u00e8 esposto su di una base il reliquiario di San Jacopo, in argento dorato (opera di oreficeria fiorentina della bottega di Lorenzo Ghiberti, inizi del XV secolo).\nAll'offertorio l'alfiere con il palio di San Jacopo si porta al centro della scalinata, di fronte all'altare maggiore; mentre l'alfiere inclina il gonfalone del comune di Pistoia verso il palio, in segno di onore. Si pongono dietro l'alfiere col palio i quattro operai di San Jacopo con l'offerta dei ceri.\nL'alfiere col palio sale gli ultimi gradini, avanza verso il Vescovo, gli si inginocchia dinanzi per la benedizione del palio e poi va a disporsi nel presbiterio, a sinistra. A loro volta avanzano gli Operai di San Jacopo, si inginocchiano, offrono i ceri per la benedizione, tornano poi indietro ai loro posti. Durante la funzione i quattro alfieri dei rioni sono sistemati, due per parte, accanto ai pilastri della navata centrale, in prossimit\u00e0 del presbiterio.\nSorteggio ed abbinamento dei cavalieri.\nIl sorteggio dei cavalieri da abbinare alle singole tornate della Giostra dell'orso viene effettuato, in cerimonia pubblica, nella sala maggiore del palazzo comunale, alla presenza del sindaco di Pistoia.\nLa Giostra dell'Orso.\nLa Giostra dell'Orso \u00e8 una manifestazione equestre che viene disputata tra dodici cavalieri, tre per ognuno dei quattro rioni cittadini, che si scontrano tra loro a due a due per la conquista del palio o cencio.\nLa gara si compone di diciotto tornate, che vengono sorteggiate e stabilite la mattina del 25 luglio, nelle quali i cavalieri devono abbattere un bersaglio a forma di orso colpendolo con una lancia.\nIl punteggio viene assegnato secondo questa modalit\u00e0: tre punti a chi arriva primo e abbatte l'orso, un punto a chi arriva secondo e abbatte l'orso, zero punti a chi non colpisce l'orso.\nFino a qualche anno fa il cavaliere che arrivava primo sul bersaglio prendeva un punto anche se non colpiva il bersaglio, ma questa regola \u00e8 stata tolta per prediligere la precisione alla velocit\u00e0 che spesso portava a far rischiare troppo a cavalli e cavalieri.\nI punteggi acquisiti dai cavalieri nelle diverse tornate si vanno a sommare in base al rione di appartenenza e il rione che alla fine ottiene pi\u00f9 punti vince la giostra e riceve il palio. In caso di pi\u00f9 squadre in parit\u00e0 vengono corse delle ulteriori tornate di spareggio.\nOltre a contribuire alla vittoria del proprio rione i bersagli accumulati dai singoli cavalieri servono a raggiungere l'ambito premio dello sperone d'oro che viene assegnato al cavaliere che ha conquistato pi\u00f9 punti alla fine della giostra.\nI quattro rioni cittadini.\nPistoia \u00e8 storicamente divisa in quattro rioni, individuati dalle quattro porte di accesso alla citt\u00e0. Ogni rione si compone di tre Compagnie del Popolo le quali, facendo capo alle maggiori chiese o parrocchie presenti nel territorio in questione, dovevano, in caso di assalto nemico, provvedere allo scopo difensivo e militare della citt\u00e0 con fanteria equestre o semplici fanti pedestri. Per questo motivo ogni rione \u00e8 caratterizzato da un vessillo Suburbano (che identifica il quarto di citt\u00e0 interessato) e dai tre Vessilli della Compagnia del Popolo aderente alla porta.\nAlla nascita della Giostra dell'orso nel 1947, dato che le conoscenze storiche di allora non permettevano di risalire alla corretta suddivisione in rioni della citt\u00e0, gli organizzatori si trovarono impossibilitati ad assegnare ad alcun rione i territori all'interno della prima cinta muraria. I residenti di questo quartiere, accomunati dal fatto di non possedere un'appartenenza territoriale ad uno dei quattro rioni, finirono per creare un \"quinto\" rione che non ha mai gareggiato ad alcuna edizione della Giostra. La situazione si \u00e8 finalmente risolta in seguito a recenti studi (2005), grazie ai quali \u00e8 stato possibile riscoprire gli originali confini dei quattro rioni e riportare la suddivisione della citt\u00e0 ad un'autentica fedelt\u00e0 storica.\nCon il tempo, e con il susseguirsi delle manifestazioni la cittadinanza ha avvertito l'esigenza di creare un comitato cittadino \"super partes\" che anche oggi si prende cura dell'equit\u00e0, della coordinazione e della gestione di tutte le fasi della giostra dell'orso.\nCervo bianco.\nIl Cervo bianco \u00e8 il rione dell'antica \"Porta Lucensis\", l'attuale Porta Lucchese. I colori che lo contraddistinguono sono il bianco e il verde.\nLa comunit\u00e0 suburbana di Porta Lucchese era il centro dell'attivit\u00e0 manifatturiera della citt\u00e0. La massiccia presenza di fabbriche era dovuta a diverse ragioni: la natura del terreno, la presenza di numerosi corsi d'acqua, la facilit\u00e0 delle comunicazioni stradali. L'industria manifatturiera pi\u00f9 importante era senza dubbio quella dei mattoni, la cosiddetta \u201cFornace\u201d, proprio la presenza di quest'industria dette il nome di Fornaci ad un borgo della Comunit\u00e0. Dalle facili comunicazioni stradali trassero notevoli guadagni anche gli alberghi, le taverne, le officine di fabbri e maniscalchi. In questa comunit\u00e0 vi erano anche numerose filande. Sulla collina di Giaccherino (monte Lunese) fu eretto nel 1444 un convento dei Francescani Minori Osservanti.\nDrago.\nIl Drago \u00e8 il rione dell'antica \"Porta Caldatica\" o \"Gaiardatica\", l'attuale Porta Carratica o Porta Fiorentina. I colori che lo contraddistinguono sono il rosso e il verde.\nQuesta Porta era detta anche \u201cCortina di Porta Carratica\u201d ed era, grazie alla configurazione pianeggiante del suo territorio, la Comunit\u00e0 nella quale l'agricoltura aveva un ruolo predominante per l'economia di tutta la citt\u00e0.\nL'agricoltura ebbe sempre maggiore incremento con il passare degli anni fino a raggiungere il massimo sviluppo con l'introduzione delle leggi Leopoldine. Per questo motivo \u00e8 sempre stata una delle campagne pi\u00f9 abitate dell'intero Granducato di Toscana. Oltre all'agricoltura esistevano delle \u201cfabbriche\u201d di maniscalchi, di fabbricanti di carri, come anche botteghe di commestibili e di mercerie.\nGrifone.\nIl Grifone \u00e8 il rione dell'antica \"Porta S. Andrea\", oggi Porta al Borgo. I colori che lo contraddistinguono sono il bianco e il rosso.\nLa comunit\u00e0 di porta al Borgo era la pi\u00f9 estesa delle quattro cortine. Una caratteristica della Comunit\u00e0, che incise anche nel tessuto produttivo della zona, era la presenza di numerosissime gore, piccoli corsi d'acqua che furono costruiti artificialmente e attraverso i quali l'acqua, proveniente dall'Ombrone e dalla Brana, veniva sapientemente distribuita su tutto il territorio della citt\u00e0. Queste gore favorirono la nascita di numerose ferriere, cartiere, mulini, frantoi sviluppando anche l'agricoltura di tutto il territorio pistoiese. \nNel territorio di Porta al Borgo esistevano sei ferriere, quattro distendini, due fabbriche di \u201cinstrumenti rurali\u201d, una di ferro malleabile, sei cartiere, una polveriera, due filande. Porta al Borgo era ed \u00e8 rimasta tutt'oggi la \u201czona industriale\u201d della citt\u00e0.\nLeon d'oro.\nIl Leon d'oro \u00e8 il rione della vecchia \"Porta Guidonis\", attuale Porta san Marco. I colori che lo contraddistinguono sono l'oro e il rosso.\nConfinante con le comunit\u00e0 di Porta al Borgo e Porta Carratica, il suo territorio si estendeva fino alla Badia a Taona nella zona montagnosa, e fino a Montale nella zona pianeggiante. Le principali manifatture di Porta San Marco erano due cartiere, che sfruttavano l'abbondante acqua della Bure e della Brana, una fabbrica di rame, una di ferri tondi a stampa, una ferriera, una polveriera, una fabbrica di \u201ccanne da schioppo\u201d e diverse fornaci di mattoni e calcina. Per quanto riguarda l'agricoltura si era molto sviluppata la coltivazione del gelso, delle viti, degli olivi oltre alle piante da frutto.\nAlbo d'oro.\nDi seguito l'albo d'oro della Giostra dell'orso. Va notato che:"}
{"id": "529772", "revid": "486946", "url": "https://it.wikipedia.org/wiki?curid=529772", "title": "Ch\u00f9mnos", "text": ""}
{"id": "529776", "revid": "1305772", "url": "https://it.wikipedia.org/wiki?curid=529776", "title": "ED", "text": ""}
{"id": "529779", "revid": "1149807", "url": "https://it.wikipedia.org/wiki?curid=529779", "title": "Hawaii Squadra Cinque Zero", "text": "Hawaii Squadra Cinque Zero (\"Hawaii Five-O\") \u00e8 una serie televisiva poliziesca statunitense ideata da Leonard Freeman nel 1968, e prodotta e trasmessa dalla CBS per 12 stagioni, sino al 1980. La serie \u00e8 ambientata in un distretto di polizia a Honolulu, Hawaii; altre \"location\" occasionali sono l'isola di Oahu ma anche Los Angeles (California). Per lungo tempo \"Hawaii Squadra Cinque Zero\" \u00e8 stata la serie poliziesca pi\u00f9 longeva della televisione, prima di venir superata nel 2002 da \"Law &amp; Order - I due volti della giustizia\", grazie all'episodio \"Falsa identit\u00e0\". Nel 2010 \u00e8 stato realizzato un reboot dal titolo \"Hawaii Five-0\".\nStoria e personaggi.\nNegli anni 1960 le Hawaii non avevano ancora un proprio corpo di polizia, e il dipartimento dello sceriffo ne svolgeva di fatto le funzioni. Partendo da questa premessa, fu ideata la serie, che si basa sulle vicende di un'immaginaria squadra di polizia, la \"Hawaii Cinque Zero\": il nome non fu casuale, in quanto scelto in onore dell'allora recente (1959) entrata di quelle isole \u2013 come 50\u00ba Stato \u2013 nell'Unione. A capo della squadra l'ex ufficiale di Marina Steve McGarrett, nominato direttamente dal governatore dello Stato Paul Jameson.\nLungo l'arco di 12 stagioni, McGarrett e il suo team vanno a caccia di criminali e mafiosi che infestano l'arcipelago hawaiiano. Con il supporto del procuratore (prima distrettuale, poi dello Stato) John Manicote, McGarrett assicura alla giustizia molti dei suoi nemici, il pi\u00f9 tenace dei quali \u00e8 il boss Honore Vashon. Per diverse stagioni questi cercher\u00e0 di vendicare la morte di suo figlio, a suo dire causata da McGarrett. Spesso il detective si trova ad avere a che fare con il mondo dello spionaggio: in tali casi incrocia spesso il suo acerrimo nemico Wo Fat, agente segreto cinese.\nIl canovaccio lascia poco spazio alle storie private. Mogli e fidanzate non si vedono quasi mai, anche se alcuni flashback restituiscono un giovane McGarrett romantico: ma l'impressione \u00e8 che egli abbia ormai sposato la polizia e la causa della lotta al crimine. In un episodio del 1975 (\"McGarrett\") \u00e8 apparsa anche, nel ruolo di Lady Sybil Danby, l'attrice teatrale e cinematografica britannica Juliet Mills. Una delle figure fisse \u00e8 stata quella di James MacArthur, attore teatrale, qui nei panni di Danny \"Danno\" Williams.\nEpisodi.\nIn Italia la serie \u00e8 andata in onda sui canali della RAI a partire dal 1971. Dal 2011, Rai 2 replica la serie con il titolo originale \"Hawaii Five-O\" e con un nuovo doppiaggio.\nInfluenza culturale.\nCome accennato, \"Hawaii Squadra Cinque Zero\" fu il poliziesco pi\u00f9 longevo nella storia della TV statunitense (12 stagioni) prima del record di \"Law &amp; Order\" (20 stagioni a partire dal 1990). In ragione della sua longevit\u00e0, divennero popolari anche molti modi di dire mutuati dalla serie: per esempio il termine inglese \"Five-O\" signific\u00f2 a lungo per i ragazzi \"Polizia\". Ebbe molto successo anche la colonna sonora, da allora riprodotta in innumerevoli \"cover\".\nSubito dopo la fine della serie, parte del materiale e dei set costruiti furono riutilizzati dalla CBS per l'altra serie di successo ambientata alle Hawaii, \"Magnum, P.I.\" (1980-1988). Nei primi episodi della nuova serie, furono frequenti i riferimenti al \"background\" di \"Hawaii Squadra Cinque Zero\"."}
{"id": "529781", "revid": "287204", "url": "https://it.wikipedia.org/wiki?curid=529781", "title": "Psychobilly", "text": "Lo psychobilly \u00e8 un genere musicale che fonde varie forme di punk rock con il rockabilly e altri generi.\nIl genere \u00e8 caratterizzato da testi che trattano di horror, violenza, sessualit\u00e0 e altri temi considerati tab\u00f9.\nIn questo sottogenere il basso elettrico tipico della strumentazione rock \u00e8 spesso sostituito dal contrabbasso.\nStoria.\nOrigini.\nIl termine \"psychobilly\" fu usato per la prima volta in \"One Piece at a Time\", scritta da Wayne Kemp per Johnny Cash, nella quale si fa riferimento a una \"Psychobilly Cadillac\".\nIn seguito il gruppo rock The Cramps, formatosi a Sacramento nel 1972, inizi\u00f2 a utilizzare il termine sui manifesti dei propri concerti, ispirandosi proprio alla canzone di Cash e definendo la propria musica \"psychobilly\" e \"rockabilly voodoo\".\nTuttavia i Cramps non si sono mai considerati parte della subcultura psychobilly, avendo dichiarato: \"Non avevamo intenzione di descrivere la nostra musica quando scrivemmo psychobilly sui vecchi manifesti; stavamo solo usando termini d'effetto per suscitare interesse. Non stava ad indicare uno stile musicale\". Nonostante ci\u00f2 i Cramps sono considerati fondamentali per lo sviluppo del genere, insieme ad altri artisti come Screamin' Jay Hawkins. Lo stile dei Cramps era fortemente influenzato, sia nel suono sia nell'attitudine, dal rockabilly statunitense degli anni cinquanta. Secondo molti, il loro album d'esordio \"Songs the Lord Taught Us\" del 1979 \u00e8 stato fondamentale per la nascita dello psychobilly.\nLa prima ondata in Inghilterra.\nThe Meteors, nati a Londra nel 1980 dalle ceneri dei Legendary Raw Deal, sono solitamente considerati il primo gruppo psychobilly. I loro album \"In Heaven\" e \"Wreckin' Crew\", pubblicati rispettivamente nel 1981 e nel 1983, sono considerati delle pietre miliari dei primi anni dello psychobilly. I Meteors fondevano punk, rockabilly e temi horror, oltre a sviluppare la tendenza apolitica tipica dello psychobilly, come reazione alle divisioni della giovent\u00f9 inglese. I fan dei Meteors, noti come \"The Crazies\", inventarono anche lo stile di mosh noto come \"wrecking\", che divenne tipico del movimento. Un altro gruppo pionieristico furono gli Sharks, formatisi a Bristol nel 1980 e di grande influenza con il loro album d'esordio \"Phantom Rockers\". Anche i Guana Batz, formatisi a Feltham nel 1983, furono di una certa importanza, grazie soprattutto a \"Held Down to Vinyl at Last\" del 1985, che \u00e8 stato definito dal \"frontman\" dei Tiger Army Nick 13 \"il disco pi\u00f9 importante dai primi due album dei Meteors\".\nIl nightclub Klub Foot, aperto nel 1982 al Clarendon Hotel a Hammersmith, divenne rapidamente il centro dell'emergente scena psychobilly britannica. Johnny Bowler dei Guana Batz descrive il club come \"il punto focale dell'intera scena psychobilly. Ha costruito la scena. Etichette come la Nervous erano l\u00e0, sempre intente a mettere sotto contratto gruppi\"\". Nel 1984 fu pubblicata una \"compilation live\" intitolata \"Stomping at the Klub Foot\", che documentava la scena che si era formata attorno al club e ai gruppi che lo frequentavano. In quello stesso periodo iniziarono a formarsi gruppi psychobilly in tutta Europa, ad esempio nei Paesi Bassi, dove nel 1983 furono fondati i Batmobile, che presto iniziarono a partecipare a festival del genere e a suonare al Klub Foot.\nLa seconda ondata in Europa.\nL'inizio della seconda ondata di psychobilly \u00e8 solitamente considerato l'esordio dei Demented Are Go \"In Sickness &amp; In Health\" del 1986. Il genere si diffuse rapidamente in tutta Europa, influenzando molti nuovi complessi come i tedeschi Mad Sin e i danesi Nekromantix, che nel 1991 pubblicarono l'album \"Curse of the Coffin\".\nThe Quakes, formatisi a New York nel 1986, ebbero difficolt\u00e0 a costruirsi un seguito in patria, e si trasferirono quindi a Londra l'anno successivo, pubblicando \"Voice of America\" nel 1990. Un'altra pubblicazione importante di questo periodo fu la compilation \"Rockabilly Psychosis and the Garage Disease\", che mostr\u00f2 le radici rockabilly e garage rock del genere.\nI gruppi appartenenti ala seconda ondata diversificarono la propria musica, introducendo influenze dai generi musicali pi\u00f9 disparati. Etichette discografiche come Nervous e Crazy Love favorirono l'espansione del genere; ciononostante lo psychobilly rimase in larga parte sconosciuto negli Stati Uniti, dove gli album erano mal distribuiti e dove pochi gruppi intraprendevano tour. Nick 13 ha dichiarato che mentre altre subculture inglesi come quella skinhead e 2 tone ska si diffusero anche negli USA durante gli anni ottanta, lo psychobilly non segu\u00ec la stessa strada. Tuttavia esistevano alcuni gruppi statunitensi influenzati dallo psychobilly, come i The Reverend Horton Heat, formatisi a Dallas nel 1985 e che con il singolo \"Psychobilly Freakout\" iniziarono la diffusione del genere negli USA. Il gruppo era fortemente influenzato dai The Cramps, ed entrambi i fondatori dei Cramps Lux Interior e Poison Ivy hanno riconosciuto questa influenza.\nLa terza ondata.\nLa terza ondata psychobilly inizi\u00f2 alla met\u00e0 degli anni novanta, con molti gruppi influenzati da generi diversi come hardcore punk, indie rock, heavy metal, new wave, goth rock, surf rock, country e ska. Il genere guadagn\u00f2 una certa popolarit\u00e0 negli USA e in particolare nella California meridionale, dove la scena punk era fiorente fin dagli anni settanta. La popolarit\u00e0 del genere in quest'area fu favorita anche dall'ampia comunit\u00e0 di latinos, appassionata al rock and roll delle origini, dalla notoriet\u00e0 dei Misfits e dai Social Distortion, influenzati da country e rockabilly.\nI Tiger Army, formatisi a San Francisco nel 1995, divennero il pi\u00f9 importante gruppo psychobilly statunitense in seguito alla pubblicazione dell'omonimo \"Tiger Army\" nel 1999. Grazie ai successivi tour il complesso aument\u00f2 la popolarit\u00e0 del genere in tutti gli USA. La Hellcat Records, di Tim Armstrong ingaggi\u00f2 molti gruppi psychobilly, fra cui Tiger Army, Devil's Brigade e i danesi Nekromantix e HorrorPops, che si trasferirono entrambi in California nei primi anni duemila. Anche Pip Hancox e Johnny Bowler dei Guana Batz si trasferirono a San Diego, dove si esibirono alcune volte con Slim Jim Phantom degli Stray Cats con la sigla Guana Cats. Un altro noto gruppo psychobilly formatosi in quegli anni sono i The Chop Tops.\nIl genere rimase fiorente anche in Europa, dove emersero rapidamente nuovi gruppi come gli olandesi Asmodeus, i francesi Kryptonix i danesi Godless Wicked Creeps, gli Sharks si riformarono pubblicando anche l'album \"Recreational Killer\", gli italiani The Snakes.\nIn Giappone e Brasile ebbero vita due altri ensemble tra il 1994 e il 1996, rispettivamente i Battle of Ninjamanz e gli Os Catalepticos. I The Living End si formarono in Australia nel 1994 e scalarono le classifiche con il singolo \"Second Solution/Prisoner of Society\" nel 1998, che rimase al #4 delle classifiche australiane per varie settimane e divenne il singolo australiano pi\u00f9 venduto di quel decennio.\nIn Italia non c'\u00e8 una scena musicale effervescente per quanto concerne il panorama psychobilly, quella rock'n'roll e rockabilly ha sempre goduto di miglior salute, sicuramente anche perch\u00e9 fa ancora pi\u00f9 presa sul pubblico ed \u00e8 pi\u00f9 \"easy\" da ascoltare.\nDifficile organizzare un concerto o un evento, gli affezionati prediligono seguire le band straniere all'estero, e tuttavia molti sono i nomi degli artisti apparsi sulla scena musicale, con produzioni indipendenti e soprattutto digitali, ed esibizioni in vari raduni o festival a tema, tra gli altri i Cyclone, gli Astrophonix, i Bone Machine, Batcaverna, in inglese o lingua madre, es. i citati Batcaverna (pionieri dell'Itbilly Batcaverna - Together Love (Radio Date: 12-06-2020) , la loro musica, rifugi fisici e metaforici! parla di un luogo di fatto di musica dove rifugiarsi, inteso come un treno rappresentato dalla batteria Rockabilly, che porta via con s\u00e9 \u201ctutto\u201d, ma solo se ti lasci andare!).\nBallad rock anni \u201970 che ricorda un country in cui si rincorrono e si alternano parole come fosse una filastrocca d\u2019amore in modo volutamente ironico, apparentemente banale e frivolo. Il brano ed il video parlano in realt\u00e0 di amore vissuto in tutte le sue sfaccettature, che si estende ad ogni filosofia di genere.\nimmagini di grande libert\u00e0, ironia, sensualit\u00e0 e umanit\u00e0, in nome di un sentimento ormai scontato nella musica ma che si rinnova ogni qualvolta si incrocia lo sguardo di una sconosciuta, di chi si ha sempre vicino, o di un oggetto concepito per il piacere sessuale, erotica, torbida.\nMa anche storie di droga, di dispersioni sociali, di rabbia e ribellione, trasgressione.\nUno sfogo nel rockabilly / psychobilly a fine di una giornata nel covo preferito.\nCaratteristiche.\nMusicalmente lo psychobilly prende ispirazione principalmente da due generi, il punk dei tardi anni settanta e il rockabilly statunitense degli anni cinquanta. Il frontman dei Tiger Army Nick 13 ha dichiarato: \"L'errore pi\u00f9 frequente della gente \u00e8 pensare che rockabilly e psychobilly siano la stessa cosa. Il rockabilly appartiene alla stessa famiglia, ma ha un sound e un'attitudine completamente diversi\". I pionieristici The Cramps mostravano le loro influenze derivate da blues, rhythm and blues, e rock and roll tradizionale. Il critico di \"Alternative Press\" Ryan Downey ha notato che lo psychobilly pi\u00f9 recente prende ispirazione anche da altri generi molto differenti come speed metal, country, 2 tone ska, garage rock, hardcore punk e street punk. Hilary Okun di Epitaph e Hellcat Records ha notato che: \"Lo psychobilly attira fan di punk, indie, metal, new wave, goth, rockabilly, surf e country\". In particolare l'influenza dell'heavy metal risult\u00f2 evidente in \"Brought Back to Life\" dei Nekromantix, nominato ai Grammy Awards come \"Best Heavy Metal Album\".\nLo psychobilly \u00e8 solitamente suonato con una tipica formazione rock, ma con la sostituzione del basso con il contrabbasso, come nel caso del rockabilly statunitense degli anni cinquanta. Alcuni musicisti possiedono anche dei contrabbassi di particolare fattura, come nel caso degli HorrorPops o del frontman dei Nekromantix Kim Nekroman, che ha creato il suo contrabbasso personale e che da allora ne ha disegnati di nuovi per ottenere suoni migliori e una dimensione meno ingombranti. Un altro gruppo che utilizza un contrabbasso ispirato a quello di Nekroman sono i brasiliani Os Catalepticos.\nUn'eccezione sono i Cramps, che si esibirono senza basso fino al 1986, anno in cui reclutarono un bassista, senza mai fare uso del contrabbasso. Secondo la chitarrista e bassista dei Cramps Poison Ivy questo \u00e8 uno degli elementi che divide il gruppo dal movimento psychobilly: \"Penso che lo psychobilly si sia evoluto in varie caratteristiche...Sembra che comprenda l'uso del contrabbasso e canzoni molto veloci. Non \u00e8 certamente ci\u00f2 che facciamo noi\".\nTesti.\nI testi di questo filone solitamente si estendono a temi tipici dei film horror e d'exploitation, come la violenza, la sessualit\u00e0 e altri tab\u00f9, spesso presentati in modo comico e ironico e influenzato dall'estetica camp. La maggior parte dei complessi appartenenti a questa corrente non tratta temi politici, e gli influenti The Meteors svilupparono un'attitudine completamente apolitica come reazione alle divisioni politiche della giovent\u00f9 inglese negli anni settanta e ottanta. Questo rifiuto dei temi politici \u00e8 rimasto intatto in tutte le successive ondate psychobilly, tanto che il frontman dei Nekromantix Kim Nekroman ha dichiarato: \"Siamo tutti persone diverse e abbiamo idee politiche diverse. Lo psychobilly parla solo di divertimento. La politica non \u00e8 divertente, quindi non ha nulla a che fare con lo psychobilly!\".\nModa.\nLa moda di questo filone \u00e8 ispirata in ugual maniera dal rockabilly e dal rock and roll degli anni cinquanta e al punk dei settanta, oltre che dalle subculture scooterboy e skinhead, nonostante non tutti i musicisti aderiscano a questi stili di moda. Gli uomini vestono spesso brothel creeper o Dr. Martens e utilizzano pettinature pompadour, quiff o mohicano. Le donne appartenenti alla subcultura psychobilly spesso modellano il proprio stile sui B movie e sulla cultura hot rod. I tatuaggi sono invece molto utilizzati da ambo i sessi."}
{"id": "529787", "revid": "123609254", "url": "https://it.wikipedia.org/wiki?curid=529787", "title": "Carlo Recalcati", "text": "Da giocatore \u00e8 stato una bandiera della Pallacanestro Cant\u00f9, mentre da allenatore rappresenta una icona del movimento in Italia, in quanto \u00e8 uno dei pochissimi allenatori italiani ad aver vinto tre scudetti con tre squadre diverse, e per il fatto che sotto la sua guida, sia la Viola Reggio Calabria, sia la Nazionale italiana hanno raggiunto il massimo risultato della loro storia sportiva.\nDal 2007 \u00e8 membro dell'Italia Basket Hall of Fame nella categoria allenatori.\nIl 10 maggio 2015, alla guida della Reyer Venezia, vincendo al Taliercio contro la Upea Capo d'Orlando supera il primato di Tonino Zorzi, diventando il pi\u00f9 vincente allenatore della Serie A (con 526 vittorie contro le 525 di Zorzi, ma circa 200 partite in meno di Zorzi). Il 27 maggio 2015, sempre alla guida della Reyer Venezia, vincendo gara 5 dei quarti di finale scudetto contro la Pallacanestro Cant\u00f9, supera Ettore Messina in testa alla classifica degli allenatori pi\u00f9 vincenti ai play-off: Recalcati ha totalizzato 63 vittorie su 111 partite disputate, contro le 62 vittorie su 95 partite disputate da Messina.\nBiografia.\nGioca come allievo, smettendo dopo l'assunzione alla RadioMarelli a 15 anni, nel 1960. Richiamato alle competizioni da Gianni Corsolini e Arnaldo Taurisano, si trasferisce a Cant\u00f9, dove conclude gli studi di ragioneria praticando contemporaneamente il suo sport.\nSi sposa nel 1969 con Giovanna e dal matrimonio ha due figlie: Gaia e Sara.\nCarriera.\nGiocatore.\nClub.\nBandiera storica della Pallacanestro Cant\u00f9 degli anni sessanta e, insieme a Pierluigi Marzorati, negli anni settanta, ha vinto due scudetti (1968 e 1975), tre Coppe Korac (1973, 1974 e 1975), tre Coppe delle Coppe (1977, 1978 e 1979) e una Coppa Intercontinentale (1975). Ha anche vinto tre Oscar del Basket.\nNel 1979-1981 ha militato con la Pallacanestro Parma, in Serie B, ormai non pi\u00f9 giovane per il parquet, diventando una sorta di \"allenatore in campo\".\nNazionale.\nHa esordito con la Nazionale l'11 maggio 1967. Con la maglia azzurra vanta 166 presenze, 1 239 punti segnati, ha vinto due medaglie di bronzo agli Europei (1971 e 1975) e ha disputato il Mondiale 1970 in Jugoslavia.\nAllenatore.\nClub.\nDopo l'esperienza parmense, mette le scarpette al chiodo e diventa coach a tutti gli effetti, dapprima con l'Alpe Bergamo, dal 1981 al 1984. Nel 1984 ritorna a Cant\u00f9, dove rimase fino al 1990.\nSuccessivamente allena, per cinque anni, la Viola Reggio Calabria, che con lui al comando ottiene i migliori risultati della sua storia sportiva. \u00c8 la \"Viola dei miracoli\", che con Bullara, Volkov, Tolotti, nel 1993 sfiora le semifinali scudetto. I risultati ottenuti sulla punta dello stivale, lo portano a essere una icona sportiva per l'ambiente reggino.\nUn particolare curioso ne testimonia il legame con la citt\u00e0 calabrese: tornato a Reggio Calabria nel 2004, alla guida della Nazionale italiana, per un torneo estivo di preparazione alle Olimpiadi di Atene, applausi, cori e testimonianze d'affetto che colpirono lo stesso Recalcati. Ad anni di distanza e con generazioni diverse, la gente di Reggio non lo aveva dimenticato.\nNel 1996 con l'Aresium Milano e nel 1997 di nuovo a Bergamo. Dopo l'esperienza bergamasca, inizia l'era delle vittorie, che lo rendono uno degli allenatori pi\u00f9 vincenti della nostra pallacanestro, ma soprattutto, uno dei pochi ad aver vinto tre scudetti in tre citt\u00e0 diverse.\nNel 1997, per due anni, \u00e8 alla Pallacanestro Varese dove conquista lo scudetto nel 1999. In seguito, per il periodo 1999-2001, passa alla Fortitudo Bologna, dove vince lo scudetto nel 2000.\nNel periodo 2003-2006 \u00e8 il turno della Mens Sana Siena, dove vince lo scudetto nel 2004. Insieme a Valerio Bianchini \u00e8 l'unico allenatore ad aver conquistato tre scudetti con tre squadre differenti (Varese 1999, Fortitudo Bologna 2000, Mens Sana Siena 2004).\nNel 2010 torna alla guida della Pallacanestro Varese, guidando la compagine prealpina al settimo posto, valevole per i play-off, risultato che mancava alla squadra da quattro anni. Lascia la squadra nel 2012.\nIl 10 luglio 2012 diventa l'allenatore della Sutor Montegranaro. Nella terza giornata di campionato, disputata il 13 ottobre 2012 contro la Virtus Bologna, Recalcati tocca lo storico traguardo delle 800 presenze in Serie A da allenatore. Con i marchigiani timbra un buon campionato, conquistando la salvezza con cinque giornate di anticipo e rimanendo in panchina anche la stagione successiva, nella quale per\u00f2 non riesce a evitare la retrocessione.\nPer la stagione 2014-15 viene ingaggiato dalla Reyer Venezia con la quale, dopo aver chiuso il campionato al secondo posto, raggiunge lo storico traguardo di accedere alle semifinali scudetto.\nNella stagione 2015-16 rimane capo allenatore della squadra lagunare dove per\u00f2, dopo la sconfitta alla quinta giornata di ritorno, si ritrova nono in classifica e viene sollevato dall'incarico. Il suo esonero suscita molte polemiche tra i tifosi della Reyer, che continuano a sostenere l'allenatore milanese. Al suo posto subentra il suo ormai ex vice, Walter De Raffaele.\nIl 2 marzo 2017 torna ad allenare la Pallacanestro Cant\u00f9, sostituendo il dimissionario Kyryll Bol'\u0161akov e firmando un contratto anche per la stagione successiva. Il 1\u00ba agosto 2017, per\u00f2, Recalcati e Cant\u00f9 rescindono consensualmente il contratto..\nIl 16 gennaio 2018 subentra sulla panchina dell\u2019Auxilium Torino al posto del dimissionario Luca Banchi, ma rassegna le dimissioni il 5 febbraio successivo.\nNazionale.\nNell'autunno 2001 diviene tecnico della Nazionale, in sostituzione di Bogdan Tanjevi\u0107. Tra i risultati conseguiti in tali vesti spiccano il bronzo all'Europeo 2003 \u2014 vinto a scapito della Francia \u2014, l'argento alle Olimpiadi di Atene (perdendo in finale contro l'Argentina) e l'oro ai Giochi del Mediterraneo 2005.\nConfermato alla guida malgrado l'eliminazione all'Europeo 2007 che comport\u00f2 l'assenza dai Giochi di Pechino, si dimise nel novembre 2009 al culmine di un biennio senza trionfi.\nPalmar\u00e8s.\nRiconoscimenti individuali.\nNel 2019 a Potenza riceve il premio Nazionale \u201cNICO MESSINA\u201d"}
{"id": "529788", "revid": "1494169", "url": "https://it.wikipedia.org/wiki?curid=529788", "title": "Coclea", "text": ""}
{"id": "529790", "revid": "291370", "url": "https://it.wikipedia.org/wiki?curid=529790", "title": "Carlo Muscetta", "text": "Biografia.\nNato e cresciuto ad Avellino, dove conosce Guido Dorso, Muscetta si laurea nel 1934 a Firenze con una tesi su Francesco De Sanctis e la Francia. \nNel 1937, si iscrive al Partito Nazionale Fascista (dal 1933 requisito obbligatorio per partecipare ai concorsi pubblici) ottenendo un posto di insegnamento a Pescara. Il 10 novembre 1939 partecipa ai Littoriali e si classifica primo in politica educativa. L'anno dopo, insieme a Giaime Pintor, entra a far parte della commissione giudicatrice dei Prelittoriali. Di formazione crociana, collabora nei primi anni quaranta alla rivista di Giuseppe Bottai, \"Primato\". Per il gerarca fascista ha parole di grande ammirazione intellettuale. \nSi accosta successivamente al marxismo, e nel 1943 viene arrestato per cospirazione antifascista unitamente a Leone Ginzburg, che trover\u00e0 poi la morte durante la prigionia a via Tasso. A lui Muscetta dedic\u00f2 \"Cultura e poesia di G. G. Belli\", uno dei libri suoi pi\u00f9 famosi, insieme agli studi su Boccaccio e su De Sanctis.\nNel dopoguerra si iscrive al Partito d'Azione, per poi passare al Partito Comunista Italiano da cui si allontaner\u00e0 nel 1957, per alcune divergenze con Palmiro Togliatti.\nSvolge l'attivit\u00e0 di professore di letteratura italiana presso le universit\u00e0 di Catania e di Roma dal 1963 al 1983, nonch\u00e9 alla Sorbona di Parigi.\nDirige per l'Einaudi l'edizione delle opere del conterraneo Francesco De Sanctis e \"il Parnaso Italiano\", per la Feltrinelli la \"Biblioteca dei classici italiani\", per Laterza la monumentale \"Letteratura italiana. Storia e testi\" in 10 volumi e 20 tomi. Collabora a numerosi quotidiani e periodici. Studia a fondo l'opera poetica di Giuseppe Gioachino Belli e Vincenzo Padula. Traduce, fra l'altro, \"I fiori del male\" di Baudelaire, oltre a scrivere versi in proprio (\"Versi e versioni\" del 1986).\nNel 1956, in qualit\u00e0 di direttore della rivista \"Societ\u00e0\", raccoglie le firme di un manifesto di deplorazione dell'intervento sovietico in Ungheria, che viene sottoscritto da numerosi intellettuali di sinistra, noto come \"Manifesto dei 101\"."}
{"id": "529796", "revid": "1281904", "url": "https://it.wikipedia.org/wiki?curid=529796", "title": "You Are the Victim", "text": "You Are the Victim \u00e8 il primo album del gruppo musicale italiano Raw Power."}
{"id": "529797", "revid": "18138", "url": "https://it.wikipedia.org/wiki?curid=529797", "title": "Ricerca lineare", "text": ""}
{"id": "529798", "revid": "2166030", "url": "https://it.wikipedia.org/wiki?curid=529798", "title": "Crociata Hussita", "text": "La crociata contro gli Hussiti fu una serie di guerre di religione contro gli eretici Hussiti, avvenute a pi\u00f9 riprese nell'arco di un quindicennio dal 1419 al 1434.\nEventi preparatori.\nL'episodio iniziale, il casus belli, fu offerto dalla prima defenestrazione di Praga nel luglio 1419, quando la fazione taborita, condotta da Jan Troznowski detto \"\u017di\u017eka\", il condottiero cieco da un occhio, defenestr\u00f2 sette magistrati del re Venceslao IV (1378-1419), detto il Pigro, che si rifiutavano di rilasciare alcuni loro compagni: i giudici morirono infilzati dalle lance dei soldati che aspettavano sotto le finestre.\nUn mese dopo mor\u00ec anche re Venceslao, e il suo fratellastro Sigismondo di Lussemburgo (che aveva avallato l'esecuzione del leader hussita Jan Hus a Costanza), re di Germania dal 1410, si proclam\u00f2 re di Boemia e la invase con il suo esercito nel marzo dell'anno successivo, in virt\u00f9 di una bolla papale emanata da Martino V, che dichiarava scomunicati tutti gli Hussiti e indiceva una crociata contro di essi.\nStoria.\nLa crociata fu una disfatta completa per Sigismondo, ripetutamente sconfitto nel corso del 1420 dagli Hussiti di \"\u017di\u017eka\", che dimostr\u00f2 di ben meritare la sua fama di comandante. Nel frattempo iniziarono a nascere delle sette interne alla fede hussita, che era gi\u00e0 da tempo divisa in fazioni, che provocarono disordini e scontri. In particolare fu la setta degli adamiti di Martin Huska, detto Loquis, ad essere oggetto di scandalo: negando la transustanziazione essa incoraggiava la profanazione delle ostie. Perci\u00f2 alla fine Huska venne arrestato, torturato e bruciato sul rogo dentro un barile, mentre i suoi seguaci vennero circondati nel loro accampamento su un'isola del fiume Ne\u017e\u00e1rka e massacrati dal primo all'ultimo.\nAlla fine del 1421 i crociati tentarono una seconda campagna: la Boemia fu invasa da un nuovo esercito, pi\u00f9 grande e potente, ma \"\u017di\u017eka \"(del tutto cieco dal 1421) e i suoi sconfissero anche questa armata a Kuttenberg nel gennaio 1422. Con l'avvento della pace, per\u00f2, il collante del pericolo esterno che fino a quel momento aveva tenuto compatti gli Hussiti venne meno e ripresero le lotte fra le varie fazioni hussite. Venne perfino accettata la proposta di passare sotto il governatorato di Sigismondo Korybut, delegato del pretendente al trono Vitoldo, Granduca di Lituania; ma le truppe di \"\u017di\u017eka \"sconfissero Korybut nel 1423, facendo fallire il piano. Nell'ottobre 1424 \"\u017di\u017eka \"mor\u00ec improvvisamente di peste, durante una spedizione militare contro la Moravia.\nPrivo del suo capo, il movimento taborita and\u00f2 alla deriva, frazionandosi ulteriormente, finch\u00e9 non fu nominato capo Andreas Prokop (o Procopius) (1380-1434), detto\" il Grande\" o\" lo Sbarbato\", altrettanto abile del suo predecessore sul piano militare. Prokop sconfisse di nuovo i crociati tedeschi ad Aussig (1426) e a Mies (1427) e invase la Lusazia (Lausitz), la Slesia, la Sassonia e la Baviera fino a Norimberga. Nonostante tutto, nel 1430 l'ostinato Papa Martino V avall\u00f2 ed organizz\u00f2 un'ulteriore crociata, contando su un esercito di 130.000 uomini comandati dal principe Federico I di Brandeburgo: l'esito fu una nuova sconfitta dei crociati a Taus, nella Boemia occidentale, il 14 agosto 1431. Dopo questa ennesima lezione, i cristiani di rito latino (ancora non \u00e8 lecito parlare di cattolici) capirono di dover fare delle concessioni e aprirono una trattativa pacifica con gli Hussiti, arrivando alla stesura delle Compactata di Basilea, una serie di deroghe dottrinali che riproducevano i Quattro articoli di Praga."}
{"id": "529804", "revid": "177966", "url": "https://it.wikipedia.org/wiki?curid=529804", "title": "Magnone (torrente)", "text": "Il Magnone \u00e8 un torrente che scorre nella provincia di Trento e assume due denominazioni diverse a seconda dei territori che attraversa, sfociando nel lago di Garda con il nome Varone. \nNasce alle falde della Pichea (vedi Pichee), discende la val di Pichea e la val di Tenno poi forma la bellissima cascata del Varone 108 metri di salto per poi attraversare con il nome Varone Riva del Garda e finire nel lago di Garda a 300 metri dalla foce riceve le acque del torrente Albola.\nLaghi di cui \u00e8 immissario o emissario.\nPur avendo una portata d'acqua elevata e essendo abbastanza lungo, il torrente Magnone-Varone \u00e8 immissario ed emissario di un solo piccolissimo lago oltre a essere immissario del lago di Garda. Il laghetto di cui \u00e8 sia immissario che emissario \u00e8 il lago del Mulino tra Tenno e Pranzo. La cascata del Varone in questo spettacolare salto d'acqua, il Magnone si insinua all'interno di una spettacolare forra verticale posta in fondo alla valle di Tenno e precipita per 108 metri formando uno spettacolo unico."}
{"id": "529806", "revid": "1543377", "url": "https://it.wikipedia.org/wiki?curid=529806", "title": "Giro del Belgio 2002", "text": "Il Giro del Belgio 2002, settantaduesima edizione della corsa e valida come evento UCI categoria 2.3, si svolse dal 22 al 26 maggio 2002, per un percorso totale di 744,1\u00a0km suddiviso in un prologo pi\u00f9 4 tappe. Fu vinto dall'olandese Bart Voskamp che termin\u00f2 la corsa con il tempo totale di 18 ore, 10 minuti e 21 secondi, alla media di 40,96\u00a0km/h.\nPartenza ad Ostenda con 116 ciclisti, dei quali 71 portarono a termine il giro a Marche-en-Famenne."}
{"id": "529810", "revid": "62004", "url": "https://it.wikipedia.org/wiki?curid=529810", "title": "Giro del Belgio 1990", "text": "Il Giro del Belgio 1990, settantunesima edizione della corsa e valida come evento UCI categoria 2.2, si svolse dal 7 al 12 agosto 1990, per un percorso totale di 949,6\u00a0km suddiviso in un prologo pi\u00f9 5 tappe. Fu vinto dall'olandese Frans Maassen che concluse il giro con il tempo totale di 24 ore, 04 minuti e 34 secondi, alla media di 39,73\u00a0km/h."}
{"id": "529811", "revid": "339392", "url": "https://it.wikipedia.org/wiki?curid=529811", "title": "Star Trek - La serie animata", "text": ""}
{"id": "529822", "revid": "287204", "url": "https://it.wikipedia.org/wiki?curid=529822", "title": "Scooter Boy", "text": "La subcultura degli scooter boy ha avuto origine nel Regno Unito nei primi anni ottanta, emergendo dalle subculture dei mod e skinhead, ed \u00e8 considerato un movimento separato e distinto dagli ultimi due seppur con molte influenze in comune.\nIl nome proviene dalla loro forte passione per gli scooter Vespa e Lambretta spesso truccati, caratteristica ereditata da mod e skinhead.\nSpesso organizzano dei raduni nelle principali citt\u00e0 britanniche. Raduni che prevedono accampamenti, concerti live, musica, DJ, e varie attivit\u00e0 relative agli scooter.\nLa musica in voga tra gli scooter boy spazia dallo ska, 2 tone ska, reggae, psychobilly, punk, Oi! o Northern soul.\nAbbigliamento.\nIl look era vario, molti si erano ispirati al look skinhead, ma con acconciature normali, o ispirate al taglio psychobilly o addirittura con i capelli lunghi.\nIndossavano giubbotti bomber, parka, giacche di pelle o di jeans spesso adornate con toppe dei vari raduni o gare, pantaloni di jeans o mimetici, ma anche anfibi Doc. Martens,scarpe Adidas, polo Fred Perry, e le camicie Ben Sherman.\nSeppur il loro abbigliamento si ispiri a quello mod e skinhead, si differenziano e non si considerano parte del movimento."}
{"id": "529825", "revid": "599013", "url": "https://it.wikipedia.org/wiki?curid=529825", "title": "Alessandro Tulli", "text": "Carriera.\nClub.\nCresciuto nelle giovanili dell', passa nel 1997 alla , venendo inserito nella rosa che vince lo scudetto 2000-2001 pur senza collezionare nessuna presenza in squadra. A diciannove anni, nell'agosto 2001, passa al , in Serie B, con la formula del prestito. In Veneto, chiuso da Schwoch e Margiotta, gioca complessivamente 8 partite di campionato in maglia biancorossa.\nNella stagione 2002-2003 approda al , sempre nella serie cadetta. A causa di ripetuti infortuni, tra cui uno particolarmente grave alla spalla sinistra, fa registrare solo 4 presenze ed un gol. L'anno seguente si trasferisce alla , ripescata in Serie B: dopo una partenza positiva, con 3 reti nelle prime 6 partite del campionato 2003-2004, chiude il campionato con 29 presenze e 6 reti.\nNell'estate 2004 viene acquistato dalla , dove colleziona 43 presenze e 9 gol in due stagioni; realizza anche una rete nei playout vinti contro il Vicenza. Alla fine di agosto 2006 la Roma, detentrice del cartellino, lo cede definitivamente al , appena retrocesso in Serie B. Segna la prima rete con la squadra giallorossa nella vittoriosa trasferta contro l' (1-0). Poco impiegato nella stagione 2006-2007, nella prima parte del campionato successivo segna tre gol con la maglia giallo-rossa, tutti nei minuti finali delle gare: a Piacenza, realizzando di testa l'unico gol della partita, decisivo per la vittoria salentina; a Rimini, realizzando il definitivo 2-3 con una rovesciata sugli sviluppi di un calcio d'angolo e nel derby contro il , chiudendo la gara con la rete del 4-0 in favore dei giallorossi allo stadio San Nicola.\nNel gennaio 2008 passa in compropriet\u00e0 al . Fa il suo debutto con la maglia biancorossa il 2 febbraio nella sconfitta per 2-0 in casa del e segna il suo primo gol con i piacentini il 12 febbraio nella sconfitta per 2-1 contro il Bari. Nella stagione successiva non scende mai in campo per un grave infortunio al ginocchio rimediato nel luglio 2008; torna in campo nella stagione 2009-2010, agli ordini prima di Fabrizio Castori e poi di Massimo Ficcadenti. Nel gennaio 2010, dopo la chiusura del mercato, viene messo fuori rosa insieme ai compagni Daniel Wolf e Nicola Silvestri. Alla fine della stagione il Piacenza riscatta alle buste la seconda met\u00e0 di Tulli, utilizzandolo, tuttavia, solo in rare occasioni durante il campionato successivo, fino a che, nel gennaio 2011, rescinde il contratto con il club emiliano.\nNel marzo 2012 l'attaccante romano firma un contratto fino a fine stagione con il , militante nel campionato di Lega Pro Prima Divisione. Fa il suo debutto con la maglia nerazzurra il 22 aprile nel pareggio per 1-1 in casa del Piacenza, sua ex squadra. Segna la sua prima rete per i laziali il 20 maggio successivo nella vittoria per 2-0 contro la Triestina nella gara di andata dei play-out, contribuendo alla salvezza dei pontini.\nA fine stagione rimane svincolato, nonostante questo viene comunque convocato per il ritiro del Latina in attesa di un eventuale tesseramento. Nel mese di agosto viene confermato dai nerazzurri anche per la nuova stagione. Con la maglia nerazzurra vince la Coppa Italia Lega Pro totalizzando due presenze nella manifestazione. Chiude la stagione con 11 presenze e una rete in campionato, pi\u00f9 due presenze nei vittoriosi play-off che portano il Latina per la prima volta della sua storia in Serie B.\nSvincolato a fine stagione, nel mese di dicembre si accorda con l', militante nel girone G di Serie D in cui aveva iniziato la sua carriera calcistica. Fa il suo debutto in campionato con i laziali il 22 dicembre successivo nella partita vinta 1-0 contro il . Segna il suo primo gol nella partita vinta 6-2 contro il Santa Maria delle Mole e si ripete una settimana dopo il 12 gennaio 2014 realizzando una doppietta nella partita vinta per 2-1 in casa del . Chiude la stagione con 7 reti in 17 presenze. Inizia all'AnzioLavinio anche la stagione successiva, tuttavia dopo 2 reti in 10 presenze, nel mese di dicembre torna in Lega Pro trasferendosi alla . Fa il suo debutto con i romani il 21 dicembre nella sconfitta per 3-1 in casa dell'. Sigla il suo primo gol con i romani l'8 marzo nella vittoria per 3-1 contro la . Chiude la stagione con 3 reti in 17 presenze. L'anno successivo, al termine del quale la Lupa Roma retrocede dopo i play-out, segna 1 rete in 17 presenze. Rimasto senza squadra, firma con il . Dopo circa un mese, senza essere mai sceso in campo con i viterbesi, viene lasciato libero dalla societ\u00e0.\nNazionale.\nTulli vanta una presenza nella nazionale italiana Under-17 il 17 novembre 1999 nella sconfitta 2-1 contro la Svizzera e una con la nazionale Under-18 il 7 marzo 2001 nella sconfitta per 3-0 contro i Paesi Bassi.\nStatistiche.\nPresenze e reti nei club.\n\"Statistiche aggiornate al 23 aprile 2016\""}
{"id": "529827", "revid": "25397492", "url": "https://it.wikipedia.org/wiki?curid=529827", "title": "Tre anni di disastri naturali", "text": ""}
{"id": "529828", "revid": "6340", "url": "https://it.wikipedia.org/wiki?curid=529828", "title": "Raggiera (geologia)", "text": ""}
{"id": "529831", "revid": "1115371", "url": "https://it.wikipedia.org/wiki?curid=529831", "title": "David Stern", "text": "Dal 1984 al 2014 \u00e8 stato il Commissario della National Basketball Association. \u00c8 membro del Naismith Memorial Basketball Hall of Fame dal 2014, e del FIBA Hall of Fame dal 2016 in qualit\u00e0 di contributore.\n\u00c8 scomparso nel gennaio 2020 all'et\u00e0 di 77 anni a seguito di un'emorragia cerebrale che lo aveva colpito un mese prima.\nBiografia.\nNato a New York da famiglia ebraica, cresce a Teaneck, nel New Jersey; si laurea in Storia alla Rutgers University nel 1963, quindi in Giurisprudenza alla Columbia Law School tre anni dopo. Entra come avvocato nel prestigioso studio legale internazionale Proskauer Rose, che cura gli interessi delle pi\u00f9 importanti associazioni sportive statunitensi, ed in quella veste inizia a lavorare con la NBA, dapprima come legale esterno, poi come responsabile dell'ufficio legale (dal 1978), quindi come vice presidente esecutivo (dal 1980).\nNei primi anni ottanta la lega viveva un periodo di crisi, sia di immagine, con il problema della droga che coinvolgeva diversi giocatori, sia economico, per l'attenuato interesse del pubblico e la carente copertura televisiva della rete CBS, che giunse addirittura a trasmettere una gara delle finali NBA in differita. Le decisioni promosse da Stern di introdurre i test antidroga e il tetto salariale, producono una virtuosa comunione di interessi tra societ\u00e0 e giocatori, diventando due mosse decisive per il rafforzamento della NBA e del suo stesso prestigio personale. Il 1\u00ba febbraio 1984 diventa il quarto presidente (\"Commissioner\") nella storia della lega, succedendo a Larry O'Brien.\nNational Basketball Association.\nProprio nella stagione successiva (1984-1985) approdano in NBA giocatori che diverranno simboli della lega negli anni '80 e '90, ovvero Hakeem Olajuwon, Charles Barkley, John Stockton e Michael Jordan. Proprio grazie all'arrivo di quest'ultimo si \u00e8 aperta una nuova era commerciale per la NBA. Grazie al suo talento per il gioco, Jordan si guadagna un contratto con il marchio Nike per la creazione di una linea di scarpe (Air Jordan), contribuendo anche ad aumentare l'attenzione nazionale sulla lega.\nPer le Olimpiadi di Barcellona del 1992 Stern contribuisce alla creazione del Dream Team, squadra ricca di star NBA (Michael Jordan, Larry Bird e Magic Johnson su tutti). Per la prima volta dalla creazione della lega, i giocatori NBA partecipano alle Olimpiadi, torneo nel quale gli USA hanno sempre partecipato con una squadra composta da ragazzi universitari. Il Dream Team ha contribuito alla diffusione internazionale del marchio NBA, facendo vedere a tutto il mondo lo spettacolo che NBA ha da offrire.\nSempre per motivi di marketing internazionale, Stern ha voluto che venissero giocate alcune partite di preseason in giro per il mondo.\nDurante il suo periodo da commissario ha ampliato la copertura televisiva nazionale e ha ampliato la lega permettendo l'inserimento di nuove squadre, incluse due canadesi (Toronto Raptors e Vancouver Grizzlies).\nStern ha inoltre supervisionato la creazione della WNBA, lega professionistica di pallacanestro femminile. La NBA ora ha 11 uffici al di fuori degli USA, ha una copertura televisiva in 215 nazioni in 43 lingue diverse.\nIl 25 ottobre 2012 Stern dichiara che il suo successore alla nomina di Commissario sar\u00e0 Adam Silver, e il passaggio di consegne tra i due avviene il 1\u00ba febbraio 2014.\nVita privata.\nEra sposato con Dianne Bock Stern, e aveva due figli."}
{"id": "529832", "revid": "339392", "url": "https://it.wikipedia.org/wiki?curid=529832", "title": "Era Sengoku", "text": ""}
{"id": "529844", "revid": "1226", "url": "https://it.wikipedia.org/wiki?curid=529844", "title": "Phyllo", "text": ""}
{"id": "529850", "revid": "587663", "url": "https://it.wikipedia.org/wiki?curid=529850", "title": "Robert Sedgewick", "text": "Egli \u00e8 noto soprattutto in quanto autore di vari libri di notevole influenza riguardanti gli algoritmi e questioni generali di combinatoria di grande importanza per lo studio quantitativo degli algoritmi stessi. \nBiografia.\nNato il 20 dicembre 1946, ha ottenuto il Ph.D. nel 1975 presso la Stanford University sotto la supervisione di Donald Knuth con una tesi sopra l'algoritmo di quicksort. Dal 1975 al 1985 ha insegnato presso la Brown University. Nel 1985 \u00e8 passato alla Princeton University per fondarvi il dipartimento di Computer Science; in questa sede ancora correntemente \u00e8 professore di Computer Science. Egli inoltre \u00e8 membro del consiglio di amministrazione di Adobe.\nRobert Sedgewick \u00e8 stato visitatore ricercatore presso il Xerox PARC, presso l'Institute for Defense Analyses e presso l'INRIA. Nel 1997 \u00e8 stato nominato Fellow della Association for Computing Machinery per il suo lavoro pionieristico sull'analisi degli algoritmi e sugli algoritmi per l'animazione.\nEgli \u00e8 autore della ben nota serie di libri dedicati agli algoritmi. Il primo di questi fu pubblicato nel 1983 e conteneva codici sorgente in Pascal; successive edizioni si sono servite dei linguaggi C, C++, Modula-3, e Java.\nInsieme a Philippe Flajolet ha scritto vari libri e numerosi articoli riguardanti lo sviluppo della combinatoria analitica, la disciplina che si serve delle funzioni generatrici e dell'analisi asintotica per enumerare strutture combinatorie e studiare le loro propriet\u00e0 asintotiche. Come spiegato da Donald Knuth nel testo The Art of Computer Programming, questa \u00e8 la chiave per sviluppare la analisi degli algoritmi in relazione alla media della casistica.\nEgli inoltre tiene tre corsi in linea sulla piattaforma Coursera: Algorithms Part I, Algorithms Part II, Analysis of Algorithms e Analytic Combinatorics."}
{"id": "529854", "revid": "767487", "url": "https://it.wikipedia.org/wiki?curid=529854", "title": "\u00d8stlandet", "text": "L'\u00d8stlandet (Austlandet in Nynorsk e Norvegia dell'Est in \"italiano\") \u00e8 una delle 5 Regioni della Norvegia, suddivisioni che hanno rilevanza esclusivamente storico-geografica e non amministrativa. \u00c8 la regione con pi\u00f9 contee di tutto il paese: Vestfold og Telemark, Viken, Oslo e Innlandet.\nLa citt\u00e0 pi\u00f9 importante \u00e8 proprio Oslo, la capitale, ma anche le citt\u00e0 di B\u00e6rum, Lillehammer e Drammen sono da considerare.\nGeografia fisica.\nNella parte pi\u00f9 ad ovest, la catena del Jotunheimen delimita il confine con la regione di Vestlandet, mentre ad est le contee di Akershus, \u00d8stfold e Hedmark permettono di arrivare in Svezia.\nCome anticipato, il Jotunheimen tocca anche questa parte di Norvegia con i monti di Galdh\u00f8piggen e Glittertinden in particolare. Anche il Parco nazionale Rondane si trova qui. Tra le fonti d'acqua ci sono il fiume Glomma e i laghi Mj\u00f8sa e Randsfjorden.\nLe temperature sono abbastanza sopportabili, in inverno possono arrivare a non pi\u00f9 di sui rilievi e l'estate le zone pianeggianti respirano aria da .\nPopolazione.\nCirca il 40% del totale della popolazione norvegese vive qui, anche grazie al clima e morfologia pi\u00f9 sopportabile.\nLa maggior parte della popolazione parla Bokm\u00e5l anche se non mancano neanche qui le minoranze Sami, finlandesi e Nynorsk."}
{"id": "529855", "revid": "228587", "url": "https://it.wikipedia.org/wiki?curid=529855", "title": "2004 Creuza de m\u00e4", "text": "2004 Creuza de m\u00e4 \u00e8 il quinto album in studio del cantante italiano Mauro Pagani, pubblicato nel 2004.\nDescrizione.\n\u00c8 una riproposizione dell'album \"Creuza de m\u00e4\", scritto nel 1984 a quattro mani con Fabrizio De Andr\u00e9, considerato questo uno dei capolavori della musica italiana degli anni ottanta. In particolare, questi due album sono caratterizzati dall'uso del dialetto genovese antico e da una musica di ispirazione etnica e mediterranea.\nAi brani originali riarrangiati e cantati da Pagani si aggiungono alcuni brani nuovi pure di ispirazione etnica, e un brano (\"M\u00e9gu meg\u00fan\") tratto dall'album successivo della stessa coppia di autori. Il testo del brano \"Neutte\" \u00e8 la traduzione in genovese di una poesia del poeta greco Alcmane.\nIl musicista Giorgio Cordini ha collaborato all'album suonando chitarra, mandolino e bouzouki. Altri musicisti che hanno suonato nel disco sono: Max Gabanizza (basso), Joe Damiani (batteria), Eros Cristiani (tastiere), Gavino Murgia (sax), Arnaldo Vacca (percussioni) e Mauro Di Domenico (chitarra)."}
{"id": "529859", "revid": "6923", "url": "https://it.wikipedia.org/wiki?curid=529859", "title": "Triade di Macdonald", "text": "La triade di Macdonald \u00e8 una serie di comportamenti psicologicamente riconosciuti come campanello di allarme alla psicopatia e diagnosticati nell'infanzia/adolescenza. Si tratta di tre specifici comportamenti presenti durante l\u2019infanzia della maggior parte dei serial killer e sono:\nQuesti comportamenti, pur essendo presenti nell'infanzia di molti adulti poi diventati assassini compulsivi, non sono una condizione assoluta. Sicuramente la presenza di almeno due di questi comportamenti pu\u00f2 essere utile nel riconoscere precocemente eventuali devianze psicopatiche e/o sociopatiche nei bambini, ma non \u00e8 detto che una volta adulti possano manifestare comportamenti violenti. Secondo gli esperti infatti, sono molti i fattori ad entrare in gioco e nella maggior parte dei casi sono fattori ambientali, familiari e sociali oltre che psicologici."}
{"id": "529861", "revid": "1393243", "url": "https://it.wikipedia.org/wiki?curid=529861", "title": "Rhapsody of Fire", "text": "I Rhapsody of Fire sono un gruppo musicale symphonic power metal italiano, originario di Trieste precedentemente conosciuto come Rhapsody e come Thundercross agli esordi, fortemente influenzato dalla musica classica barocca, dal metal neoclassico, dalla musica medievale e dal folk. Di base la loro musica \u00e8 ispirata principalmente dalle colonne sonore di film hollywoodiani come \"Il Signore degli Anelli\" e dalle tematiche fantasy. Per questo motivo il gruppo decise in origine di definire la propria musica come \"Hollywood metal\", e successivamente \"Film-score metal\".\nNel corso della loro carriera hanno venduto in totale pi\u00f9 di un milione di copie dei loro album.\nStoria.\nI Thundercross.\nLe origini della band risalgono agli inizi del 1993, quando il chitarrista Luca Turilli ed il tastierista Alex Staropoli, dopo essersi incontrati a Trieste, scoprono di avere in comune la passione per la musica metal e barocca, e scelgono dunque di fondare una band, che chiamano \"Thundercross\". Ai due si unisce presto il chitarrista Roberto de Micheli, compagno di classe di Turilli, il quale sceglie per\u00f2 di abbandonare il gruppo poco dopo. Dopo vari cambi di formazione, entrano nel gruppo il cantante Cristiano Adacher, il bassista Andrea Furlan ed il batterista Daniele Carbonera.\nNel 1994 i Thundercross pubblicano il loro primo EP demo \"Land of Immortals\", con il quale destano l'interesse dell'etichetta tedesca Limb Music Product &amp; Publishing.\nAnni novanta.\nSotto l'egida della LMP il gruppo cambia nome in \"Rhapsody\" e l'anno seguente pubblica un nuovo EP demo, \"Eternal Glory\". Il gruppo riscuote gradimento e quindi, prima del debutto vero e proprio, rivede la formazione. Il cambio pi\u00f9 importante avviene dietro al microfono con il reclutamento di Fabio Lione, gi\u00e0 sentito all'opera nei Labyrinth con lo pseudonimo Joe Terry.\nNel 1997 esordiscono dunque con \"Legendary Tales\", un disco dove l'idea di \"neoclassic - metal\" viene portata ad estreme conseguenze: vengono infatti messe in rilevanza orchestrazioni di chiara ispirazione classica e barocca, creando un mix ai tempi unico nel suo genere. Data questa particolarit\u00e0 del sound ottenuto il gruppo crea una definizione, che rimane tuttavia arbitraria e fittizia, per descrivere la propria musica: \"Hollywood metal\".\nSe musicalmente le influenze arrivano dalla classica e in particolare da Vivaldi, Bach e Paganini, dal punto di vista dei testi l'ispirazione proviene dalla letteratura e dalla cinematografia fantasy e cavalleresca. La musica classica come ispirazione di Legendary Tales collega la band anche al padre di Luca Turilli che \u00e8 stato un importante violoncellista in Italia e il fratello di Alex Staropoli che \u00e8 maestro di flauto. Tutto per\u00f2 \u00e8 reinterpretato dalla fervida immaginazione del chitarrista Luca Turilli che inventa una vera e propria saga, la \"Emerald Sword Saga\", che far\u00e0 da filo conduttore a tutti i dischi della band. Il tema portante della storia \u00e8, come gi\u00e0 evidenziato, l'eterna lotta tra il bene e il male. \"Il male pu\u00f2 essere trovato ovunque - dice Turilli - ma non vincer\u00e0 mai finch\u00e9 ci saranno abbastanza valorosi che lo combatteranno\".\nIl successo \u00e8 immediato e i Rhapsody diventano i paladini di centinaia di migliaia di fan in tutto il mondo. Il secondo disco, \"Symphony of Enchanted Lands\", ottiene ancora pi\u00f9 successo e brani come \"Emerald Sword\", \"Wisdom of the Kings\" ed \"Eternal Glory\" diventano cavalli di battaglia da riproporre ad ogni esibizione live. Con il passare degli anni e dei dischi (ben 6 in 7 anni, senza contare i singoli e gli EP, per un totale di oltre un milione di copie vendute), il gruppo continua la sua ricerca formale volta ad ottenere la miglior fusione possibile tra musica metal e classica e a realizzare una sorta di colonna sonora per le gesta raccontate attraverso i testi. Nel frattempo fanno la comparsa alcuni \"incisi\" e alcuni brani cantati completamente in italiano.\nAnni duemila.\nNel 2004 esce \"\". Con il nuovo disco, viene iniziata una nuova saga: la \"Dark Secret Saga\". La band cambia etichetta, passando sotto l'ala protettrice della Magic Circle Music (di propriet\u00e0 di Joey DeMaio, leader del gruppo heavy metal Manowar) e riesce finalmente ad incidere un disco con l'ausilio di un'intera orchestra, la \"Bohuslav Martin\u016f Philharmonic Orchestra\" e di un coro di oltre quaranta elementi, il \"Brno Academy Choir\". Probabilmente per la mole di strumenti e musicisti impiegati i Rhapsody scelgono di specificare la loro proposta musicale come \"Film Score Metal\" (un'altra definizione autoreferenziale che non costituisce un genere specifico). In questo disco appare inoltre in veste di narratore l'attore inglese Christopher Lee, noto, tra le altre cose, per le sue interpretazioni in alcuni classici film horror (come \"Dracula, principe delle tenebre\" e \"La mummia\"), nella pluripremiata trilogia fantasy \"Il Signore degli Anelli\" e negli episodi II e III della saga \"Guerre stellari\".\nNel 2005 esce il secondo singolo estratto dall'ultimo album: \"The Magic of the Wizard's Dream\". In questo singolo compare nuovamente Lee ma stavolta come interprete, insieme a Lione, del brano che d\u00e0 il titolo all'opera. Brano che per l'occasione viene registrato in quattro lingue diverse: inglese, tedesca, francese e ovviamente italiana. Sul singolo sono anche presenti la versione originale, la versione orchestrale e due nuove tracce: \"Autumn Twilight\" e \"Lo Specchio d'Argento\".\nA gennaio 2006 esce il primo album live dei Rhapsody, \"Live in Canada 2005 - The Dark Secret\". Il disco contiene l'intero show registrato il 13 giugno 2005 in Qu\u00e9bec (Canada), durante una delle date in cui la band ha suonato a supporto dei Manowar durante il \"Demons, Dragons and Warriors World Tour\".\nNel luglio del 2006 la band, per problemi di copyright con un gruppo rap statunitense \u00e8 costretta a cambiare nome da \"Rhapsody\" a \"Rhapsody of Fire\"; secondo Turilli e Staropoli il nuovo nome della band meglio esprime la nuova carica energetica della band. Sostengono inoltre che la parola \"rhapsody\", che d\u00e0 un'idea di sinfonico, sia in contrasto con \"fire\", che \u00e8 invece pi\u00f9 \"potente\" ed energico.\nIl 25 settembre 2006 \u00e8 uscito l'album \"Triumph or Agony\", che consolida lo stile \"film score\" che ormai ci viene mostrato da anni. Nel 2007 il gruppo \u00e8 stato occupato nella tourn\u00e9e \"Demons, Dragons and Warriors\" insieme alle band epic metal Manowar ed HolyHell. A causa di non ben specificati problemi col management, i Rhapsody of Fire hanno risolto il loro contratto con la Magic Circle Music. Non sono stati resi ufficiali i motivi di tale decisione, ma si \u00e8 parlato di problemi di natura legale con la casa discografica guidata da Joey DeMaio.\nIl 4 ottobre 2008 fanno sapere tramite il loro sito ufficiale che indipendentemente dalla loro volont\u00e0 la band interromper\u00e0 le attivit\u00e0 dal vivo e in studio per un periodo di tempo indeterminato. Il 18 novembre 2009 sul loro sito ufficiale \u00e8 stato comunicato che la band ha siglato un accordo con la Nuclear Blast e il 30 aprile 2010 viene pubblicato il nuovo album, terzo capitolo della \"Dark Secret Saga\", intitolato \"The Frozen Tears of Angels\".\nAnni duemiladieci.\nIl 15 ottobre 2010 pubblicano un nuovo CD intitolato \"The Cold Embrace of Fear \u2013 A Dark Romantic Symphony\", composto di un'unica canzone della durata di 35 minuti, divisa in 7 atti. Nel dicembre dello stesso anno, a poco meno di due mesi dall'ultima pubblicazione, i \"Rhapsody\" annunciano l'uscita di un altro album, \"From Chaos to Eternity\", in cui sar\u00e0 rivelato l\"'Oscuro Segreto\" e si assister\u00e0 dunque alla fine della \"Dark Secret Saga\" ed alla conclusione del ciclo fantasy iniziato nel 1997 con Legendary Tales. \"From Chaos to Eternity\" \u00e8 stato l'ultimo lavoro con la collaborazione di Christopher Lee come voce narrante. L'album \u00e8 stato pubblicato il 17 giugno 2011.\nIl 16 agosto 2011 il sito ufficiale dei Rhapsody Of Fire annuncia l'uscita dei chitarristi Luca Turilli e Dominique Leurquin e del bassista Patrice Guers dalla band, la quale continuer\u00e0 ad esistere sotto la guida di Alex Staropoli, affiancato da Fabio Lione, Tom Hess e il batterista Alex Holzwarth. Il 1\u00ba settembre 2011 la band annuncia l'entrata del bassista Oliver Holzwarth (fratello di Alex Holzwarth) che sar\u00e0 impegnato con la band sia in live che in studio.\nIl 27 settembre 2011 viene annunciata l'entrata nella formazione, come secondo chitarrista, di Roberto De Micheli (Sinestesia, nonch\u00e9 gi\u00e0 citato chitarrista dei Rhapsody per un breve periodo), anch'egli triestino come Alex Staropoli e Luca Turilli. Il 15 novembre 2011 l'ex chitarrista Luca Turilli annuncia la formazione del suo nuovo progetto Luca Turilli's Rhapsody. Il 25 giugno 2013 la band annuncia l'uscita dalla formazione del chitarrista Tom Hess.\nIl 12 settembre 2013 il sito ufficiale dei Rhapsody of Fire annuncia il titolo del nuovo album \"Dark Wings of Steel\", \u00e8 uscito il 22 novembre 2013 in Europa e il 3 dicembre 2013 negli Stati Uniti tramite AFM records. \"Dark Wings Of Steel\" \u00e8 stato pubblicato come CD, doppio vinile ed anche in versione CD digipack. Le versioni CD e vinile contengono inoltre una bonus track. Le musiche sono state composte da Alex e Manuel Staropoli mentre tutti i testi sono stati scritti da Fabio Lione. Per le parti sinfoniche la band si \u00e8 appoggiata ad una grande orchestra con l'ausilio di un coro.\nIl 17 novembre 2015 il sito ufficiale dei Rhapsody of Fire annuncia il titolo del nuovo album \"Into the Legend\", pubblicato il 15 gennaio 2016. Viene inoltre rivelata la tracklist dell'album.\nIl 29 settembre 2016, con un post sulla loro pagina Facebook ufficiale, i Rhapsody of Fire annunciano la fine del rapporto con il cantante, comunicando conseguentemente l'annullamento di tutti i concerti programmati nei mesi seguenti, per permettere al gruppo di riorganizzarsi. Il 9 ottobre 2016, con un altro post sulla pagina ufficiale, la band annuncia anche l'uscita del batterista Alex Holzwarth intenzionato a dedicarsi ad altri progetti. Il 21 novembre del 2016 \u00e8 stato annunciato che, per festeggiare il ventennale dalla creazione dei Rhapsody, la band si sarebbe riunita nella formazione cos\u00ec composta: Fabio Lione alla voce, Luca Turilli alla chitarra e alle tastiere, Dominique Leurquin anch'esso alla chitarra, Patrice Guers al basso e Alex Holzwarth alla batteria. L'11 novembre la band annuncia Giacomo Voli come nuovo cantante della band, gi\u00e0 frontman dei Teodasia e secondo classificato della seconda edizione di \"The Voice of Italy\" nel 2014. Il 22 dicembre viene annunciata l'entrata del nuovo batterista Manuel Lotter.\nIl 26 maggio 2017 viene pubblicato \"Legendary Years\" con etichetta AFM Records, in cui sono presenti alcuni brani dei primi album del gruppo registrati con il nuovo cantante.\nIl 14 marzo 2018, con un post sulla loro pagina Facebook ufficiale, i Rhapsody of Fire annunciano un nuovo studio album.\nIl titolo del nuovo album \u00e8 \"The Eighth Mountain\", e rappresenta il primo capitolo della nuova saga intitolata \"The Nephilim's Empire Saga\". \u00c8 la prima saga scritta senza Luca Turilli, che ha lasciato la formazione nel 2011. L'album \u00e8 pubblicato il 22 febbraio 2019.\nAnni duemilaventi.\nIl 22 giugno 2020 il batterista Manuel Lotter lascia i Rhapsody a causa di differenze di vedute rispetto al resto della band. Il 14 luglio viene annunciato il nuovo batterista, trattasi del triestino Paolo Marchesich che in passato ha gi\u00e0 suonato con il chitarrista Roberto De Micheli e con il bassista Alessandro Sala.\nStile e influenze.\nI componenti del gruppo nel 1997 hanno definito la loro musica \"hollywood metal\", una definizione coniata \"ad hoc\" che fa riferimento alla pomposit\u00e0 delle composizioni del gruppo, che ricordano molto da vicino le epiche colonne sonore hollywoodiane.\nNegli ultimi tempi il termine \"hollywood metal\" \u00e8 stato sostituito dagli stessi Rhapsody con \"film score metal\", con l'intento di specificare ulteriormente il legame della loro musica con le colonne sonore cinematografiche. In merito a ci\u00f2 il tastierista Alex Staropoli ha dichiarato in un'intervista:\nIl genere musicale dei Rhapsody of Fire viene anche erroneamente definito epic metal in quanto si basa su un vero e proprio filone storico inventato da loro stessi, e narra delle gesta di coloro che lo compongono (ma musicalmente \u00e8 distante da quanto proposto dalle bands epic metal vere e proprie, come Manilla Road e Manowar). Ovviamente tutto ci\u00f2 si sposa con la dominante tematica fantasy. Il \"sound\" dei Rhapsody \u00e8 pi\u00f9 legato alle sonorit\u00e0 del power metal che a quelle dell'epic, il quale verte su sonorit\u00e0 pi\u00f9 propriamente heavy.\nRiassumendo la musica dei Rhapsody of Fire \u00e8 fortemente influenzata dalla musica classica barocca, dal folk, dal power metal, dal metal neoclassico, dall'epic metal, ma la base centrale della loro musica \u00e8 ispirata principalmente dalle colonne sonore di film hollywoodiani come \"Conan il barbaro\" e \"Il Signore degli Anelli\", e dalle tematiche fantasy. Per questo motivo la loro musica non si pu\u00f2 etichettare in un unico genere ben delineato e preciso.\nTra le influenze maggiori citano Manowar, Yngwie Malmsteen, Blind Guardian, Crimson Glory, gli Helloween del periodo dei due \"Keeper of the Seven Keys\" e i Riot di \"Thundersteel\"."}
{"id": "529863", "revid": "124342705", "url": "https://it.wikipedia.org/wiki?curid=529863", "title": "Harry Wu", "text": "Prima di diventare residente e cittadino degli Stati Uniti, Wu trascorse 19 anni nei campi di lavoro cinesi, che poi fece conoscere col termine \"laogai\".\nBiografia.\nProveniente da una famiglia agiata (il padre era banchiere, la madre era una discendente di proprietari terrieri), Wu ricorda la sua infanzia come \"pacifica e gradevole\", ma la sua fortuna cambi\u00f2 dopo la fine della guerra civile cinese nel 1949:\nStudi\u00f2 all'Istituto di Geologia di Pechino, dove fu arrestato la prima volta nel 1956 per aver criticato il Partito Comunista Cinese durante la Campagna dei Cento Fiori. Bench\u00e9 mai formalmente incriminato e sottoposto a processo, nel 1960 fu inviato nei \"laogai\" (\"riforma attraverso il lavoro\") con l'accusa di essere un controrivoluzionario. L\u00ec rimase per 19 anni durante i quali fu trasferito in 12 differenti campi e costretto ad estrarre carbone, costruire strade e lavorare la terra. Il racconto di quei 19 anni \u00e8 raccolto in \"Bitter Winds\" (1994), memoria delle sue esperienze nei Laogai (edizione italiana: \"Contro rivoluzionario. I miei anni nei Gulag Cinesi\", Edizioni San Paolo, Cinisello Balsamo 2008). Nel libro, scritto insieme alla giornalista Carolyn Wakeman, Wu narra la storia della sua prigionia e della sua sopravvivenza, gli atti di coraggio e solidariet\u00e0 dei detenuti, e i particolari pi\u00f9 raccapriccianti della prigionia, come le giornate a battere i campi in cerca di rane e serpenti che poi venivano serviti come pasti per i prigionieri. Pi\u00f9 di una volta al limite della morte e della pazzia, Wu riesce a sopravvivere grazie alla forza della dignit\u00e0 personale. Il \"Los Angeles Times\" ha scritto di \"Bitter Winds\":\nQuando \u00e8 uscito negli Stati Uniti, la \"New York Times Book Review\" ha nominato \"Bitter Winds\" libro dell'anno.\nRilasciato nel 1979 durante la liberalizzazione che segu\u00ec la morte di Mao Zedong, Wu si \u00e8 trasferito negli Stati Uniti, dove \u00e8 diventato professore di Geologia all'Universit\u00e0 della California, Berkeley. L\u00ec ha cominciato a scrivere delle sue esperienze nei Laogai e nel 1992 ha abbandonato l'insegnamento per dedicarsi esclusivamente all'attivismo e alla denuncia delle violazioni dei diritti umani in Cina. A questo scopo ha creato la Laogai Research Foundation, organizzazione di ricerca e pubblica educazione non-profit sui campi di lavoro cinesi. Wu ha testimoniato di fronte a diversi Congressi negli Stati Uniti, al parlamento del Regno Unito, della Germania, dell'Australia e alle Nazioni Unite.\nNel 1995 Wu, gi\u00e0 cittadino statunitense, fu arrestato mentre tentava di rientrare in Cina. Il governo cinese lo trattenne per 66 giorni prima di sottoporlo ad un rapido processo in cui lo accusava di spionaggio, al termine del quale fu condannato a 15 anni di prigione e subito espulso. Wu attribuisce la sua scarcerazione ad una campagna internazionale in quei giorni in suo favore.\nWu ha ricevuto il \"Premio Libert\u00e0\" dalla \"Federazione Ungherese Attivisti per la Libert\u00e0\" nel 1991. Nel 1994 ha ricevuto il primo \"Premio Martin Ennals per i Diritti Umani\" dalla \"Fondazione Svizzera Martin Ennals\". Nel 1996 \u00e8 stato insignito della \"Medaglia alla Libert\u00e0\" dalla \"Fondazione Tedesca per la Resistenza della Seconda Guerra Mondiale\". Ha anche ricevuto la laurea ad honorem dall'Universit\u00e0 di St. Louis e dalla Universit\u00e0 Americana di Parigi nel 1996.\nWu \u00e8 attualmente Direttore Esecutivo della \"Laogai Research Foundation\" e del Centro Informazioni sulla Cina. Entrambe le organizzazioni hanno sede nella capitale Washington e sono finanziate principalmente dal Fondo Nazionale per la Democrazia (\"National Endowment for Democracy\").\nAggressione a Roma.\nIl 15 marzo 2006 Harry Wu aveva in programma la presentazione del suo libro Laogai. I Gulag di Mao Zedong presso il \"Tuma's book bar\" di Roma,\nsuccessivi accertamenti del Ministero dell'interno (retto da Giuliano Amato) hanno accertato che\nCritiche.\nVi sono delle fonti che, per vari motivi, mettono in dubbio l'autorit\u00e0 di Wu come testimone, quale quella dell'uomo d'affari sino-americano George Koo e dal presentatore della radio Cantonese di San Francisco Edward Liu.\nAnche il governo cinese rifiuta con fermezza di confermare quanto detto da Harry Wu.\nMappa dei Laogai.\nLa seguente mappa \u00e8 ricavata dal libro \"\" tradotto in italiano come \"Laogai. I Gulag di Mao Tze Dong\" e rappresenta i campi la cui collocazione era nota a Wu. I campi risultano concentrati soprattutto nei pressi di zone industriali come Hong Kong (e tutta la provincia del Guangdong) e Shanghai.\nUn Laogai: la \"Fattoria Qinghe\".\nNei suoi libri \"\" e \"Contro rivoluzionario. I miei anni nei gulag cinesi (ed. or. Bitter Winds)\"), Wu descrive un laogai noto come \"Fattoria Qinghe\", fornendo informazioni dettagliate sulla sua ubicazione, la sua storia e la sua attivit\u00e0. Nel libro \"Contro rivoluzionario\" sono pubblicate anche delle fotografie della Fattoria Qinghe (e di altri laogai dove lui \u00e8 stato rinchiuso), da lui scattate durante il viaggio fatto nel 1985.\nLa \"fattoria\" si trova a Tianjin, a 120\u00a0km da Pechino e vicino al mare, ed ha dimensioni di circa 20\u00a0km x 15\u00a0km.\nIn origine, i giapponesi vi costruirono un centro di detenzione che, dopo la loro sconfitta, pass\u00f2 alla Cina. A partire dal 1949, anno di fondazione della Repubblica Popolare Cinese da parte di Mao Zedong, cominci\u00f2 uno sviluppo considerevole, in 4 fasi:\nIl complesso \u00e8 eterogeneo e comprende: Laogai con 20 000 detenuti; Laojiao con 20.000 detenuti; Jiuye con 60 000 fra lavoratori forzati ex-detenuti (25 000), le loro famiglie (15 000) e le guardie con rispettive famiglie (20 000).\nSono presenti campi coltivati e industrie per un fatturato annuo di 10 milioni di Euro. I prodotti sono venduti sia sul mercato interno che sul mercato estero (uva, ceramica, maglieria).\nOgnuna delle 25 sezioni del complesso possiede una prigione circondata da mura con la sommit\u00e0 elettrificata. I detenuti dei Laogai e dei Laojiao vivono in baracche all'interno delle mura e sono scortati dalle guardie all'esterno per lavorare. I lavoratori forzati dei Jiuye vivono all'esterno delle mura in dormitori. Per questi ultimi e per le guardie, sono presenti scuole, negozi, ristoranti, un cinema e un ospedale. Solo le guardie possono uscire all'esterno della \"Fattoria\" Qinghe."}
{"id": "529864", "revid": "289247", "url": "https://it.wikipedia.org/wiki?curid=529864", "title": "Quartica digrammica", "text": ""}
{"id": "529865", "revid": "121775076", "url": "https://it.wikipedia.org/wiki?curid=529865", "title": "Johann Friedrich Blumenbach", "text": "Biografia.\nSi laurea nel 1775 in Medicina presso l'Universit\u00e0 di Gottinga con una tesi dal titolo \"De generis humani varietate nativa liber\" (\"Della naturale variet\u00e0 dell'Umanit\u00e0\"), considerata uno dei lavori che ha gettato le basi per lo sviluppo del razzismo scientifico. Nel 1776 viene nominato Assistente alla cattedra di Medicina presso l'Universit\u00e0 di Gottinga. Nel 1778, diventa professore ordinario.\nSulla base dei suoi studi \"craniometrici\" (ovvero basati sul cranio umano), divise l'umanit\u00e0 in cinque \"razze\":\nIl suo sistema di classificazione e il concetto stesso di \"razza\" rimase ampiamente accettato fino alla conclusione della Seconda guerra mondiale. Nella seconda met\u00e0 del XX secolo, tuttavia, la sua classificazione \u00e8 stata rigettata dagli scienziati che hanno considerato l'Homo sapiens come specie monotipica (ovvero non divisibile in razze o sottospecie).\nIn realt\u00e0 va specificato che bench\u00e9 sia considerato il padre del razzismo scientifico Blumenbach non era affatto razzista, a maggior ragione secondo i canoni del '700. Anzi rigett\u00f2 le teorie poligenetiche e fu un costante ammiratore (sia pure in maniera forse paternalistica) dei primi intellettuali afrostatunitensi, come la poetessa bostoniana Phillis Wheatley, ex schiava di presunte origini senegalesi.\nSulla questione della schiavit\u00f9, Blumenbach fu un convinto abolizionista (peraltro cosa comune a molti \"razzisti\"), con posizioni particolarmente moderne e simpatetiche verso gli schiavi (moralmente e psicologicamente considerati superiori ai loro padroni).\nIl razzismo di Blumenbach era essenzialmente di tipo classificativo: egli decise di dividere in 5 razze la specie umana utilizzando criteri di tipo estetico e anatomico.\nA differenza dei suoi successori non riteneva per\u00f2 che le razze potessero essere gerarchizzate su base intellettuale, stabilendo un determinismo biologico tra razza e cultura.\nPostul\u00f2 invece una discendenza per degenerazione somatica legata a fattori ambientali e alimentari (un concetto che per lui era di carattere evolutivo, e non incideva sul livello morale) delle razze umane da un originale unico modello (monogenesi) che defin\u00ec \"bianco\" o caucasico (cos\u00ec chiamato poich\u00e9 originario della regione del Monte Caucaso, considerata la \"culla dell'umanit\u00e0\" forse in ricordo della tradizione biblica del diluvio universale: il monte Ararat \u00e8 situato nel Caucaso meridionale).\nDalle origini caucasiche (bianche) sarebbero discese - per tappe intermedie - le ulteriori razze umane: i malesi (da cui sarebbero successivamente derivati i neri) e gli americani (da cui sarebbero successivamente derivati i gialli \"mongolici\").\nLa sua classificazione si basava su presupposti estetici conformi ai canoni dell'epoca (i bianchi, dai capelli castani, il volto ovale e le fattezze regolari presentavano \"il tipo di aspetto che, in accordo con la nostra opinione della simmetria, consideriamo pi\u00f9 bello e attraente\") e la sua suddivisione delle razze avveniva su basi anatomiche, in particolar modo utilizzando le tavole dell'artista e teorico d'anatomia olandese Petrus Camper (la cui opera principale fu pubblicata nel 1791). Tutta l'opera di Blumenbach (che fu anche naturalista ed anatomista di genio) fu influenzata dal metodo di classificazione di Linneo.\nBlumenbach riteneva che le razze non fossero stabili e non avessero confini netti, e fu uno dei primi a considerare come le razze avessero delle forme \"intermedie\" tali da impedire nette distinzioni all'interno della specie umana che egli, concordemente con Linneo, considerava unica e indivisibile. Bench\u00e9 le sue divisioni non fossero \"razzistiche\", ma descrittive, furono per\u00f2 interpretate come normative e distintive dai suoi successori: Joseph Arthur de Gobineau, tra coloro che posero le basi del razzismo ottocentesco, riprese parzialmente la classificazione di Blumenbach e la utilizz\u00f2 nella gerarchia razziale delineata nel suo \"Saggio sulla naturale ineguaglianza delle razze umane\" (1853-54).\nSulla persona di Blumenbach il biologo Stephen Jay Gould ha dato il seguente giudizio:"}
{"id": "529872", "revid": "120047883", "url": "https://it.wikipedia.org/wiki?curid=529872", "title": "Sagra di san Giovanni Battista", "text": "La sagra di san Giovanni Battista \u00e8 una festa campestre che ogni anno si tiene nella citt\u00e0 di Quartu Sant'Elena in provincia di Cagliari.\nDescrizione.\nLa festa viene organizzata dalla societ\u00e0 di san Giovanni (in sardo \"s'obreria\") che ogni anno, tramite un vecchio rito \"sa mesa\" (\"il tavolo\") rende pubblica a tutta la citt\u00e0 la scelta \"de s'obreri\" ovvero del presidente della societ\u00e0 che ha il compito di organizzare la festa nell'anno successivo.\nSe nel rito di \"sa mesa\" non viene eletto un presidente (o come si dice \"non beni fattu s'obreri\"), si proroga l'elezione del presidente al 24 giugno, data in cui si festeggia il Santo.\nSe neanche in questo caso viene eletto il presidente, anche l'anno seguente i festeggiamenti del Santo saranno affidati al presidente in carica.\nI festeggiamenti religiosi avvengono il 24 giugno, giorno in cui si ricorda la nascita del santo.\nLa messa del 24 giugno viene celebrata nella chiesetta campestre di Sant'Andrea nell'omonima zona di Quartu.\nI festeggiamenti cittadini avvengono invece l'ultimo sabato di luglio.\nI festeggiamenti di san Giovanni a luglio sono molto antichi e risalgono addirittura ad un rito pagano dei fenici, in cui sette ragazze vergini venivano sacrificate.\nL'obriere nel mese di marzo sceglie sette ragazze vergini (che verranno poi chiamate \"traccheras\"), per partecipare alla festa e divenire le vergini promesse a san Giovanni.\nL'ultimo sabato di luglio l'obriere, vestito con il tradizionale costume matrimoniale Quartese, va con un calesse trainato da un cavallo a prendere le sette giovani nelle rispettive case.\nOgni ragazza, dopo aver salutato i genitori e i parenti con una canzone sarda a versi con rime chiamata \"trallallera\", andr\u00e0 nella casa dell'obriere e dovr\u00e0 salutare come da tradizione l'obriera sempre a canto di \"trallalera\" e gli consegner\u00e0 il \"gat\u00f2\" (dolce tradizionale sardo a base di mandorle e zucchero con forma di chiesa o basilica) e tutti gli altri regali. A sua volta l'obriera saluter\u00e0 ogni tracchera con il \"trallalera\".\nDopo che l'obriere avr\u00e0 preso tutte le tracchere si partir\u00e0 con la \"tracca\" (un carro agricolo appositamente addobato a festa in modo da donargli la forma della prora di una barca) verso la chiesa campestre di Sant'Andrea (grandissimo amico e discepolo di san Giovanni) scortati da una lunga fila di calessi e carri, chiamati \"brechis\", tutti trainati da cavalli. Chiude il corteo un camion che trasporta tutti i \"gat\u00f2\", i regali fatti all'obriera e la bandiera di san Giovanni. A volte viene portato fino alla chiesa anche il cocchio trainato da buoi con all'interno il simulacro di san Giovanni. Il percorso fino alla chiesa \u00e8 sempre lo stesso da oltre quattrocento anni; partendo dalla casa dell'obriere si raggiunge piazza 4 novembre e da qui il percorso, uguale ogni anno, prosegue per via Fiume e via Leonardo da Vinci fino a giungere alla chiesetta di Sant'Andrea dopo un percorso di circa 8 chilometri. L'arrivo della tracca \u00e8 solitamente accolto da uno spettacolo pirotecnico.\nLa mattina della domenica l'obriere nuovo (quello eletto nel rito \"de sa mesa\") va nella chiesa scortato anch'esso da calessi e carri a richiedere all'obriere vecchio se ha ancora l'intenzione di accoglierlo e dargli la bandiera del Santo per permettergli di fare i festeggiamenti l'anno successivo.\nViene poi fatta la processione, in cui si porta a spalla oltre alla statua di san Giovanni anche quella di sant'Andrea. La processione \u00e8 aperta dalle tracchere, seguono le obriere, gli obrieri il sacerdote con i diaconi e infine i santi seguiti dai fedeli. Finita la processione si celebra la messa.\nVerso le due del pomeriggio comincia il pranzo a cui partecipano oltre al comitato e le tracchere con le rispettive famiglie, tutti gli invitati alla festa privata dell'obriere.\nDi pomeriggio si riparte verso la citt\u00e0 facendo lo stesso percorso dell'andata. Arrivati in via Fiume vengono distribuiti dal camion alla fine del corteo i tradizionali Piricchitus de bentu.\nIl giorno dopo, luned\u00ec, l'Obriere e Is Obreris de cumpangia (obrieri che hanno fatto precedentemente la festa con l'incarico di aiutare l'obriere nella buon riuscita della festa) portano dall'Obriere nuovo la bandiera del comitato.\nIl luned\u00ec inoltre vengono tagliati due dei sette gat\u00f2 portati dalle tacchere.\nIl marted\u00ec le obriere portano invece la bandiera di lutto dall'obriere nuovo. Il marted\u00ec invece vengono tagliati tre gat\u00f2 e il mercoled\u00ec gli ultimi due.\nI Goccius de santu Anni.\n\"I Goccius de santu Anni\" \u00e8 una canzone-preghiera che viene dedicata al Santo. \u00c8 in lingua sarda e viene cantata, oltre che dalle tracchere, da tutte le persone che seguono la tracca sui carretti."}
{"id": "529874", "revid": "33689", "url": "https://it.wikipedia.org/wiki?curid=529874", "title": "Rogerio Frugardi", "text": "Biografia.\nRuggero esercit\u00f2 l'arte medica presso la Scuola Medica Salernitana. \u00c8 riferibile a lui un importante trattato di chirurgia, noto come \"Practica Chirurgiae\", scritto intorno al 1170. \u00c8 chiamato anche \"Chirurgiae Magistri Rogerii\" in quanto sarebbe stato compilato da un suo discepolo, Guido d'Arezzo.\nI suoi riferimenti furono gli insegnamenti dei bizantini Alessandro di Tralles e Paolo di Egina, ma pot\u00e9 studiare certamente anche l'opera dei chirurghi arabi e specialmente quella del persiano Ali ibn Abbas al-Majusi.\nLa sua dottrina ebbe vasta influenza, accanto al pensiero galenico, fino al Rinascimento.\nOpera.\nIl \"Practica Chirurgiae\" \u00e8 un testo molto importante nella storia della chirurgia perch\u00e9 consente di appurare lo stato dell'arte a quell'epoca. La \"Chirurgia\" si sviluppa in quattro libri dedicati alle varie parti del corpo: testa, collo, torace, arti superiori e arti inferiori. Parte da una accurata trattazione anatomica frutto di studi autoptici praticati in particolare sui maiali, e dopo aver descritto l'aspetto patologico, conclude con la terapia.\n\u00c8 rilevante la descrizione che si fa di alcune tecniche chirurgiche riguardanti la sutura dei vasi sanguigni con fili di seta, quelle riguardanti la cura delle lesioni viscerali nella traumatologia aperta dell'addome, le tecniche di trapanazione del cranio e la terapia medica del gozzo con spugne e alghe contenenti iodio.\nRogerio fa anche riferimento all'utilizzo della \"spongia somnifera\", una spugna imbevuta con estratti di varie sostanze, compreso l'oppio, che serviva evidentemente a dare qualche sollievo ai pazienti operati limitando la percezione del dolore e che era stata gi\u00e0 utilizzata dagli antichi romani.\nIl suo testo, considerato il primo testo di chirurgia realizzato in terra italica, rappresenter\u00e0 la base della chirurgia medioevale e sar\u00e0 ripreso da altri grandi chirurghi, per essere usato anche nelle prime universit\u00e0 quali quelle di Bologna e di Montpellier, celebre per gli studi medici. Lo stile \u00e8 semplice, asciutto, e privilegia la descrizione rispetto alle lunghe e dottrinali citazioni di altri autori, approccio tipico di un \"prontuario\" pratico piuttosto che di un \"trattato\" erudito di chirurgia.\n\u00c8 il connotato dei maestri della Scuola medica salernitana che, tra i tanti primati, avr\u00e0 quello di sancire la primazia dell'esercizio della chirurgia da parte di medici abilitati da un corso di preparazione specialistico (da effettuarsi sempre a compimento degli studi liberali) e da un adeguato tirocinio pratico contrariamente a quanto era accaduto fino ad allora, quando la chirurgia era stata demandata ai cerusici, barbieri e norcini privi di qualsiasi cultura settoriale.\nFortuna dell'opera.\nIl pi\u00f9 importante commentario della \"Chirurgiae Magistri Rogerii\" fu quello realizzato da Rolando da Parma, allievo di Ruggero, scritto intorno al 1240, la \"Chirurgia Rolandi\".\nDa entrambi questi testi derivano le \"Glossulae quatuor magistrorum super chirurgiam Rogerii et Rolandi\" che ebbero grandissima diffusione.\nLa circolazione dell'opera continu\u00f2 anche con l'invenzione della stampa: "}
{"id": "529879", "revid": "34760", "url": "https://it.wikipedia.org/wiki?curid=529879", "title": "Legge di causa ed effetto", "text": ""}
{"id": "529880", "revid": "2091899", "url": "https://it.wikipedia.org/wiki?curid=529880", "title": "Scif\u00ec", "text": "Scif\u00ec (\"Scif\u00ec\" in siciliano) \u00e8 l'unica frazione di Forza d'Agr\u00f2, comune italiano della citt\u00e0 metropolitana di Messina in Sicilia.\nIl nome, secondo alcuni studiosi, si farebbe derivare dalla parola greca \"skiufos\", che significa tazza, cio\u00e8 \"coppa, vaso da bere\", poich\u00e9 il sito in cui sorge ha proprio la conformazione di una conca, mentre in epoca romana il nome sarebbe divenuto \"scyphus\".\nL'attivit\u00e0 prevalente esercitata \u00e8 quella agricola, con la coltura di agrumi, ulivi, vigneti e alberi da frutta.\nLa chiesa di Sant'Alfio \u00e8 stata costruita nella seconda met\u00e0 degli anni cinquanta, in modo da consentire alla popolazione di poter assistere e partecipare alle funzioni religiose.\nParticolarmente sentita e partecipata \u00e8 la festa dei santi Alfio, Cirino e Filadelfo.\nNei pressi, sulla sponda opposta della fiumara d'Agr\u00f2, sorge la Chiesa dei Santi Pietro e Paolo d'Agr\u00f2, nel territorio del comune di Casalvecchio Siculo.\nMonumenti e luoghi d'interesse.\nSiti archeologici.\nNel 1987 sono stati rinvenuti, poco fuori dal centro abitato, dei resti murari risalenti a et\u00e0 imperiale. Una successiva campagna di scavi operata dalla soprintendenza messinese ha identificato tali resti come riferibili a una fattoria romana; si tratta di una \"villa\" del IV-V secolo, usata verosimilmente come dimora residenziale."}
{"id": "529881", "revid": "919135", "url": "https://it.wikipedia.org/wiki?curid=529881", "title": "Curva quartica", "text": "In matematica una curva quartica \u00e8 una curva algebrica piana di quarto grado. Pu\u00f2 essere definita da un polinomio della forma:\nUna curva quartica (formula_2) irriducibile pu\u00f2 avere al massimo:\nL'equazione ha 15 coefficienti, ma la curva non cambia se li moltiplichiamo tutti per una costante non nulla. Quindi i coefficienti essenziali sono 14 e le quartiche sono formula_7. E una di esse \u00e8 individuata dal suo passaggio per 14 punti generici.\nEsempi.\nove formula_49 e formula_50 sono interi non superiori a 4\nove il cerchio \u00e8 formula_67 e il punto pedale \u00e8 formula_68 \nove l'ellisse \u00e8 formula_70 e il punto pedale \u00e8 formula_68 \nove l'iperbole \u00e8 formula_73 e il punto pedale \u00e8 formula_68\nIn Geometria descrittiva.\nNella generalit\u00e0 dei casi, la quartica \u00e8 una curve d'intersezione tra superfici quadriche. I punti di questa quartica si ottengono come punti comuni a sezioni complanari di tali superfici eseguite con un fascio di piani.\nLe dette quartiche d'intersezione possono classificarsi secondo le seguenti situazioni reciproche:\nLe quartiche possono ammettere uno o due piani di simmetria, e questo dipende dalla reciproca posizione degli assi delle due superfici. Per esempio se gli assi sono complanari, la quartica d'intersezione ammette un piano di simmetria, la giacitura dell'altro piano di simmetria si riscontra nei casi in cui gli assi sono perpendicolari tra di loro.\nLa determinazione dei punti costituenti la quartica avviene con l'ausilio di un fascio di piani ausiliari secanti le due superfici. la scelta della giacitura di detti piani \u00e8 fatta col fine di avere delle sezioni semplici da rappresentare. Ad esempio le sezioni con piani ortogonali all'asse di rotazione sono circonferenze e vengono rappresentate senza difficolt\u00e0 se detto asse \u00e8 perpendicolare ad uno dei piani di proiezione principali, altrimenti, si assumono altri piani di proiezione, ausiliari, di cui almeno uno abbia la giacitura perpendicolare all'asse; le sezioni proiettate su questi piani ausiliari risultano in vera forma"}
{"id": "529886", "revid": "125639880", "url": "https://it.wikipedia.org/wiki?curid=529886", "title": "Ordine Nuovo (movimento)", "text": "Il Movimento Politico Ordine Nuovo fu un movimento politico e organizzazione terroristica di estrema destra extraparlamentare nato nel dicembre 1969, da parte di alcuni militanti del Centro Studi Ordine Nuovo guidati da Clemente Graziani, contrari al rientro dell'associazione insieme al fondatore Pino Rauti nei ranghi del Movimento Sociale Italiano.\nA novembre 1973 il movimento fu sciolto a seguito del processo in cui i suoi dirigenti furono accusati di ricostituzione del disciolto Partito Nazionale Fascista, subendo pesanti condanne e lo scioglimento ufficiale a opera del ministro dell'interno Paolo Emilio Taviani.\nGi\u00e0 prima della cessazione per decreto del movimento, comunque, un gruppo di militanti si era attrezzato per la lotta clandestina. Con i leader pi\u00f9 noti fuggiti all'estero per sottrarsi alla cattura per l'inchiesta su Ordine Nero, fu il neofascista siciliano Pierluigi Concutelli ad assumere il controllo del gruppo clandestino.\nCon l'arresto di Pierluigi Concutelli, nel febbraio 1977, la struttura militare del movimento fu sostanzialmente smantellata.\nStoria.\nLa nascita.\nIl Centro Studi Ordine Nuovo fu un movimento culturale di destra fondato nel 1956 da Pino Rauti, fuoriuscito dal MSI, il quale nel 1969 decise di rientrare a far parte di quest'ultimo.\nI militanti contrari al rientro nel MSI, considerato un partito ormai \"asservito alla borghesia e all'imperialismo statunitense\", il 21 dicembre 1969 diedero vita al \"Movimento Politico Ordine Nuovo\". Oltre a Clemente Graziani che ne diviene segretario nazionale, aderiscono Elio Massagrande, Roberto Besutti, Antonio Ragusa, Sandro Saccucci (che successivamente rientrer\u00e0 nel MSI), Salvatore Francia e altri.\nLa formazione dei quadri.\nA livello organizzativo, il movimento avvia i corsi di formazione quadri. I corsi per la formazione ideologica duravano due mesi e erano suddivisi in otto sezioni: rivoluzione tradizionale e sovversione, le due razze, impeto della vera cultura, orientamenti, rivolta contro il mondo moderno, la plutocrazia come forza sovversiva. Opere consigliate: quelle di Julius Evola e Ren\u00e9 Gu\u00e9non.\nQuanto alla formazione politica, i corsi duravano sempre due mesi e erano suddivisi in cinque sezioni: la guerra rivoluzionaria, le tecniche della guerra rivoluzionaria, la propaganda, l'organizzazione e la scelta dei temi di lotta. Volumi consigliati: \"la guerra rivoluzionaria\" di Clemente Graziani, \"Tecniche della guerra rivoluzionaria\" di Guido Giannettini e \"Mein Kampf\" di Adolf Hitler.\nL'attivit\u00e0.\nIl primo congresso nazionale si tenne a Lucca nell'ottobre 1970.\nQuest'organizzazione, in appena quattro anni di attivit\u00e0 (sar\u00e0 sciolta dal ministro dell'interno il 23 novembre del 1973), rappresent\u00f2 \nLa linea politica del movimento \u00e8 quella tradizionale, pur con alcune innovazioni, dovute all'enorme presa che la Cina di Mao esercita non solo tra i giovani comunisti, ma anche sulle correnti nazimaoiste e frediane.\nIl 6 giugno 1973, cominci\u00f2 a Roma il processo contro 30 appartenenti al MPON. Nei confronti di tutti gli imputati era stata rubricata la violazione degli articoli 1, 2, 3, 7 della legge Scelba sulla ricostituzione del disciolto Partito Fascista. Il processo si concluse con trenta condanne, a pene variabili da cinque anni e tre mesi a sei mesi di reclusione. Nel 1974 vengono imputati dello stesso reato 119 militanti del movimento.\nLo scioglimento per decreto.\nIl 21 novembre 1973 trenta dirigenti vengono condannati per ricostituzione del Partito Nazionale Fascista e viene decretato lo scioglimento dell'organizzazione.\nSe in quel momento appare un tentativo di reprimere la violenza, con il passare degli anni si vedr\u00e0 come lo scioglimento di Ordine Nuovo (come quello di Avanguardia Nazionale, tre anni pi\u00f9 tardi) lascer\u00e0 allo sbando decine di giovanissimi estremisti che senza pi\u00f9 controllo politico e umano vengono spinti a dar vita a gruppi clandestini e terroristici.\nLo scioglimento port\u00f2 i dirigenti a fuggire all'estero: Clemente Graziani fugg\u00ec per evitare l'arresto, insieme ad Elio Massagrande, prima in Grecia, poi in Francia, Inghilterra, Bolivia, fino ad approdare in Paraguay.\nLa clandestinit\u00e0 e il terrorismo.\nAlcuni militanti entrano nella clandestinit\u00e0, con Pierluigi Concutelli, arrivato in ON dopo lo scioglimento, che ne diviene il punto di riferimento.\nNel 1974 il gruppo di Concutelli, legandosi ad altri estremisti neofascisti, si predispongono alla lotta armata e terroristica, organizzando il proprio movimento in modo clandestino, sull'esempio delle OAS, dandosi poi alla latitanza nel 1975. In questo periodo avvengono gli attentati di Ordine Nero, le stragi di Brescia e dell'Italicus, gli attentati di Savona e numerosi altri. Ad inizio 1975 sulla stregua delle indagini per la cattura di Mario Tuti viene praticamente smantellata la rete clandestina di Ordine Nuovo in Toscana.\nNell'autunno del 1975 si consuma, nel giro di pochi mesi, l'avvicinamento e poi la rottura con Avanguardia nazionale. Sulle ragioni della rottura tra Concutelli e Delle Chiaie esistono versioni contrastanti. Comunque nei giorni 1976 il gruppo clandestino, attivo in particolare a Roma, si lega sempre pi\u00f9 alla criminalit\u00e0 \"tout court\" nelle attivit\u00e0 di auto sovvenzionamento (rapine e sequestri). Il 10 luglio 1976 Concutelli esegue l'omicidio del giudice Vittorio Occorsio (che in quel momento sta indagando sui sequestri di persona e sulla P2) che era stato il PM al processo ad Ordine Nuovo nel 1973. Le indagini porteranno nel 1977 all'individuazione e all'arresto di numerosi ex ordinovisti, Concutelli incluso. L'omicidio di Occorsio \u00e8 effettuato nel periodo di unificazione con Avanguardia Nazionale.\nNumerosi ordinovisti che sono stati accusati o condannati per aver partecipato alla lotta armata di destra (ad esempio Augusto Cauchi, Massimo Batani, Viincenzo Vinciguerra, Carlo Digilio, Carlo Maria Maggi, Marcello Soffiati, Concutelli, Delfo Zorzi, Sergio Calore) erano rientrati nel Msi nel 1969 o comunque non hanno mai militato nel MPON. con un ruolo in quella che viene chiamata la \"strategia della tensione\". Gli estremisti appartenenti ad Ordine Nuovo del Veneto, condannati o indagati per la strage di Brescia, facevano riferimento ancora a Pino Rauti (bench\u00e9 questi fosse uscito dal Ordine Nuovo). Questo non solo lo si ricava da dichiarazioni testimoniali, ma dalla documentazione della Fonte \"Tritone\" (Maurizio Tramonte) agli atti dei processi di Piazza Fontana e Brescia. \nGli epigoni: Avanguardia ordinovista.\nIl 22 dicembre 2014, a seguito di un blitz dei carabinieri del Ros coordinati dalla procura distrettuale antimafia dell'Aquila nei confronti di Avanguardia ordinovista, gruppo che si richiamava agli ideali di Ordine Nuovo e progettava azioni violente nei confronti di obiettivi istituzionali, 14 persone furono arrestate in diverse regioni italiane e altre furono indagate.\nTra gli indagati: Stefano Manni, ex carabiniere residente a Montesilvano e indicato come possibile leader del gruppo eversivo e il novantatreenne Rutilio Sermonti, intellettuale di estrema destra che, secondo i Ros, avrebbe fornito \u00absostegno ideologico alla struttura avendo inoltre redatto un documento denominato \"Statuto della Repubblica dell'Italia Unita\" che rappresenta una nuova Costituzione della Repubblica nella quale viene tracciato il nuovo ordine costituzionale della nazione esplicitamente ispirato all'epoca fascista\u00bb.\nTra i reati contestati all'organizzazione, l'associazione con finalit\u00e0 di terrorismo, di eversione dell'ordine democratico e finalizzata all'incitamento alla discriminazione e alla violenza per motivi razziali, etnici o religiosi.\nSecondo gli inquirenti, il \u00abcompimento di atti di violenza al solo fine di destabilizzare l'ordine pubblico e la tranquillit\u00e0 dello Stato\u00bb avrebbe dovuto realizzarsi attraverso una serie di possibili attentati a magistrati, forze dell'ordine, prefetture ed uffici di Equitalia. \nUn altro progetto dell'organizzazione, poi sfumato, sarebbe stato anche quello di assassinare lo storico militante ordinovista Marco Affatigato, attualmente latitante e accusato di associazione sovversiva, \u00abritenuto infame poich\u00e9 legato ai servizi segreti\u00bb.\nDurante il processo in corso nei confronti di Stefano Manni (Sermonti \u00e8 morto nel 2015) questi ha dichiarato che le sue erano \"solo sbruffonerie scritte sui Social network\"."}
{"id": "529896", "revid": "1543377", "url": "https://it.wikipedia.org/wiki?curid=529896", "title": "Hamilton (Nuova Zelanda)", "text": "Hamilton (\"Kirikiriroa\" in m\u0101ori) \u00e8 il capoluogo della regione neozelandese del Waikato. Settima citt\u00e0 pi\u00f9 popolosa del Paese con circa abitanti (~ con l'agglomerato urbano), \u00e8 anche sede di autorit\u00e0 territoriale che coincide in grossa parte con l'estensione del confine municipale.\nGeografia fisica.\nHamilton si trova circa a sud di Auckland ed \u00e8 al centro di un importante snodo ferroviario e autostradale; \u00e8 attraversata dal fiume Waikato. Hamilton si trova in un territorio quasi completamente piatto e privo di rilievi. La citt\u00e0 ha un clima temperato, anche se a volte umido, con una media annuale di precipitazioni pari a circa 1.184 millimetri. La temperatura \u00e8 tipica dei climi temperati, anche se raramente scende al di sotto dello zero (da almeno 40 anni non cade la neve ad Hamilton).\nStoria.\nNell'area in cui oggi sorge la citt\u00e0 si trovavano originariamente, su entrambe le sponde del fiume, alcuni villaggi M\u0101ori, tra cui quello di Kirikiriroa da cui Hamilton trae il suo nome in lingua maori. Quando arrivarono i coloni inglesi questi villaggi furono trovati quasi tutti abbandonati. Il nuovo insediamento inglese venne battezzato Hamilton in onore del capitano Fane Charles Hamilton, morto nel corso della \"Battaglia di Gate Pa\", nei pressi di Tauranga, durante le cosiddette \"Guerre m\u0101ori\" del XIX secolo.\nLa citt\u00e0 si trova nei pressi della pi\u00f9 meridionale parte navigabile del fiume Waikato, al centro di una delle zone pi\u00f9 fertili della Nuova Zelanda, il che ha fatto s\u00ec che per gran parte della sua storia l'economia di Hamilton si basasse principalmente sull'agricoltura.\nSociet\u00e0.\nEvoluzione demografica.\nLa citt\u00e0 sta crescendo molto rapidamente. Bench\u00e9 conti oggi 130.000 abitanti, nell'area metropolitana al cui centro si trova Hamilton si stima che risiedano oltre 180.000 persone. Entro un raggio di 250 chilometri da Hamilton vivono circa un milione e mezzo di persone, cio\u00e8 il 40% dell'intera popolazione neozelandese.\nCome per la maggior parte delle altre citt\u00e0 neozelandesi, anche ad Hamilton la maggioranza della popolazione (quasi l'80%) \u00e8 di origine europea, con forti comunit\u00e0 britanniche, italiane, polacche e jugoslave). Il 15% circa degli abitanti ha origini maori, mentre il restante 5% viene dall'Asia o dalle isole del Pacifico.\nEconomia.\nHamilton \u00e8 sede universitaria, nonch\u00e9 di un centro di ricerca agricola noto a livello internazionale (il Ruakara Agricoltural Research Institute of New Zealand).\nOgni anno si svolgono i \"National Agricultural Fieldays\", l'esposizione agricola pi\u00f9 importante dell'emisfero meridionale. Questo ed altri eventi di importanza nazionale si svolgono nel comprensorio fieristico di Mistery Creek, il pi\u00f9 grande della Nuova Zelanda.\nLe principali risorse provengono dalle otto centrali idroelettriche presenti nell'abitato cittadino, dall'agricoltura (alla quale si applicano le pi\u00f9 recenti tecnologie) e dall'allevamento, oltre che da aziende che operano nel campo dei servizi e dell'aeronautica (qui ha sede la Pacific Aerospace, il maggior produttore di aeromobili neozelandese)."}
{"id": "529899", "revid": "648716", "url": "https://it.wikipedia.org/wiki?curid=529899", "title": "Paul Tagliabue", "text": "\u00c8 stato dal 1989 fino al 20 marzo 2006 il commissario della National Football League (NFL), la lega professionistica di football americano. \u00c8 stato introdotto nella Pro Football Hall of Fame nel 2020.\nDi origini italiane (i suoi antenati sono originari di Como), Paul, il terzo di quattro figli, cresce nel New Jersey e frequenta la Georgetown University dove si laurea nel 1962 in matematica, per poi frequentare la New York University e laurearsi in legge nel 1965. Nello stesso anno si sposa con Chandler (Chan) Minter che gli dar\u00e0 due figli, un maschio, Andrew Philip e una femmina Emily Elizabeth che si unir\u00e0 alla ricca famiglia Rockefeller sposando Jamie Rockefeller, figlio del senatore Jay Rockefeller.\nDopo aver servito a lungo la NFL come avvocato, nel 1989 i proprietari delle franchigie NFL lo eleggono Commissario della Lega.\nSotto la sua gestione la NFL diviene la lega pi\u00f9 ricca e seguita lega d'America, sotto la sua gestione infatti viene varato il \"salary cap\" che render\u00e0 le franchigie NFL molto pi\u00f9 redditizie rispetto alle squadre di altre leghe, migliorer\u00e0 lo spettacolo livellando il valore tecnico delle squadre, inoltre sotto la sua gestione la lega subisce anche un importante ammodernamento delle infrastrutture con la costruzione di nuovi e moderni stadi.\nA questi successi si aggiungono i successi televisivi visto che non solo il Super Bowl fa registrare dati di ascolto record, ma anche le semplici partite stagionali fanno ottimi ascolti."}
{"id": "529904", "revid": "124913488", "url": "https://it.wikipedia.org/wiki?curid=529904", "title": "Younis Tawfik", "text": "Biografia.\nTawfik nasce in una famiglia irachena di Mosul, di osservanza musulmana sunnita. Da giovane pubblica poesie su varie riviste irachene, ottenendo nel 1978 il Premio di Poesia nazionale.\nL'anno successivo, a 19 anni, si trasferisce in Italia per studio.\nTawfik si laurea in Lettere presso l'Universit\u00e0 di Torino nel 1986. Nel 2018 ottiene il diploma di dottorato di ricerca in \"Lingua, Cultura e Tecnologia della Comunicazione e dell'Informazione\" all'Universit\u00e0 di Genova. Ha lavorato come traduttore e curatore di celebri testi di letteratura in lingua araba (ha tra l'altro curato l'edizione dei testi di Khalil Gibran).\nTawfik ha inoltre collaborato come giornalista e conoscitore del mondo arabo e mediorientale per quotidiani italiani quali La Stampa, la Repubblica, Il Mattino e Il Messaggero e Avvenire. \nTawfik copre l'incarico di Presidente del Centro culturale italo-arabo \"Dar al-Hikma\" di Torino dal 2000, insegna Lingua e letteratura araba presso l\u2019Universit\u00e0 di Genova ed \u00e8 stato membro della Consulta per l'islam italiano dal 2005 al 2010. E' stato confermato nel 2020. Dal 2016 \u00e8 membro del Comitato Regionale del Piemonte per i Diritti Umani ed \u00e8 stato rieletto allo stesso incarico nel 2021. \nNel corso della sua carriera ha pubblicato dodici libri (romanzi, saggi, raccolte di poesie), tra i quali \"Apparizione della dama babilonese\" (raccolta di poesie del 1994), \"La Straniera\" (2001, romanzo d\u2019esordio, vincitore del Premio Grinzane Cavour, del Premio Comisso sezione Narrativa e di numerosi altri riconoscimenti), \"La citt\u00e0 di Iram\" (2002) romanzo Bompiani, \"Il Profugo (2006) romanzo Bompiani premio Corrado Alvaro 2007\", \"La sposa ripudiata\" (2011), \"La ragazza di piazza Tahrir\" (2012). Ultimo romanzo \"La sponda oltre l'Inferno\" (2021) Oligo editore. "}
{"id": "529919", "revid": "474610", "url": "https://it.wikipedia.org/wiki?curid=529919", "title": "Calciatori plurivincitori del campionato italiano", "text": "In questa lista sono elencati tutti i calciatori che hanno vinto almeno due volte il campionato italiano di calcio. L'elenco \u00e8 aggiornato al termine della stagione di Serie A 2019-2020. I giocatori ancora in attivit\u00e0 sono riportati in grassetto."}
{"id": "529930", "revid": "782150", "url": "https://it.wikipedia.org/wiki?curid=529930", "title": "John C. Reilly", "text": "Biografia.\nQuinto di sei figli, Reilly nasce a Chicago il 24 maggio 1965, da padre di origini irlandesi e da madre di origini lituane. Sin da adolescente manifesta la passione per la recitazione e nel 1983 si diploma alla Goodman School of Drama, presso la DePaul University della sua citt\u00e0 natale. Si avvicina al teatro con la scrittura e l'interpretazione di una sua opera, \"Walking the Boogie\", che gli porter\u00e0 gli apprezzamenti di Brian De Palma e la scrittura per un ruolo secondario nella sua prima interpretazione cinematografica, \"Vittime di guerra\" del 1989. Nel 1995 recita nel film \"Georgia\" con Jennifer Jason Leigh.\nInizia a collaborare con alcuni grandi registi statunitensi, e si avvicina al cinema indipendente grazie alla conoscenza con Paul Thomas Anderson. Dopo alcuni anni di abbandono dell'attivit\u00e0 teatrale, si ripresenta nel 2000, interpretando il ruolo protagonista in \"True West\" di Sam Shepard, che gli varr\u00e0 la candidatura ad un Tony Awards. Nel 2003 viene candidato al Premio Oscar nella categoria miglior attore non protagonista per la sua interpretazione del marito tradito \"Amos Hart\" nel musical \"Chicago\" di Rob Marshall, per il quale otterr\u00e0 anche una nomination per un Grammy Award.\nNel 2011 recita nel film \"Carnage\" di Roman Pola\u0144ski, nel 2012 presta la voce al protagonista del film d'animazione \"Ralph Spaccatutto\" di Rich Moore e nel 2015 \u00e8 tra i protagonisti di \"The Lobster.\" Nel 2018 rid\u00e0 vita al personaggio di Ollio, interpretandolo nel film \"Stanlio &amp; Ollio\".\nVita privata.\nSul set di \"Vittime di guerra\" (1989) ha conosciuto la produttrice cinematografica Alison Dickey, che ha sposato nel 1992 e da cui ha avuto due figli, tra cui Leo Reilly.\nFilmografia.\nAttore.\nTelevisione.\nVideoclip musicali\nDoppiatori italiani.\nNelle versioni in italiano dei suoi film, John C. Reilly \u00e8 stato doppiato da:\nDa doppiatore \u00e8 sostituito da:"}
{"id": "529931", "revid": "729019", "url": "https://it.wikipedia.org/wiki?curid=529931", "title": "Isole Chatham", "text": "Le Isole Chatham (moriori: \"R\u0113kohu\", m\u0101ori: \"Wharekauri\") sono un arcipelago formato da due isole principali situate ad est della Nuova Zelanda, con una popolazione di circa 600 abitanti stimati dopo l'ultimo censimento del 2006. Culturalmente appartengono alla Polinesia, mentre politicamente fanno parte della Nuova Zelanda.\nStoria.\nInizialmente popolate da gruppi di navigatori polinesiani, si presume discendenti da una popolazione Maori proveniente dalla Nuova Zelanda, ma altre teorie suggeriscono una discendenza da popolazioni polinesiane provenienti da altre isole situate pi\u00f9 a nord. In ogni caso l'isolamento condusse al formarsi di un'identit\u00e0 propria, e gli abitanti originari si identificano come Moriori. Prima del contatto con gli europei costituivano una societ\u00e0 tradizionale e pacifica stimata in circa 2.000 abitanti.\nIl primo contatto con gli europei avvenne il 29 novembre 1791, con l'arrivo del veliero HMS Chatham, comandato dal capitano William Broughton. In seguito le isole divennero centro di caccia alle balene e alle foche.\nNel 1835 le isole furono invase da circa 500 Maori provenienti dalla Nuova Zelanda, giunti su due velieri il 19 novembre 1835 e il 24 dicembre 1835. Gli invasori uccisero la maggior parte degli abitanti originari, circa 2.000 persone di indole pacifica che avevano deciso di non opporre resistenza. I pochi sopravvissuti formarono una societ\u00e0 mista con i Maori invasori e con balenieri di origine europea. Nel 1842 le isole Chatham diventarono parte della Nuova Zelanda, a quel tempo colonia britannica. Nel 1843 giunse dalla Germania un gruppo di missionari luterani.\nGeografia.\nL'arcipelago si trova a circa 800\u00a0km a Est della Nuova Zelanda. La sua posizione sul globo terrestre \u00e8 quasi agli antipodi della penisola italiana: ad esempio, Waitangi dista circa chilometri da Roma. Le due isole abitate sono Chatham Island e Isola Pitt. Le altre isole costituiscono una riserva naturale. Di queste, la pi\u00f9 distante \u00e8 l'isola Forty-Fours a circa 50\u00a0km a est di Chatham Island\nI centri abitati principali sono Waitangi, di circa 200 abitanti, Te One, Kaingaroa, Owenga e Port Hutt. Waitangi dispone di un ospedale, diversi negozi e officine, ed \u00e8 il porto principale. Sulle isole vi sono inoltre, tre scuole, che portano l'insegnamento fino all'ottavo anno scolastico.\nL'aeroporto, si trova a Hapupu, nel nord dell'isola Chatham. La Air Chathams offre servizi regolari a tre citt\u00e0 neozelandesi, Auckland, Wellington, e Christchurch. Un mercantile provvede a rifornire gli abitanti dell'isola di cibo, indumenti, benzina e beni vari. Le isole sono meta turistica ed esportano prodotti bestiari come pecore da carne e bovini, e marini: principalmente Blue Cod, aragoste, paua e ricci di mare.\nLe isole sono collinose. La vegetazione comprende piante locali, compresi alberi di macrocarpa. Il punto pi\u00f9 elevato \u00e8 a 286 metri sull'isola Mangere. L'isola Chatham ha parecchi laghi e lagune, compresa la Laguna Te Whanga, la maggiore, e alcuni corsi d'acqua.\nIl fuso orario delle isole Chatham precede l'ora della Nuova Zelanda di 45 minuti (anche durante l'ora legale), ma la data \u00e8 la stessa. Infatti, nonostante le isole Chatham si trovino a est del centottantesimo meridiano e la Nuova Zelanda ad ovest, entrambe si trovano ad ovest della linea internazionale del cambio di data. Costituiscono il punto pi\u00f9 a est della Nuova Zelanda, in particolare le Forty-Fours, la parte pi\u00f9 a est dell'acipelago.\nAmbiente.\nAl largo delle coste orientali della Nuova Zelanda, il gruppo insulare attorno all'isola Chatham costituisce un altro ben noto caso di isolamento faunistico (con evoluzione di diversi interessanti elementi endemici) e di successiva devastante azione dell'uomo, che ha distrutto e scompaginato il delicato ambiente insulare con incendi, coltivazioni, tagli boschivi, o l'introduzione di predatori estranei come gatti, cani, e ratti.\nQui vivevano ad esempio due piccoli Rallidi, chiamati dai Maori rispettivamente \"Matirakahu\" e \"Meriki\": il primo (\"Gallirallus modestus\"), gi\u00e0 al momento della scoperta, nel 1871, era ormai confinato sull'isoletta Mangere, grande poco pi\u00f9 di un chilometro quadrato, e qui fu estinto definitivamente nel breve giro di 25 anni grazie agli incendi, all'alterazione dell'habitat e - ne fa fede lo specialista neozelandese W. R. B. Oliver - alla sconsiderata azione dei collezionisti; del secondo (\"Gallirallus dieffenbachi\"), scoperto nel 1840, non \u00e8 noto che un solo esemplare, catturato appunto in quell'anno da E. Dieffenbach, e occorre pensare che si sia estinto non molto tempo dopo a causa, principalmente, della predazione operata da gatti, cani e ratti.\nPure estinti sono ormai un Silvide endemico (\"Bowdleria rufescens\"), scomparso intorno al 1895 dai suoi ultimi rifugi, le isolette di Managre, Mangere e Pitt e un grazioso Melifagide verde-blu, il \"mako-mako\" (\"Anthornis melanocephalus\"), distrutto da predatori e tagli boschivi intorno al 1906. Sopravvive precariamente ancora, invece, una sorta di pigliamosche (\"Petroica traversi\"), la cui intera popolazione era composta nel 1984 da sole cinque coppie, asserragliate in pochi ettari di macchia sull'isoletta Piccola Mangere (l'unica delle Chatham ancora libera da gatti). Attualmente, grazie all'impegno di Don Merton e dagli altri membri della squadra del Wildlife Service, gli esemplari di balia melanica sono quasi 250.\nEconomia.\nNel 1999 una societ\u00e0 privata, la \"Chatham Islands Note Corporation\", ha emesso una serie di banconote per celebrare il fatto che le isole fossero la prima terra abitata da esseri umani ad entrare nel nuovo millennio, data la posizione geografica delle stesse isole. Queste banconote non hanno mai avuto valore legale e non sono mai state riconosciute dalla \"Bank of New Zealand\" come tali: tuttavia sono reperibili da appassionati e collezionisti nelle fiere specializzate."}
{"id": "529935", "revid": "729019", "url": "https://it.wikipedia.org/wiki?curid=529935", "title": "Battaglia di Nancy", "text": "La battaglia di Nancy oppose il duca di Borgogna Carlo il Temerario al duca di Lorena Renato II. Lo scontro si concluse con la sconfitta e la morte del Temerario. Il principale beneficiario di tale battaglia fu il re di Francia, Luigi XI, il quale si impadron\u00ec di una parte degli stati borgognoni.\nLe origini del conflitto.\nL'espansione della Borgogna.\nNel 1363, Filippo II l'Ardito, figlio del re Giovanni II di Francia, ricevette in appannaggio il ducato di Borgogna e spos\u00f2 una ricca ereditiera, Margherita III, contessa delle Fiandre, di Borgogna (\"Franche-Comt\u00e9\"), di Artois, di Rethel e di Nevers. I loro discendenti acquisirono in diversi modi (matrimoni, eredit\u00e0, acquisto e conquista) una gran parte di ci\u00f2 che al giorno d'oggi costituisce il Benelux: le contee d'Olanda, di Zelanda, di Hainaut ed i ducati del Brabante e del Lussemburgo.\nL'insieme degli stati borgognoni fu diviso in due parti: una relativa al ducato ed alla contea di Borgogna, l'altra ai futuri Paesi Bassi spagnoli (l'odierno Benelux). Tra le due, la Champagne ed i ducati di Lorena e di Bar.\nNel 1467, Carlo il Temerario subentr\u00f2 al padre Filippo III di Borgogna. Lo scopo della sua vita fu di collegare territorialmente i suoi domini e di ottenere un'investitura reale, ricreando l'antico regno di Lotaringia. Egli per\u00f2 non cominci\u00f2 dalla Lorena, bens\u00ec annett\u00e9 prima l'Alta Alsazia, che l'imperatore Federico III gli aveva dato in pegno ed in garanzia di un prestito di cinquantamila fiorini e che non fu in grado di restituire. Dall'Alta Alsazia, il duca pens\u00f2 di partire alla conquista della Svizzera. Nel 1473, il Temerario si impossess\u00f2 del ducato di Gueldre.\nIl trattato di Treviri.\nIl duca di Borgogna si diresse allora verso la Lorena. Approfittando della giovane et\u00e0 del nuovo duca, Renato II, lo incontr\u00f2 a Treviri e firm\u00f2 un trattato in base al quale entrambi si impegnavano a non allearsi con Luigi XI secondo un'intesa che potesse nuocere alla controparte. In pi\u00f9, Renato II concesse a Carlo I il libero passaggio nei suoi possedimenti ed autorizz\u00f2 l'acquartieramento di guarnigioni borgognone a Charmes, Darney, \u00c9pinal, Neufch\u00e2teau e Pr\u00e9ny. Bisogna dire che Renato II non aveva molta scelta, poich\u00e9 non poteva contare sull'aiuto di Luigi XI, il quale aveva appena firmato una tregua con Carlo I.\nMolto rapidamente si moltiplicarono gli incidenti tra la popolazione lorenese e le guarnigioni borgognone.\nLa rottura della pace.\nRenato II si mise allora in contatto con gli avversari del duca di Borgogna: Luigi XI, gli svizzeri della Confederazione degli Otto Cantoni, minacciati dai progetti di espansione di Carlo I, le citt\u00e0 dell'Alta Alsazia, che subivano gli abusi dell'amministrazione borgognona.\nLuigi XI firm\u00f2 parecchi trattati: con gli svizzeri (ottobre 1474), con Federico III (dicembre 1474), con Edoardo IV di Inghilterra (Trattato di Picquigny, 29 agosto 1475), che isolarono Carlo il Temerario. Forte di queste alleanze, Renato II lanci\u00f2 la sua sfida allo scomodo vicino il 9 maggio 1475. Carlo cominci\u00f2 col firmare una nuova tregua con Luigi XI, poi in autunno invase la Lorena. Tosto conquist\u00f2 Charmes, poi Epinal ed infine Nancy il 24 novembre 1475, dopo un mese di assedio. Prudenti, gli stati della Lorena si ricongiunsero al vincitore e Carlo I si proclam\u00f2 duca di Lorena. In data 11 gennaio 1476, egli lasci\u00f2 la Lorena per combattere i confederati svizzeri.\nGli insuccessi del Temerario.\nIn effetti Carlo I aveva acquisito l'Alta Alsazia con l'intenzione di conquistare la Svizzera. D'altro canto Friburgo e Berna invasero il Canton Vallese e la regione del Vaud, che appartenevano a Filiberto II, duca di Savoia (1456 \u2013 1482), alleato del duca di Borgogna\nRenato II, da parte sua, si un\u00ec alla lega di Costanza, formata dagli avversari svizzeri ed alsaziani del Temerario. Una prima battaglia si svolse a Grandson il 2 marzo 1476 ed il duca di Borgogna vi fu sconfitto. Per vendicare l'affronto, Carlo I marci\u00f2 su Morat, ove fu nuovamente battuto il 22 giugno 1476 nell'omonima battaglia. Il suo esercito fu annientato e la perdita dell'artiglieria l'obblig\u00f2 a ripiegare su Digione, dove cominci\u00f2 a reclutare nuove truppe ed a riorganizzare l'armata.\nAll'annuncio delle disfatte borgognone, la Lorena si ribell\u00f2. Partigiani lorenesi si impadronirono di Vaud\u00e9mont, dopodich\u00e9 scacciarono le guarnigioni presenti a Arches, Bruy\u00e8res, Saint-Di\u00e9, Remiremont e Bayon. Renato II li raggiunse a Lun\u00e9ville, che fu presa il 20 luglio. Il 22 luglio, si arrese \u00c9pinal. Il giorno dopo Renato si rec\u00f2 a Friburgo per ottenere aiuti, ma ricevette solo la garanzia che nessuno dei nemici del duca di Borgogna avrebbe firmato una pace separata.\nL'assedio di Nancy.\nL'assedio di Renato II.\nIl 22 agosto 1476, alla testa di un esercito di 4.000-5.000 uomini, il duca lorenese pose l'assedio a Nancy, difesa da una guarnigione borgognona di 2.000 soldati, per la maggior parte inglesi, comandati da Jean de Rubempr\u00e9.\nNessuno dei messaggi inviati da Carlo I per annunciare il suo prossimo arrivo giunse a Nancy: furono tutti intercettati dall'esercito lorenese. In capo ad un mese e mezzo gli inglesi, il cui capo era stato ucciso nel corso d'una sortita, stanchi di mangiare cani, costrinsero Rubempr\u00e9 a negoziare. La citt\u00e0 apr\u00ec le sue porte il 7 ottobre ed il giorno successivo la guarnigione borgognona abbandon\u00f2 Nancy per raggiungere il conte di Campobasso in Lussemburgo. Questi stava effettivamente radunando un esercito nel nord degli stati borgognoni.\nL'assedio del Temerario.\nIl 25 settembre il Temerario aveva lasciato Gex alla testa di un esercito di 10.000 soldati in direzione di Nancy. Il 9 ottobre Renato II lo attendeva sulla riva est della Mosella per impedirgli di attraversare il fiume, ma Carlo rimase su quella ovest e si diresse verso Toul ove, il 10 ottobre, si un\u00ec a Campobasso; quest'ultimo proveniva dal Lussemburgo al comando di 6.000 uomini. Il 16 ottobre i due attraversarono la Mosella e Renato, con i suoi 9.000 uomini, non pot\u00e9 far nulla per impedirlo e ripieg\u00f2 su Saint-Nicolas-de-Port. Il 19 ottobre, su consiglio dei suoi capitani e con la certezza che Nancy avrebbe resistito a due mesi d'assedio, Carlo I si diresse in Alsazia ed in Svizzera per procurarsi dei rinforzi.\nIl 22 ottobre il Temerario pose l'assedio a Nancy, difesa da 2.000 soldati, in maggioranza veterani di Morat. Il suo esercito si install\u00f2 su una collinetta che sorgeva presso l'odierna piazza Thiers e si sistem\u00f2 in prossimit\u00e0 della commenda ecclesiastica di Saint-Jean. I capitani borgognoni gli consigliarono vivamente di togliere l'assedio e di spostarsi a Pont-\u00e0-Mousson oppure a Metz, per riprendere l'offensiva in primavera, ma Carlo non diede loro retta.\nI partigiani lorenesi tormentavano i borgognoni regolarmente e l'inverno fu rigido (400 borgognoni morirono assiderati la vigilia di Natale), cos\u00ec il morale delle truppe di Carlo I si abbass\u00f2 e le diserzioni si moltiplicarono. Anche Campobasso disert\u00f2 il 31 dicembre con 180 cavalieri. A Nancy il 23 dicembre, si abbattevano i cavalli e si cacciavano cani, gatti e topi per nutrirsi. L'acqua gel\u00f2 nei pozzi e si tolse il legno dalle coperture dei tetti per usarle come legna da ardere.\nRenato II, da parte sua, non rimase inattivo. La Confederazione Svizzera non desiderava intervenire, ma autorizz\u00f2 il duca lorenese a reclutare 9.000 mercenari, cosa che egli fece finanziato da Luigi XI. 8.000 soldati alsaziani si unirono alle predette forze. Il luogo di raggruppamento degli eserciti fu fissato a Saint-Nicolas. Il 2 gennaio 1477 un distaccamento borgognone, inviato in esplorazione, fu sorpreso e fatto a pezzi. Il conte di Campobasso e le sue truppe si unirono alla Lorena il 4 gennaio. Si form\u00f2 quindi un esercito di 19.000-20.000 uomini.\nLa battaglia di Nancy.\nIl duca di Borgogna, apprendendo l'imminente arrivo dell'esercito di Renato II, prese posizione su un rilievo vicino Jarville-la-Malgrange. Nonostante la sconfitta di Morat, ove egli era stato attaccato sul fianco, Carlo trascur\u00f2 di proteggere il suo lato destro, che si stendeva sul limitare del bosco di Saurupt.\nLa domenica del 5 gennaio, prima dell'alba, Renato II part\u00ec da Saint-Nicolas de Port; il suo esercito avanz\u00f2 nella campagna lorenese ricoperta dalla neve. A Laneuveville alcuni suoi esploratori avvistarono una vedetta borgognona e la uccisero. Da quel momento in avanti il Temerario non ebbe pi\u00f9 informazioni sull'esercito nemico in avvicinamento. Renato II ed i suoi capitani, in base ai rapporti degli esploratori, decisero di aggirare l'esercito borgognone attraverso il bosco di Saurupt, per poter attaccarlo sul fianco; allo scopo di ingannarlo, inviarono un piccolo reparto comandato da Vautrin Wisse lungo la strada da Nancy a Saint-Nicolas. Nonostante la copiosa nevicata che limitava fortemente la visibilit\u00e0, gli esploratori alleati avevano compreso che un assalto frontale contro le posizioni di Carlo I sarebbe stato disastroso perci\u00f2 l'avanguardia di circa 7.000 fanti e 2.000 cavalieri fu istruita ad attaccare da destra, mentre l'urto principale sarebbe arrivato dai circa 8.000 fanti (4.000 picchieri, 3.000 alabardieri e 1.000 uomini muniti di armi da fuoco) e 1.300 cavalieri del centro (il cosiddetto \"Gewalthut\"). Come accennato, fu infatti questa parte dell'esercito di Renato che si incammin\u00f2 su un percorso di aggiramento del fianco sinistro borgognone. Una piccola retroguardia di 800 soldati muniti di armi da fuoco rimase come riserva.\nDopo una marcia di circa due ore i mercenari svizzeri sbucarono dai pendii boscosi dietro le posizioni nemiche e si disposero a cuneo. Il suono dei corni svizzeri echeggi\u00f2 per tre volte ed i soldati caricarono verso le posizioni borgognone. L'effetto sorpresa fu totale e le sorti della battaglia furono segnate in pochi minuti. L'artiglieria cerc\u00f2 di puntare il \"Gewalthut\", ma l'alzo non fu sufficiente. Josse de Lalaing sub\u00ec il primo assalto, fu ferito gravemente e mor\u00ec. Sebbene l'ala destra della cavalleria borgognona avesse tagliato fuori quella rivale, la massa della fanteria svizzera and\u00f2 avanti con determinazione per impegnare a parte il quadrato della fanteria del Temerario, inferiore numericamente. L'avanguardia fece retrocedere l'ala sinistra borgognona e mise in fuga l'artiglieria. Appena Carlo I cerc\u00f2 di arginare l'avanzata del \"Gewalthut\", trasferendo truppe dal fianco sinistro, il peso dei numeri schierati contro di lui divenne evidente e l'esercito borgognone cominci\u00f2 a sfaldarsi.\nDeterminato fino alla fine, il Temerario con i suoi generali tent\u00f2 invano di raccogliere le truppe in disfacimento, ma senza successo. La sua piccola compagnia fu infine circondata dagli svizzeri. Un alabardiere assest\u00f2 un colpo mortale al duca di Borgogna colpendolo sull'elmo. Carlo I fu visto cadere, ma la battaglia riflu\u00ec attorno a lui.\nJacques Galleotto, ferito, fugg\u00ec con le sue truppe lungo il fiume Meurthe, lo guad\u00f2 a Tomblaine e scapp\u00f2 verso nord.\nCampobasso tenne il ponte di Bouxi\u00e8res-aux-Dames, a nord di Nancy, e massacr\u00f2 i fuggitivi, limitandosi a non fare prigionieri se non le personalit\u00e0 importanti, fra le quali Olivier de la Marche. I difensori della citt\u00e0 fecero una sortita e saccheggiarono il campo borgognone.\nI giorni successivi.\nSolo l'indomani, su indicazione di Baptiste Colonna, un paggio del duca di Borgogna, il quale aveva visto cadere il suo signore vicino allo stagno di Saint-Jean, la salma di Carlo I fu ritrovata ed identificata. Il cadavere era sfigurato e mezzo divorato dai lupi; fu poi seppellito nella chiesa collegiata di Saint-Georges. Una croce fu eretta in seguito per segnare il luogo di morte del Temerario (l'odierna piazza della \"Croix de Bourgogne\"). Parimenti, nella Gran Via a Nancy, un'indicazione \u201c1477\u201d sul selciato indica il sito ove il corpo di Carlo I fu deposto prima di essere inumato.\nConseguenze.\nLuigi XI aveva firmato nel 1475, a Picquigny, una tregua con il re Edoardo IV di Inghilterra. Quest'ultimo, privo del sostegno del duca di Borgogna, fu costretto a rinunciare definitivamente alle sue ambizioni sulla Francia.\nSin dall'annuncio e dalla conferma della morte di Carlo I, Luigi XI si impadron\u00ec di una parte degli stati borgognoni: il ducato e la contea di Borgogna, la Piccardia, l'Artois e le Fiandre, a danno di Maria di Borgogna, figlia del Temerario. Questa si rivolse al suo fidanzato Massimiliano I d'Asburgo, figlio di Federico III; nel 1482 recuperer\u00e0 le Fiandre, l'Artois e la Franca Contea. Cominceranno quindi diversi secoli di lotta tra i monarchi francesi e gli Asburgo. Il figlio di Massimiliano e di Maria, Filippo d'Austria detto il bello, sposer\u00e0 l'erede di Spagna e sar\u00e0 padre di Carlo V. Per due secoli il regno di Francia sar\u00e0 circondato dai territori spagnoli: lungo i Pirenei a sud, la \"Franche-Comt\u00e9\" ad est ed i Paesi Bassi spagnoli a nord."}
{"id": "529941", "revid": "394", "url": "https://it.wikipedia.org/wiki?curid=529941", "title": "Finali di pezzi senza pedoni", "text": "I finali di pezzi senza pedoni sono i finali degli scacchi in cui non sono presenti pedoni. Una delle loro caratteristiche \u00e8 l'assenza del tema specifico della promozione.\n\u00c8 difficile classificarli in modo standard o raggrupparli in base ad elementi comuni, dato che il numero di pezzi in gioco e, di conseguenza, le possibilit\u00e0 di attacco e difesa creano un numero elevatissimo di posizioni diverse. \u00c8 possibile, comunque, fare una prima distinzione tra finali con piccole differenze di materiale e finali con notevoli differenze di materiale; i primi finiscono generalmente in parit\u00e0, gli altri presentano metodi di vittoria molto diversi tra loro.\nFinali con materiali pari.\nSi tratta di finali in cui il risultato \u00e8 quasi sempre la patta, in quanto nessuno dei due giocatori pu\u00f2 avere un vantaggio di spazio o di tempo significativo.\nRe e donna contro re e donna.\nQuesto finale \u00e8 quasi sempre patto, tranne casi eccezionali, in cui uno dei due re si trova in una rete di matto o pu\u00f2 subire uno scacco che porta alla cattura della propria donna.\nUn finale di questo tipo si pu\u00f2 verificare nel caso in cui entrambi i giocatori abbiano appena promosso un proprio pedone; quando questo accade, il primo a promuovere pu\u00f2 tentare subito a catturare la donna avversaria tramite continui scacchi. Si tratta comunque di casi sporadici.\nRe e torre contro re e torre.\nAnche questo finale \u00e8 sempre pari, ad eccezione di casi in cui una delle torri pu\u00f2 essere catturato in infilata dall'altra.\nQuesto finale pu\u00f2 derivare da finali in cui una delle due parti aveva un pedone, ma questo \u00e8 stato successivamente catturato. La minaccia di prendere d'infilata la torre avversaria pu\u00f2, in alcuni casi, essere una protezione sufficiente per il pedone.\nRe e pezzo minore contro re e pezzo minore.\nIn questi finali, se entrambi i colori giocano correttamente, il risultato \u00e8 sempre una patta.\nPosizioni di matto teoriche sono possibili nel caso del finale di re e alfiere contro re e alfiere, nel caso i due pezzi minori si muovano su case dello stesso colore, oppure con la presenza di due cavalli. Queste posizioni si basano sulla possibilit\u00e0 che un pezzo impedisca al proprio re l'accesso ad una casa dove potrebbe rifugiarsi in caso di scacco.\nFinali con piccole differenze di materiale.\nRe e donna contro re e due torri.\nQuesto finale pu\u00f2 avere qualunque esito: pu\u00f2 infatti vincere sia il conducente delle torri che il giocatore che muove la donna. In linea di massima, si tende a valutare una donna leggermente inferiore a due torri, in quanto i due pezzi hanno la possibilit\u00e0 di coordinarsi bene sia in fase offensiva che difensiva, ma in campo aperto \u00e8 difficile che il re riesca a trovare un riparo dai numerosi scacchi che la donna pu\u00f2 infliggergli.\nSe le due torri si trovano separate ed impossibilitate a difendersi reciprocamente, la donna pu\u00f2 tentare di catturarne una, attaccandola e dando contemporaneamente scacco, arrivando ad un finale di re e donna contro re e torre, quasi sempre vinto. In situazioni molto particolari, con il re avversario confinato sul bordo o in un angolo ed il proprio in posizione ideale, \u00e8 possibile anche dare scacco matto direttamente. La donna pu\u00f2 anche tentare, se la posizione \u00e8 sfavorevole, di ottenere la patta per scacco perpetuo.\nIl conducente delle torri, invece, ha sicuramente una maggiore flessibilit\u00e0 di gioco, in quanto pu\u00f2 tentare di minacciare allo stesso tempo lo scacco matto e la donna, oppure di catturare la donna dopo uno scacco. Quando le torri si trovano lontane dal re avversario, \u00e8 possibile tentare una \"scaletta\", cio\u00e8 una serie di scacchi, a torri alterne, che conducano allo scacco matto oppure ad una decisiva cattura della donna, come nel diagramma a lato.\nRe e torre contro re e pezzo minore.\nSia i finali di re e torre contro re e alfiere che re e torre contro re e cavallo sono quasi sempre patti, fatta eccezione per alcune posizioni rare ed inconsuete.\nNel caso dell'alfiere, una possibile eccezione \u00e8 il caso in cui il re in difesa \u00e8 bloccato sull'ultima traversa, nell'angolo dello stesso colore delle case su cui si muove l'alfiere. Nel caso infatti che il re sia nell'altro angolo, \u00e8 possibile per l'alfiere bloccare lo scacco, costringendo il conducente della torre a scegliere tra lo stallo e la ripetizione di mosse.\nNel caso del finale con il cavallo, se questo \u00e8 separato dal proprio re, pu\u00f2 in alcuni casi essere intrappolato e catturato.\nFinali con notevoli differenze di materiali.\nRe e donna contro re e torre.\nQuesto finale \u00e8 in genere favorevole al conduttore della donna, ma il vantaggio di materiale necessita per essere sfruttato di un gioco preciso. Il tema \u00e8 quello della forchetta che la donna deve effettuare per guadagnare la torre minacciando il re. Questo tipo di finale \u00e8 stato analizzato approfonditamente da Fran\u00e7ois-Andr\u00e9 Danican Philidor partendo dalla posizione in diagramma che prende il suo nome.\nRe e donna contro re e due pezzi leggeri.\nDue pezzi leggeri non riescono, generalmente, ad opporre una resistenza decisiva contro il colore che controlla la donna, che riesce quasi sempre a vincere. Molte posizioni possono tuttavia essere pari: questo avviene quando il possessore dei due pezzi riesce a costruire una fortezza.\nNel caso di due cavalli, una fortezza pu\u00f2 essere costruita ponendo i due pezzi leggeri l'uno accanto all'altro, con il re tra loro e il re avversario. Sebbene alcune di queste posizioni possano essere pari, il difensore deve comunque continuare a giocare in modo esatto.\nSe alla donna si contrappongono invece un alfiere e un cavallo, la vittoria della donna \u00e8 generalmente pi\u00f9 facile, in quanto i due pezzi leggeri non sempre possono difendersi efficacemente dall'avvicinamento del re avversario.\nDue alfieri, se agiscono di concerto, possono impedire alla donna di dare scacco matto, difendendo due diagonali adiacenti dall'avvicinarsi del re avversario, se sono protetti dal loro re rispetto agli attacchi della donna. In altre posizioni, sebbene la donna abbia teoricamente partita vinta, la cattura decisiva pu\u00f2 richiedere anche settantuno mosse: in una partita di torneo, questo porta alla patta a causa della regola delle cinquanta mosse. Bisogna anche considerare che la donna deve stare attenta a non essere catturata d'infilata.\nRe e donna contro re e pi\u00f9 di due pezzi leggeri.\nIn linea di massima, finali di re e donna contro tre pezzi leggeri finiscono, a gioco corretto, con una patta, mentre quattro pezzi leggeri possono vincere spesso. Quando la differenza di materiale \u00e8 ancora maggiore, sono generalmente vinti per l'attaccante."}
{"id": "529944", "revid": "22475", "url": "https://it.wikipedia.org/wiki?curid=529944", "title": "Singolo (musica)", "text": "Il singolo discografico (o pi\u00f9 semplicemente singolo) \u00e8 un supporto discografico (in vinile, CD, musicassetta, download digitale o altro) che solitamente contiene meno di quattro brani. \u00e8 passato successivamente a definire anche singoli in formato musicassetta, quindi CD e infine anche singoli distribuiti esclusivamente attraverso il download digitale o lo streaming.\nSupporto.\nI singoli possono essere prodotti su vari supporti fonografici e in vari formati, vinile o CD, oppure in download digitale.\nVinile.\nIl lato A \u00e8 che viene passata singolarmente in radio o in \"network\" televisivi a contenuto esclusivamente o quasi esclusivamente musicale, spesso accompagnata da un videoclip teso a promuovere tanto l'album quanto l'artista che lo ha inciso.\nPer questa sua maggiore esposizione rispetto alle altre tracce dell'album tale canzone viene quindi anche pubblicata singolarmente (da cui il nome \"singolo\") per ascoltatori che fossero interessati al suo ascolto, ma magari non a quello dell'intero album.\n. Accade tuttavia che il successo di un singolo possa essere determinato dall'apprezzamento maggiore da parte dei consumatori del lato B rispetto al lato A.\nIl singolo 12\" (dodici pollici) prende il nome di \"maxi singolo\" o \"mix\" e viene prodotto principalmente per il circuito dei disc jockey radiofonici e delle discoteche. La ragione dell'utilizzo di questo tipo di supporto \u00e8 dovuto principalmente alla miglior qualit\u00e0 delle dinamiche che a volumi molto elevati consentono una riproduzione di qualit\u00e0 pi\u00f9 elevata rispetto al 7\" a 45 giri. La maggior capienza del supporto consente inoltre maggior spazio per brani di durata maggiore, per remix o adattamenti dance della canzone.\nLe tracce contenute in un singolo in vinile sono solitamente distinte in lato A e lato B, tranne nei singoli contenenti un doppio lato A.\nCD.\nIl CD singolo \u00e8 un singolo musicale sotto forma di un compact disc di dimensioni standard. Non deve essere confuso con il mini CD singolo, che usa una forma pi\u00f9 piccola e che in qualche occasione viene anche indicato come un CD singolo. Il formato ha cominciato a ottenere posto nel mercato agli inizi degli anni novanta. Con l'aumento dei download digitali negli anni 2000, le vendite di CD singoli sono diminuiti.\nI CD singoli commercialmente pubblicati possono variare in lunghezza da un brano (un lato A e un lato B, nella tradizione dei dischi a 45 giri da 7\") fino a quattro brani diversi, come nei CD Singoli Maxi (singoli con almeno tre tracce). Alcuni contengono mix di uno o pi\u00f9 brani (noti come remix), nella consuetudine dei singoli in vinile da 12\" e, in alcuni casi, possono anche contenere un videoclip del singolo stesso, quindi diventano CD potenziati (enhanced CD), nonch\u00e9 un manifesto da collezione.\nDownload digitale.\nL'era di Internet ha introdotto il download di musica e lo streaming, dando la possibilit\u00e0 di acquistare separatamente ogni traccia di un album, e il termine \"singolo\" \u00e8 rimasto nel linguaggio popolare per indicare anche una canzone particolarmente popolare di un artista. La domanda di musica digitale \u00e8 salita rapidamente dopo il lancio dell'iTunes Store di Apple a gennaio 2001 e la creazione di lettori di musica digitale portatili come l'iPod.\n. In precedenza, la Geffen Records aveva pubblicato come download gratuito \"Head First\" degli Aerosmith. Nel 2004, la Recording Industry Association of America (RIAA) introdusse le certificazioni dei singoli digitali a causa delle vendite significative di questi formati, con \"Hollaback Girl\" di Gwen Stefani che divent\u00f2 il primo singolo digitale certificato platino. Nel 2013, la RIAA incorpor\u00f2 le riproduzioni on-demand nelle certificazioni per i singoli digitali.\nNel mondo.\nIn Corea del Sud.\nL'industria coreana distingue i singoli in \"single album\" (), se pubblicato in formato fisico, e \"digital single\", se pubblicato solo digitalmente.\nFino alla met\u00e0 degli anni 2000, sul mercato musicale coreano non venivano pubblicati singoli poich\u00e9 l'album in studio a 33 giri era considerato un supporto pi\u00f9 efficiente. Per identificare la canzone pi\u00f9 famosa e pubblicizzata di un disco, che in Occidente \u00e8 spesso chiamata \"singolo\", \u00e8 stato coniato il termine \"title song\" (), che viene utilizzato anche se il brano in questione ha un titolo diverso da quello dell'album di provenienza. Il concetto occidentale di singolo come supporto contenente pi\u00f9 canzoni \u00e8 entrato in Corea nei tardi anni 2000, sulla scia della sensibile crescita delle vendite di musica digitale iniziata alla fine degli anni novanta."}
{"id": "529946", "revid": "1721122", "url": "https://it.wikipedia.org/wiki?curid=529946", "title": "Silly window syndrome", "text": "La silly window syndrome (sindrome da finestra sciocca, abbreviata con SWS) \u00e8 un problema legato alla cattiva implementazione del controllo di flusso a livello TCP. Un processo di scrittura molto lento da parte del mittente nel buffer di trasmissione (o di lettura da parte del ricevente) porta infatti all'invio di segmenti di dati molto piccoli, aumentando cos\u00ec il rapporto tra header e dati con un conseguente uso inefficiente del canale.\nSindrome causata dal mittente.\nNel caso in cui il processo di scrittura dei dati nel buffer TCP del mittente sia molto lento, il protocollo spedir\u00e0 una serie di pacchetti contenenti una quantit\u00e0 di dati molto bassa, con un uso inefficiente del canale (\u00e8 infatti molto meglio spedire un solo pacchetto con formula_1 byte di dati, per il quale bisogna pagare il peso di un solo header, che spedire formula_1 pacchetti contenenti solo un byte di dati, per ognuno dei quali bisogna pagare il peso di un header, un rapporto di formula_3 contro formula_4).\nLa soluzione a questo problema consiste nel trattenere i dati nel buffer allo scopo di spedirli in un unico segmento. Tuttavia un'attesa troppo lunga potrebbe causare dei ritardi troppo grandi nella trasmissione.\nUn'ottima soluzione a questo problema \u00e8 fornita dall'algoritmo di Nagle, secondo il quale i dati devono essere accumulati nel buffer per poi venire spediti in un unico blocco alla ricezione dell'ACK dell'ultimo pacchetto trasmesso o quando si raggiunge la massima dimensione fissata per un segmento (MSS). Questo semplicissimo algoritmo riesce a risolvere il problema tenendo anche conto della velocit\u00e0 di trasmissione dei pacchetti: se questa \u00e8 pi\u00f9 lenta della scrittura dei messaggi (il mittente riesce ad accumulare una notevole quantit\u00e0 di dati nel buffer prima dell'arrivo del riscontro) vengono creati pacchetti con il massimo rapporto dati/header, sfruttando al meglio le risorse del canale. Se invece la rete \u00e8 pi\u00f9 veloce, i pacchetti risulteranno pi\u00f9 piccoli, assicureranno una certa continuit\u00e0 nella trasmissione e verr\u00e0 garantito comunque un utilizzo pi\u00f9 efficiente delle risorse del canale che nel caso in cui l'algoritmo non venga utilizzato.\nSindrome causata dal ricevente.\nNel caso sia invece il ricevente a leggere lentamente i pacchetti ricevuti, il buffer in ingresso tender\u00e0 a riempirsi, costringendo a richiedere al mittente di interrompere la trasmissione. Non appena una trama viene letta il mittente viene informato dal riscontro che si \u00e8 liberato dello spazio nel buffer, e reagisce cos\u00ec inviando un nuovo segmento. Si viene cos\u00ec a creare una situazione dove viene generato un nuovo pacchetto non appena si libera spazio sufficiente nel buffer, dando nuovamente origine ad una situazione di uso inefficiente del canale dato dal cattivo rapporto lunghezza pacchetto/dati contenuti.\nUna soluzione \u00e8 adottare la soluzione di Clark, con la quale si \"inganna\" il mittente specificando nei messaggi di riscontro che il buffer \u00e8 ancora pieno (costringendolo cos\u00ec a bloccare l'invio) fino a che la coda non si sia svuotata per met\u00e0 o a sufficienza per accogliere un segmento di dimensioni massime (MSS).\nUn'altra soluzione consiste nel ritardare l'invio degli ACK (bloccando cos\u00ec il mittente) finch\u00e9 non si libera un certo numero di byte nel buffer. Il tempo massimo di ritardo dei riscontri va per\u00f2 calcolato accuratamente, per evitare che il mittente vada in timeout e ritrasmetta il pacchetto."}
{"id": "529948", "revid": "599013", "url": "https://it.wikipedia.org/wiki?curid=529948", "title": "Sws", "text": ""}
{"id": "529950", "revid": "33689", "url": "https://it.wikipedia.org/wiki?curid=529950", "title": "Top Gun (disambigua)", "text": ""}
{"id": "529960", "revid": "339392", "url": "https://it.wikipedia.org/wiki?curid=529960", "title": "Particella Omega", "text": ""}
{"id": "529977", "revid": "466539", "url": "https://it.wikipedia.org/wiki?curid=529977", "title": "Dante Gabriel Rossetti", "text": "Artista complesso e dai molteplici interessi, propugnava un'arte che recuperasse l'autenticit\u00e0 e la spiritualit\u00e0 del passato. La sua stessa vita incarn\u00f2 in molti aspetti i principi romantici. Si interess\u00f2 sin dalla giovinezza a Dante ed ai poeti del dolce stil novo, passione ereditata dai genitori, ai romantici inglesi e tedeschi, ai romanzi gotici e agli scrittori come William Shakespeare, Goethe, William Blake e Edgar Allan Poe. I suoi dipinti, estetizzanti e sensuali soprattutto nelle figure femminili, sono ascrivibili alla corrente europea del simbolismo.\nBiografia.\nGiovinezza.\nFiglio dell'esule italiano Gabriele Rossetti e della dama Frances Polidori (sorella del medico e scrittore John Polidori, amico di George Byron), Rossetti nacque il 12 maggio 1828 a Londra, al n. 38 di Charlotte Street, con il nome di battesimo di Gabriel Charles Dante; solo successivamente adott\u00f2 il nome pubblico di \u00abDante Gabriel\u00bb, desiderando un accento maggiormente letterario al proprio nome dati i suoi interessi nella poesia. Charles Lyell, padre della geologia moderna, gli fece da padrino.\nSuo padre nacque il 28 febbraio 1783 a Vasto nel Regno di Napoli, fu librettista di teatro lirico e curatore del museo di Napoli. A causa della partecipazione ai moti insurrezionali del 1820-1821, fu costretto a lasciare il regno e, dopo una breve parentesi a Malta, si trasfer\u00ec in Inghilterra nel 1824 dove svolse la professione di insegnante di italiano.\nRossetti era il secondo di quattro fratelli, Maria Francesca, Christina e William Michael, con i quali ebbe in comune la prima educazione e gli studi. L'ambiente familiare era ricco di fermenti religiosi ed artistici, sicch\u00e9 gli serv\u00ec d'eccellente tirocinio. Ancora giovanissimo, divorava le opere di William Blake, Walter Scott, Edgar Allan Poe, Samuel Taylor Coleridge e Lord Byron; le prime letture erano principalmente inglesi o francesi, tanto che inizialmente sent\u00ec poca inclinazione per le opere italiane. Fu dal padre e dalle copiose letture che fece a sedici anni su Dante Alighieri che trasse l'amore per la civilt\u00e0 italiana, e per il suo massimo poeta, che lasci\u00f2 tracce profonde sulla sua fantasia.\nLa vocazione poetica del Rossetti fu effettivamente precoce: a sei anni stese \"The Slave\", e a dodici anni compose \"Sir Hugh the Heron, a Legendary Tale in Four Parts\" (la sua prima opera stampata) e \"Roderick and Rosalba, a story of the Round Table\", scritta insieme ai fratelli. Il primo accenno all'interesse del Rossetti alla poetica italiana si trova invece tra il 1845 e il 1849, quando tradusse in inglese l'intera \"Vita nuova\" e la maggior parte della lirica stilnovistica, in modo da formare il volume \"The Early Italian Poets from Ciullo d'Alcamo to Dante Alghieri in the original metres together with Dante's Vita Nuova\", che sar\u00e0 dato alle stampe a Londra nel 1861. Alcune delle sue poesie sono composte direttamente in italiano sulla base della metrica stilnovista.\nE parallela, intensa, rimase pure la sua attivit\u00e0 pittorica, che si risolse nell'ingresso alla King's College School, dove dal 1841 al 1845 fu allievo di Henry Sass; frequent\u00f2 poi la Royal Academy, che lasci\u00f2 nel 1848 per Ford Madox Brown, con il quale rimarr\u00e0 legato anche dopo gli studi da un saldo vincolo d'amicizia. All'accademia furono in molti a rimanere colpiti dalla sua personalit\u00e0 affascinante e dominatrice: tra questi, vi furono William Holman Hunt, John Everett Millais e Thomas Woolner. I quattro artisti, attratti dagli entusiasmi giovanili e da una comune avversione per l'arte ufficiale, fondarono nell'autunno del 1848 la Confraternita Preraffaellita (\"Pre-Raphaelite Brotherhood\").\nL'astro del preraffaellismo ed Elizabeth Siddal.\nCome gi\u00e0 accennato, il preraffaellismo era un movimento che rifiutava le tradizioni che supponeva posteriori alla pittura di Raffaello Sanzio, rivalutando l'arte dei \u00abprimitivi\u00bb e dei quattrocentisti: sul piano ideologico, invece, si auspicava un ritorno \u00aball'araldico mondo della cristianit\u00e0 medievale\u00bb e ad un'arte genuina, semplificata, attingendo particolare vigore dai Nazareni, dal gruppo dei puristi italiani e dai \"primitifs\" francesi.\nIntanto Rossetti si invagh\u00ec, nel 1850, di una delle sue modelle. Era costei Elizabeth Siddal, una donna dolce, indigente ma molto colta e versata nelle arti, che spos\u00f2 poi dieci anni dopo, nel 1860. La Siddal stimol\u00f2 immensamente la fantasia creatrice del marito pittore, che la ritrasse in un ampio numero di quadri e disegni: in \"Beata Beatrix\", addirittura, Rossetti identifica la moglie nella Beatrice Portinari di dantesca memoria. In questo periodo, infatti, Rossetti esegu\u00ec gran parte dei suoi lavori sotto l'ombra di Dante, trasponendo in pittura, con toni liricamente melodrammatici, sia la vita del poeta, che temi spiccatamente neomedievali e cavallereschi. Delle opere di questi anni si segnalano \"La visione di Dante: Rachele e Lia\", \"Il sogno di Dante alla morte di Beatrice\", \"Saluto di Beatrice\": tutti soggetti esplicitamente desunti dalla \"Vita Nuova\", che Rossetti, come si \u00e8 detto, tradusse in inglese nel 1861, all'interno di un volume dal titolo di \"Early Italian Poets\".\nCi\u00f2 malgrado, questo fu un periodo assai luttuoso per il Rossetti. La moglie Lizzie, infatti, abusava regolarmente del laudano, chiedendone il sollievo contro la sua salute declinante, e col tempo incominci\u00f2 ad essere dipendente dalla droga, che ne acuiva la lenta consunzione. Nel 1861, dopo un parto prematuro di un neonato nato morto, la sua salute peggior\u00f2 ulteriormente (soffriva di atroci nevralgie), cos\u00ec come la sua depressione e schiavit\u00f9 del laudano: fu proprio un errato dosaggio dello stupefacente ad ucciderla, l'11 febbraio 1862. In realt\u00e0 si scoprir\u00e0, dopo molto tempo, che Rossetti aveva occultato la lettera d'addio per evitare lo scandalo del suicidio e le possibili conseguenze legali ed economiche alla sua famiglia che avrebbe potuto portare (essendo il suicidio considerato all'epoca un reato).\nGli anni a Cheyne Walk e la morte.\nLa morte dell'amata Lizzie lasci\u00f2 il marito sopraffatto dal dolore, a tal punto da indurlo ad inumare nella sua bara un plico con le proprie opere poetiche incompiute. L'artista continu\u00f2 a lavorare instancabilmente, frequentando occasionalmente anche amici e conoscenti, ma la malinconia s'impadroniva sempre di pi\u00f9 del suo animo: divenuto alcolizzato e tossicodipendente, ormai preda di una specie di mania di persecuzione, Rossetti si sottopose anche ad alcune pratiche di spiritismo, afferm\u00f2 pi\u00f9 volte d'essere visitato dal fantasma della fanciulla, e non di rado discorreva sul suicidio, un argomento che divenne piuttosto ricorrente nei suoi discorsi.\nNel frattempo, Rossetti si trasfer\u00ec al n. 16 di Cheyne Walk, a Chelsea, in un'antica dimora del periodo Tudor, che adorn\u00f2 con bizzarri oggetti d'arte - ebbe una particolare predilezione specialmente per le porcellane orientali di colore azzurro - ed animali esotici e rari, che apprezzava sin da fanciullo. Per un certo periodo di tempo ebbe come inquilini gli eccentrici amici George Meredith e Algernon Charles Swinburne, che lo persuasero a riesumare il corpo di Elizabeth e a recuperare il manoscritto delle sue poesie, che pubblic\u00f2 nel 1870 in una raccolta intitolata \"Poems\". I versi, carichi di erotismo e sensualit\u00e0, suscitarono aspre critiche, alle quali Rossetti rispose con la pubblicazione di \"The House of Life\", un canzoniere di cinquanta sonetti e undici canzoni che rappresenta il suo contributo poetico pi\u00f9 notevole. Rossetti continu\u00f2 comunque a lavorare nel campo della pittura, producendo una numerosa serie di dipinti.\nNel frattempo, lo squilibrio mentale inizi\u00f2 a tormentarlo ancor di pi\u00f9, per cui in questi anni pat\u00ec l'insonnia e terribili allucinazioni. Tent\u00f2 addirittura il suicidio ingerendo una fiala di laudano, ma venne salvato in extremis. L'ammirazione di amici (tra cui si segnalano i Morris e Hall Caine) circond\u00f2 l'artista che lentamente esaur\u00ec le sue energie, per poi morire a Birchington-on-Sea il 10 aprile 1882, per via di una forma di paralisi.\nStile pittorico.\nLo stile pittorico di Dante Gabriel Rossetti inizialmente presentava una maniera spiccatamente preraffaellitica, evidente nelle prime opere, specialmente ne \"L'infanzia della Vergine Maria\" e in \"Ecce Ancilla Domini\"; ci\u00f2 malgrado, l'artista successivamente si discost\u00f2 dagli ideali dei preraffaelliti, preferendo la raffigurazione di racconti avventurosi ad una pedissequa imitazione della natura. In questo filone sono ascrivibili tele come \"Il laboratorio\", \"La canzone delle sette torri\", \"Blue Closet\", \"Hesterna Rosa\", \"Come s'incontrarono\", tutte opere dove il Rossetti si lasci\u00f2 guidare dall'ardore della sua fantasia, intensa e talora aggressiva. Una decadenza di queste qualit\u00e0 immaginative si ebbe dopo il trapasso della moglie, che lo lasci\u00f2 nella disperazione. \nIn questa nuova fase, sancita dall'esecuzione della \"Beata Beatrix\" (ultimo ritratto con la Siddal come modella), il Rossetti ebbe a dipingere specialmente ritratti idealizzati di donne a mezzo busto, per le quali si serv\u00ec di Jane Morris (moglie di William Morris e amante di Rossetti per un certo periodo) come modella, in sostituzione della moglie defunta: quadri come \"Monna Vanna\", \"Madonna Pomona\", \"Venus Verticordia\", \"Persefone\", \"L'amata\" sono brillanti esempi di questa sua fase artistica. Altre modelle del secondo periodo di Rossetti furono Fanny Cornforth (sua ultima amante nonch\u00e9 domestica), Ellen Smith, Marie Ford, Alexa Wilding ed altre, tutte fisicamente simili a Elizabeth, in quanto incarnanti come lei un preciso modello di donna secondo l'estetica preraffaellita.\nNonostante le difficolt\u00e0 che Rossetti ebbe nell'uso dei colori a olio, che non riusc\u00ec mai a padroneggiare, la sua produzione artistica conobbe comunque una favorevolissima ricezione, manifestandosi con forme che guadagnano in qualit\u00e0 poetica ci\u00f2 che perdono di deficienze tecniche. Basandosi sui modi stilistici seguiti dagli alluminatori medievali, che riuscivano a distribuire il colore in una maniera piatta ma intensa, Rossetti riusc\u00ec a manifestare con chiarezza il proprio sentimento, specialmente nelle opere di piccole dimensioni:\nDel Rossetti esiste un numero cospicuo di opere, che in gran parte sono propriet\u00e0 di musei inglesi: l'artista, infatti, \u00e8 rappresentato con esemplari cospicui nella Tate Gallery a Londra, all'Ashmolean Museum di Oxford, nel museo Fitzwilliam di Cambridge, nella Walker Art Gallery di Liverpool e nelle gallerie di Birmingham e Manchester."}
{"id": "529981", "revid": "83531", "url": "https://it.wikipedia.org/wiki?curid=529981", "title": "Lira reggiana", "text": "Lira reggiana era l'unit\u00e0 monetaria in uso corrente a Reggio Emilia dal XIII sec. fino alla Restaurazione; essa era suddivisa in 20 Soldi, e questi in 12 Denari. Fino al 1572 (data della chiusura) la zecca di Reggio Emilia coni\u00f2 monete in Lire reggiane, poi questa moneta divenne unit\u00e0 di conto, convivendo con la Lira modenese, sul piede della quale si coniarono le monete del Ducato di Modena e Reggio fino al 1796, anch'essa suddivisa alla \u00abcarolingia\u00bb in 20 Soldi di 12 Denari.\nAlla fine del XVIII sec. uno zecchino di Venezia valeva 45 Lire reggiane e lo Scudo di Milano (detto \"Filippo\") circa la met\u00e0. La lira reggiana era facilmente ragguagliabile alla Lira milanese e valeva un terzo di essa.\nLe diverse unit\u00e0 monetarie locali in epoca napoleonica furono soppiantate dalla Lira italiana.\nUna tavola di equivalenze di valori all'epoca dell'unit\u00e0 d'Italia pu\u00f2 essere la seguente:\n3 L. reggiane = 2 L. modenesi = 0,7675 L. italiane;\n1 L. reggiana = 13 Soldi e 4 Denari modenesi = 0,25584 L. italiane;\n1 L. italiana = 3 Lire reggiane 18 Soldi e 2 Denari = 2 L. modenesi 12 Soldi e 1 Denaro;\n5 Cent. italiani (soldo) = 3 Soldi e 11 Denari reggiani;\nUn altro metodo per calcolare l'ostico rapporto fra Lira reggiana e Lira italiana \u00e8 quello che vede l'una gli 11/43 dell'altra; in decimale 1 Lira reggiana equivale a 0,25584 Lire italiane."}
{"id": "529988", "revid": "125112380", "url": "https://it.wikipedia.org/wiki?curid=529988", "title": "Bad Girl (Madonna)", "text": "Bad Girl \u00e8 una canzone della cantautrice statunitense Madonna. \u00c8 il terzo singolo estratto dall'album \"Erotica\".\nDescrizione.\n\"Bad Girl\" \u00e8 una ballata pop che parla dell'infelicit\u00e0 di una donna che non riesce a comunicare i suoi sentimenti alla persona amata perch\u00e9 sa di non poterla rendere felice.\nIl pezzo \u00e8 una delle ballate preferite dai fan della cantante e alla sua uscita ebbe buone recensioni critiche, anche se non riusc\u00ec a scalare le classifiche. Il brano doveva uscire come secondo singolo, accompagnato da un videoclip piccante, ma Madonna decise di rimandarlo per aspettare che si calmassero le acque dopo le pesanti critiche su \"Erotica\" e \"Sex\".\nIl singolo \"Bad Girl\" \u00e8 uscito il 20 febbraio 1993. Ha avuto scarso successo a livello commerciale: negli USA ha raggiunto solo la 36\u00aa posizione nella classifica dei singoli pi\u00f9 venduti diventando cos\u00ec il primo singolo di Madonna a non raggiungere la top 20 negli States dal 1984. Da questa data, fino a \"Bad Girl\" tutti i singoli di Madonna, tranne \"Oh Father\" (1989), avevano raggiunto la top 10.\nNel Regno Unito dopo aver raggiunto la 10\u00aa posizione in classifica, il pezzo \u00e8 uscito dalla classifica dopo sette settimane.\nSi calcola che il brano abbia venduto 700.000 copie, diventando cos\u00ec il singolo di Madonna con release internazionale ad aver venduto di meno da \"Holiday\" (1983).\nIl videoclip.\nIl regista del video \u00e8 stato David Fincher, che ha realizzato il video di \"Vogue\" (1990) e in seguito regista del film \"Seven\".\nNel video della canzone Madonna interpreta una giornalista dalla vita professionale agitata, dedita al fumo e all'alcol, che finisce assassinata da uno dei suoi amanti. Nel videoclip Christopher Walken interpreta il ruolo dell'angelo custode di Madonna. Il filmato \u00e8 l'unico video della cantante nel quale Madonna appaia da morta (nella sequenza iniziale e finale).\nIl video di \"Bad Girl\" apre la raccolta video di Madonna: \"The Video Collection 93:99\". Nel video appare anche l'attore James Rebhorn.\nEsecuzioni dal vivo.\nMadonna, che non ha mai cantato la canzone in alcuno dei suoi tour, present\u00f2 dal vivo il pezzo ad una puntata di uno show serale americano del 1993, il \"Saturday Night Live\", dove cant\u00f2 anche \"Fever\". Dopo l'esecuzione di \"Bad girl\" Madonna, volle emulare la controversa esibizione di Sinead O'Connor, in cui strapp\u00f2 una foto del papa davanti a milioni di telespettatori dicendo \"combattiamo il vero nemico\", quindi la bad girl dopo avere detto la fatidica frase FIGHT THE REAL ENEMY strapp\u00f2 la foto di Joey Buttafuoco (all'epoca al centro dell'attenzione dei media per un famoso caso).\nCover.\nUna cover del brano fu incisa da James Hardway con Amanda Ghost e Boy George per l'album-tributo a Madonna \"\" (1999)"}
{"id": "529990", "revid": "1318658", "url": "https://it.wikipedia.org/wiki?curid=529990", "title": "Thomas Wolfe", "text": "\u00c8 famoso soprattutto per i suoi romanzi, nei quali mescolando una scrittura originale, poetica, rapsodica e impressionista con elementi autobiografici descrisse la variet\u00e0 e la diversit\u00e0 della cultura statunitense. Scrisse anche molti racconti brevi e alcune opere teatrali. Il suo stile ha influenzato Jack Kerouac e la Beat Generation, e gode dell'ammirazione di numerosi scrittori contemporanei, che spesso lo hanno citato nelle loro opere, quali Edward Bunker e Philip Roth.\nBiografia.\nInfanzia.\nThomas Wolfe nacque ad Asheville, una localit\u00e0 turistica sulle montagne della Carolina del Nord frequentata soprattutto dalla borghesia. La madre, Julia Elizabeth Westall Wolfe, era una speculatrice immobiliare di successo, mestiere che, secondo Wolfe stesso, la tenne lontana dai suoi doveri di madre e moglie. Il padre, William Oliver, era un incisore di lapidi originario della Pennsylvania, dal carattere esuberante e grande bevitore, con ambizioni artistiche ben presto abbandonate. Nei suoi romanzi Wolfe ritrasse i genitori in chiave satirica.\nNel 1904 si rec\u00f2 a Saint Louis dove la madre affittava una casa ad alcuni visitatori della World's Fair (una fiera espositiva di carattere scientifico e artistico). L\u00ec il fratello Grover contrasse una fatale febbre tifoide, che segn\u00f2 Wolfe, e lo riprese anni pi\u00f9 tardi nelle sue opere.\nDue anni dopo la famiglia si trasfer\u00ec in una pensione della madre, una sistemazione che Wolfe soffr\u00ec molto, trascurato dai genitori e infastidito dai pensionanti. In questo contesto svilupp\u00f2 un particolare affetto per l'altro fratello, Ben, molto legato a Wolfe e che trascorreva sempre molto tempo con lui. Frequent\u00f2 dapprima la scuola pubblica, ma fu nella scuola privata, anche grazie all'insegnante Margaret Roberts, che crebbe l'amore per la letteratura, trasmessogli dal padre, il quale gli recitava a memoria Shakespeare e alcuni stralci di poemi epici. Inizi\u00f2 a leggere Walter Scott, Charles Dickens, Robert Louis Stevenson, Edgar Allan Poe. Si diplom\u00f2 nel 1916 con il massimo dei voti.\nL'universit\u00e0 e i primi lavori.\nNel settembre del 1916 Thomas Wolfe si iscrisse alla North Carolina University a Chapel Hill. A causa delle origini provinciali e della statura (era alto due metri), si sent\u00ec escluso dai compagni. Quando in un tema descrisse la sua famiglia, i compagni credettero che fosse finzione.\nAl secondo anno cominci\u00f2 a farsi notare come scrittore al giornale della scuola, il \"Tar Heel Magazine\", in cui pubblic\u00f2 una poesia sulla prima guerra mondiale. Il fratello Ben contrasse una forma di polmonite e mor\u00ec a venticinque anni. Wolfe ne fu molto scosso.\nWolfe ricevette presto vari riconoscimenti come poeta, ma cominci\u00f2 a orientare i suoi primi sforzi verso il teatro, con i due drammi \"The Return of Buck Gavin\" e \"The third Night\", quest'ultimo allestito dalla Carolina Playmakers.\nDopo la laurea, i genitori decisero di pagargli il primo anno ad Harvard, dove si iscrisse nel settembre del 1920 per studiare drammaturgia col professor George Pierce Baker, in quello che \u00e8 conosciuto come il \"47 Workshop\". In quell'anno scrisse un altro dramma, \"The Mountains\". Gli giunse la notizia dell'imminente morte del padre, che spir\u00f2 mentre Wolfe era in viaggio verso casa.\nDurante il terzo anno universitario scrisse \"Welcome to our City\", un dramma autobiografico ambientato nella sua citt\u00e0 natale, che chiam\u00f2 Altamont, i cui personaggi faranno poi parte del suo primo romanzo, \"Angelo, guarda il passato\". Nessun editore compr\u00f2 il dramma e Wolfe, abbattuto, accett\u00f2 un posto da insegnante all'universit\u00e0 di New York, che svolse i successivi sei anni.\nNell'ottobre del 1924 part\u00ec per l'Inghilterra la Francia e l'Italia. Nell'agosto del 1925, durante il viaggio di ritorno verso New York, incontr\u00f2 Aline Bernstein, una donna sposata di quasi vent'anni maggiore di lui, il grande amore della sua vita. La loro relazione fu molto turbolenta.\nNel giugno del 1926 ripartirono per l'Europa. Wolfe chiese ad Aline di sposarlo ma ella non era dell'idea di chiedere il divorzio al marito. Aline lasci\u00f2 l'Inghilterra e Wolfe inizi\u00f2 un nuovo romanzo dal titolo \"O Lost\", il prototipo di \"Angelo, guarda il passato\". Viaggi\u00f2 poi in Germania, paese dove si sentiva a casa.\nRitornato a New York scrisse a tempo pieno e complet\u00f2 il romanzo nel 1928. La ricerca di un editore fu alquanto ardua, in primo luogo per la lunghezza del manoscritto (350.000 parole) e pure per la difficolt\u00e0 di inserirlo in un genere letterario preciso.\nIl successo.\nFrustrato per i continui rifiuti, mentre si trovava all'Oktoberfest, Wolfe fu coinvolto in una rissa che lo costrinse al ricovero in ospedale e che lo ispir\u00f2 nella scrittura di un episodio dal titolo \"The October Fair\", mai dato alle stampe. Due settimane dopo ricevette la notizia che la prestigiosa casa editrice newyorchese Scribner's Sons era interessata al suo romanzo. Il 2 gennaio 1929 incontr\u00f2 a New York Maxwell Perkins, il pi\u00f9 famoso curatore editoriale del tempo, scopritore di Hemingway e Scott Fitzgerald.\nPerkins divent\u00f2 il curatore editoriale anche di Wolfe e spinse quest'ultimo a cambiare profondamente la struttura di \"O Lost\", accorciandolo. Decisero anche di cambiarne il titolo in \"Angelo, guarda il passato\", prendendo ispirazione da un poema di John Milton.\nQuando il romanzo inizi\u00f2 ad avere successo, Wolfe tronc\u00f2 la relazione con Aline e si trasfer\u00ec a Brooklyn, per evitare la mondanit\u00e0 newyorchese e concentrarsi esclusivamente sulla scrittura. Scrisse molte bozze per un secondo romanzo, ma Perkins le rifiut\u00f2 tutte. Fu proprio da Perkins, per\u00f2, che venne l'idea di scrivere il seguito di \"Angelo, guarda il passato\", e fu lo stesso Perkins a presentargli Elizabeth Nowell, la quale cur\u00f2 con successo l'edizione dei racconti brevi di Wolfe.\nNel dicembre del 1933 Wolfe port\u00f2 a Perkins un secondo romanzo; si intitolava \"The October Fair\", un'epopea in pi\u00f9 volumi sulla falsariga di \"Alla ricerca del tempo perduto\" di Marcel Proust. Perkins, dopo aver considerato le potenzialit\u00e0 commerciali di un libro cos\u00ec strutturato, decise di tagliarlo notevolmente, fino a farlo diventare un singolo volume, col titolo di \"Il fiume e il tempo\". Quando usc\u00ec nel 1935, il romanzo era molto diverso dall'idea iniziale di Wolfe, che, frustrato, part\u00ec per Francia e Germania, dove era molto amato.\nIn patria, dopo un primo momento di entusiasmo, ricevette critiche per l'antisemitismo del romanzo. In questo periodo vennero a galla i risentimenti di Wolfe verso Perkins per essersi preso tante libert\u00e0 nella revisione del romanzo e per aver rifiutato gran parte delle bozze.\nRipart\u00ec per la Germania dove assistette alle olimpiadi del 1936, e trov\u00f2 nel paese un'atmosfera di oppressione. Scrisse una storia sul regime nazista \"Have a Thing to Tell You\". Al ritorn\u00f2 tronc\u00f2 con Perkins e la Scribner's.\nNel maggio del 1937 ritorn\u00f2 ad Asheville per un periodo di tranquillit\u00e0, ma non gli fu possibile a causa di continue telefonate, quindi si trasfer\u00ec a Oteen, molti chilometri distante.\nTrovato un nuovo editore, la Harper &amp; Brothers, Wolfe ritorn\u00f2 a New York e riprese a lavorare regolarmente, senza per\u00f2 pubblicare nulla. Alla sua morte, lasci\u00f2 due romanzi: \"The Web and the Rock\" e il seguito, \"You Can't Go Home Again\". Il primo, ambientato tra l'infanzia del protagonista in una piccola cittadina nel sud degli Stati Uniti e i suoi primi successi di scrittore che cerca di inserirsi nella societ\u00e0 newyorkese (dai tardi anni '10 alla met\u00e0 degli anni '30 del XX secolo), \u00e8 una trasposizione della propria vita, raccontata nei romanzi precedenti, con gli stessi personaggi pur con nomi diversi. Il secondo romanzo tratta del ritorno dello scrittore nella sua cittadina natale, e dell'accoglienza ostile che vi riceve.\nNell'estate del 1938 part\u00ec per lungo viaggio attraverso gli Stati Uniti, riassunto nel libro \"A Western Journal\". Durante una sosta a Seattle divise una pinta di whisky con un vagabondo che era probabilmente ammalato di influenza. Wolfe fu contagiato. I primi sintomi si manifestarono mentre stava navigando da Victoria a Vancouver, il 6 luglio. Invece di farsi curare, decise di ritornare a Seattle e solo l'11 del mese fu visitato da un dottore, il quale gli diagnostic\u00f2 la polmonite. Fu trasferito a Providence, dove una radiografia evidenzi\u00f2 una vecchia lesione tubercolare a un polmone. Col passare delle settimane la sua condizione si aggrav\u00f2; il 6 settembre soffr\u00ec di un violento mal di testa e fu trasferito a Baltimora, nel Maryland, al Johns Hopkins Hospital. Il 10 settembre fu tentato un intervento chirurgico al cervello per capire le cause della sua malattia, che si rivel\u00f2 una forma di tubercolosi cerebrale ormai estesa a un intero lobo del cervello. Wolfe non riprese pi\u00f9 conoscenza e mor\u00ec il 15 settembre."}
{"id": "529992", "revid": "2202871", "url": "https://it.wikipedia.org/wiki?curid=529992", "title": "Filippo Re", "text": "Biografia.\nFiglio di Rinaldo e Marianna Vezzani. La famiglia era di origini lombarde, dedita al commercio e trasferitasi a Reggio Emilia alla fine del XVII secolo. Il nonno di Filippo, Antonio Re, ottenne l'appalto delle gabelle dal Duca Francesco III d'Este nel 1720, divenendo assai facoltoso e acquistando vaste estensioni di terreno. Ottenne per s\u00e8 e successori il titolo di conte. \nFilippo, nato nel 1763, studi\u00f2 dai Gesuiti a Ravenna e, con la soppressione dell'ordine nel 1773, termin\u00f2 gli studi a Reggio Emilia, ottenendo il diploma in scienze matematiche nel 1781. Fin da quell'epoca si dedic\u00f2 allo studio delle piante nell'orto di famiglia a S. Croce e in un fondo a Villa Cella (frazioni di Reggio Emilia), poi approfondito in lunghi viaggi di osservazione sull'Appennino e in Toscana.\n\u00c8 nel giardino dello storico Palazzo di Filippo Re, in via Fontanelli 3 a Reggio Emilia, che l'insigne agronomo-scienziato comp\u00ec le sue prime osservazioni e coltivazioni. Il giardino divent\u00f2 cos\u00ec un luogo di studio, attrezzato per la coltura vivaistica e con la presenza di serre per l'acclimatazione delle specie pi\u00f9 esigenti. \nTra le essenze di ogni tipo qui da lui coltivate, un grande melograno addossato al muro di casa, veget\u00f2 nel giardino fino al 1939. Sulla facciata della casa, in via Fontanelli, una lapide riporta: \"In questa casa nacque lungamente abit\u00f2 e venne a morire Filippo Re e l'orticello qua dentro si gloria di essere stato caro ed utile al principe degli agronomi, 1763-1817\".\nNel 1790 ottenne la cattedra di agraria presso il liceo reggiano. Nel 1803 ebbe una cattedra universitaria a Bologna (e il rettorato nel 1805-1806) e dal 1809 al 1814 coordin\u00f2 un'inchiesta agraria nel Regno d'Italia, pubblicata negli \"Annali dell'Agricoltura del Regno d'Italia\" da lui stesso diretti. Dopo la Restaurazione fu docente di agraria e botanica all'Universit\u00e0 di Modena. \nRaccolse un corposo erbario, ora conservato ai Musei Civici di Reggio Emilia.\n\u00c8 considerato uno dei massimi studiosi di agricoltura del suo tempo. \nMor\u00ec a Reggio Emilia nel 1817 durante un'epidemia di tifo esantematico.\nL\u2019erbario di Filippo Re.\nEsposto nella saletta di botanica di Palazzo dei dei Musei, consta di 8031 esemplari, raccolti in 7214 fogli. Vi sono rappresentati 1150 generi e poco meno di 5200 specie vegetali. \u00c8 un erbario con intenti enciclopedici e comprende sia essenze di provenienza locale, sia piante di interesse agroalimentare, tra cui diverse variet\u00e0 di frumento, sia specie esotiche provenienti dai diversi orti botanici con i quali Filippo Re intratteneva scambi. Sono documentate provenienze da Milano, Novara, Sch\u00f6nbrunn, Monza, Bologna, Ferrara, Firenze, Pisa, Padova, dal Giardino dell\u2019Universit\u00e0 di Vienna e da Parigi.\nIl ruolo nella storia dell'agronomia.\nFilippo Re \u00e8 l'agronomo le cui opere sono pi\u00f9 lette, in Italia, nel corso dell'Ottocento, rispetto ad ogni altro cultore di studi agrari: dalle prime edizioni all'alba dell'Ottocento i suoi trattati sono ristampati e acquistati da proprietari e fattori fino ed oltre il 1850.\nL'opera di Filippo Re \u00e8 stato oggetto di studi e valutazioni nei primi decenni del Novecento, ha quindi conosciuto un lungo periodo di disinteresse, per essere al centro di nuova attenzione tra gli anni Ottanta e gli anni Novanta del secolo scorso. Alcuni studiosi di formazione letteraria, al primo posto Ezio Raimondi, hanno voluto vedere in Re il grande sperimentatore, il continuatore, nella sfera agronomica, di Galileo, studiosi di matrice naturalistica, quali Gabriele Goidanich, hanno identificato, invece, nell'agronomo reggiano il tutore della tradizione che si \u00e8 opposto tenacemente alla conversione dell'agronomia tradizionale, di matrice empirica, in scienza nuova fondata sull'applicazione della chimica, della fisiologia vegetale, della fitopatologia.\nIn opere successive Antonio Saltini ha dimostrato che, venti anni dopo la rivoluzione di Lavoisier, Re professa un'idea della materia a met\u00e0 tra peripatetismo e dottrina del flogisto, la curiosa teoria di Stahal che si oppone ai progressi della chimica di Boyle, che cinque-dieci anni dopo il manifesto della nuova fisiologia vegetale di De Saussure Re, che ignora lo scienziato elvetico, \u00e8 fermamente ancorato alla curiosa idea di uno \"stomaco\" terrestre delle piante, la chimera che la suggestionato i naturalisti del Seicento, e che dopo quarant'anni dalle scoperte di Targioni Tozzetti e di Fontana sui funghi patogeni dei cereali e dei legumi immagina la pi\u00f9 fantasiosa classificazione delle malattie delle piante trascrivendo le categorie delle malattie umane concepite dalla retroguardia della medicina dell'epoca, fissa ai sintomi esteriori, incapace di affrontare le indagini patologiche che hanno costituito il vanto dei grandi medici italiani da Redi a Vallisnieri, da Ramazzini a Cestoni. Rifiutando il contributo della chimica, e quello della microscopia, al sapere agronomico, in decenni di straordinario fervore di scoperte scientifiche Re propone una dottrina agronomica che nessun progresso segna, sottolinea Saltini, rispetto a quella del latino Columella."}
{"id": "529995", "revid": "1543377", "url": "https://it.wikipedia.org/wiki?curid=529995", "title": "David Holmes (musicista)", "text": "Biografia.\nHolmes \u00e8 nato il 14 febbraio 1969, ultimo di dieci figli. Inizia a fare il DJ nei pub della nativa Belfast all'et\u00e0 di 15 anni. Il suo primo brano di successo \u00e8 stato \"DeNiro\", con Ashley Beedle, nel 1992. Nella prima met\u00e0 degli anni novanta conduceva due famose serate presso il Belfast Art College conosciute come \"Sugar Sweet\" e \"Shake Yer Brain\". \u00c8 risaputo che gli Orbital scrissero il brano \"Belfast\", pubblicato sul loro omonimo debut album, dopo aver suonato in una serata \"Sugar Sweet\".\nHolmes ha pubblicato \"This Film's Crap Let's Slash the Seats\", nel 1995. Uno dei brani del disco \u00e8 stato inserito nella colonna sonora del film \"\u03c0 - Il teorema del delirio\". D'altronde lui stesso ha affermato che l'ispirazione per il disco gli era venuta da film e da colonne sonore. La canzone che apre il disco, \"No Man's Land,\" \u00e8 stata ispirata dal film In the Name of the Father di Daniel Day-Lewis. Nello stesso anno, ha collaborato anche all'album Infernal Love della rock band nordirlandese Therapy?.\nNel 1997, Holmes ha pubblicato \"Let's Get Killed\", descritto come colonna sonora di un film immaginario.\nNel 1998, Danny DeVito gli ha commissionato la colonna sonora del film \"Out of Sight\" di Steven Soderbergh.\nNel 2001 ha partecipato alla la colonna sonora di un altro film di Soderbergh, il remake di \"Ocean's Eleven\", con brani tratti da \"Let's Get Killed\" e \"Bow Down to the Exit Sign\".\nDopo un mix album, \"Come Get It I Got It\" del 2002, Holmes ha pubblicato \"David Holmes Presents The Free Association\" (2003). Questo non andrebbe considerato un album solista ma l'album di una vera e propria band infatti la Free Association comprende altri 4 musicisti con cui Holmes ha anche effettuato un tour.\nHa remixato brani degli U2, dei Manic Street Preachers, dei Primal Scream, di Page &amp; Plant e di Ice Cube.\nPrima di intraprendere la carriera di musicista Holmes ha fatto il parrucchiere e il cuoco. Per breve tempo ha anche gestito un locale, il Caf\u00e9 Mogwai, a Belfast, vicino alla Queen's University.\nHa prodotto il terzo album da solista di Noel Gallagher, \"Who Built the Moon?\" (2017), registrato e mixato a Belfast."}
{"id": "530002", "revid": "580", "url": "https://it.wikipedia.org/wiki?curid=530002", "title": "Luca Ceriscioli", "text": "Biografia.\nSi \u00e8 laureato in Matematica presso l'Universit\u00e0 degli Studi di Bologna nel 1990, con una tesi su C.a.g.d. \u2013 Computer Aided Geometric Design.\nDurante gli anni '90 \u00e8 stato insegnante di Matematica presso l'Istituto Tecnico Industriale di Urbino. Gi\u00e0 esponente del Partito Democratico della Sinistra e dei Democratici di Sinistra, aderisce al Partito Democratico.\n\u00c8 sposato con Lara ed \u00e8 padre di due figli: Giulia e Matteo.\nComune di Pesaro.\nNel 1995 viene eletto consigliere circoscrizione nella 4\u00aa circoscrizione del Comune di Pesaro per la lista dei Progressisti.\nDal 2000 al 2004 \u00e8 stato assessore comunale di Pesaro, in seguito alle dimissioni di Lorenzo Rossi, con la delega alle politiche per la collettivit\u00e0 e il territorio nella giunta comunale di Oriano Giovanelli.\nSindaco di Pesaro.\nAlle elezioni comunali del 12 e 13 giugno 2004 si candida a sindaco di Pesaro, sostenuto da una coalizione di centro-sinistra formata da: La Margherita, Democratici di Sinistra, Rifondazione Comunista, Federazione dei Verdi, Socialisti Democratici Italiani, Partito dei Comunisti Italiani, Italia dei Valori e Alleanza Popolare - UDEUR. Viene eletto sindaco di Pesaro al primo turno con il 56,1% dei voti (32.886).\nAlle elezioni comunali del 6 e 7 giugno 2009, sostenuto da: Partito Democratico, l'Italia dei Valori di Antonio Di Pietro, SEL, Rifondazione Comunista, Partito dei Comunisti Italiani e Federazione dei Verdi, \u00e8 stato riconfermato sempre al primo turno, con il 52,3% (29.654), sindaco di Pesaro.\nPresidente della Regione Marche.\nIl 1\u00ba marzo 2015 vince le primarie del PD marchigiano, indette per eleggere il candidato alla presidenza della regione Marche in vista delle elezioni regionali.\nIl 31 maggio 2015 vince le elezioni regionali con il 41,1% dei voti (251.050) diventando governatore della regione, a capo di una coalizione comprendente PD, UdC e la lista civica \"Uniti per le Marche\" (costituita da esponenti di Verdi, Scelta Civica, IdV e PSI). Termina il mandato nel settembre 2020."}
{"id": "530003", "revid": "731511", "url": "https://it.wikipedia.org/wiki?curid=530003", "title": "Yankee Stadium (1923)", "text": " \nIl vecchio Yankee Stadium (soprannominato The House That Ruth Built, The Big Ballpark in the Bronx, The Cathedral of Baseball o semplicemente The Stadium) \u00e8 stato uno stadio di baseball situato a New York City, nello stato di New York, Stati Uniti. Dal 1923 al 2008 (ad eccezione del 1974 e 1975) ha ospitato le partite casalinghe dei New York Yankees, una delle due squadre della citt\u00e0 che milita nella Major League Baseball (MLB).\nCostruito nel quartiere del Bronx, precisamente all'incrocio ad est tra la 161\u00aa strada e River Avenue, era considerato uno degli impianti sportivi pi\u00f9 famosi al mondo e su questo campo hanno giocato leggende del baseball quali Babe Ruth, Joe Di Maggio, Lou Gehrig e Mickey Mantle nonch\u00e9 diversi giocatori che hanno fatto la storia moderna di questo sport.\n\u00c8 stato inaugurato il 18 aprile 1923 con la prima partita di campionato nella quale la squadra di casa ha sconfitto gli acerrimi rivali dei Boston Red Sox con il punteggio di 4 a 1. Dopo pi\u00f9 di 80 anni dalla sua costruzione si \u00e8 deciso di rimpiazzarlo con un nuovo Yankee Stadium e il 21 settembre 2008 \u00e8 stata giocata qui l'ultima partita di stagione regolare che si \u00e8 conclusa 7 a 3 in favore degli Yankees contro i Baltimore Orioles. Nel marzo 2009 \u00e8 cominciata la sua demolizione che \u00e8 terminata il 13 maggio del 2010 e ha preceduto lo smantellamento di un altro storico stadio newyorkese, lo Shea Stadium.\nNonostante gli avvenimenti pi\u00f9 significativi siano collegati a partite di baseball, durante la sua storia ha ospitato anche eventi di vario tipo per esempio campagne e manifestazioni politiche, concerti, partite di football e calcio, l'incontro di pugilato tra Muhammad Al\u00ec e Ken Norton e si sono celebrate qui messe di tre papi cattolici (Paolo VI, Giovanni Paolo II e Benedetto XVI).\nStoria.\nLa sua costruzione inizi\u00f2 il 5 maggio del 1922 e si complet\u00f2 in soli 284 giorni. Costruito principalmente con cemento e acciaio \u00e8 formato da delle tribune su tre piani che costeggiavano la zona del campo fino alle basi.\nCapienza.\nDi seguito viene riportata la capienza dello stadio durante i rispettivi anni:\nAll-Star Game 2008.\nIl 15-16 luglio 2008 vi si \u00e8 svolto l'MLB All-Star Game, l'ultimo in questo stadio prima della demolizione programmata per la fine della stessa stagione per far spazio a un nuovo e modernissimo impianto, sempre battezzato come Yankee Stadium, che \u00e8 stato costruito a tempo di record e autofinanziato dalla societ\u00e0 stessa per una cifra di 1,4 miliardi di dollari.\nL'evento ha mantenuto le aspettative, fornendo grande spettacolo sotto tutti gli aspetti, difesa, attacco e pitching, ma soprattutto \u00e8 stato l'All-Star Game pi\u00f9 lungo della storia con i suoi 15 inning per una durata di 4 ore e 50 minuti."}
{"id": "530007", "revid": "1543377", "url": "https://it.wikipedia.org/wiki?curid=530007", "title": "Fruit machine (storia)", "text": "L'inglese fruit machine \u00e8 una definizione ironica (letteralmente \"la macchina per la frutta\", ma la parola inglese \"Fruit\" quando \u00e8 riferita a una persona si traduce in italiano con il termine \"frocio\") per un macchinario creato tra gli anni 50-60 in Canada, che si riteneva capace di \"snidare\" le persone omosessuali non dichiarate.\nDescrizione.\nAl soggetto veniva mostrata pornografia, e il macchinario ne misurava la dilatazione delle pupille, la sudorazione e le pulsazioni, per registrarne la supposta risposta sessuale.\nLa sedia della \"fruit machine\" somigliava a quella del dentista. Aveva un braccio con una telecamera all'altezza delle pupille. Di fronte aveva uno schermo che mostrava fotografie. Le immagini andavano dal banale alle foto sessualmente esplicite di uomini e di donne.\nLa \"fruit machine\" fu usata in Canada negli anni cinquanta e sessanta nel corso di una campagna di tipo maccartista per eliminare tutti gli omosessuali dagli impieghi pubblici, dalla polizia canadese, e dalle forze armate. Nel corso della guerra fredda si riteneva che gli omosessuali fossero, in quanto tali, particolarmente sottoposti al ricatto da parte di potenze straniere ed ostili, e quindi particolarmente inclini a diventare spie. L'omosessualit\u00e0 era infatti un reato, punito con severit\u00e0, in tutte le nazioni anglosassoni.\nUn numero sostanziale di impiegati perse il lavoro per non avere superato questo test.\nNonostante i finanziamenti per il progetto della \"fruit machine\" siano stati soppressi alla fine degli anni 1960, le investigazioni continuarono per qualche tempo ancora, e la polizia canadese arriv\u00f2 a schedare in questo modo oltre 9.000 sospetti omosessuali.\nAi candidati veniva detto che lo scopo del test era registrare la capacit\u00e0 di reazione allo stress. Dopo che la conoscenza del suo vero scopo si diffuse, per\u00f2, ben pochi accettarono di sottoporsi alla prova."}
{"id": "530008", "revid": "1782831", "url": "https://it.wikipedia.org/wiki?curid=530008", "title": "Pinocchio (film 2002)", "text": "Pinocchio \u00e8 un film italiano del 2002 diretto e interpretato da Roberto Benigni, che firma anche la sceneggiatura (con Vincenzo Cerami) e la produzione. Costato circa 45 milioni di euro, \u00e8 il film pi\u00f9 costoso nella storia del cinema italiano. Il film fu scelto come rappresentante dell'Italia alla 75\u00aa edizione degli Oscar per la categoria miglior film straniero senza per\u00f2 riuscire ad essere candidato.\n\u00c8 tratto dal romanzo \"Le avventure di Pinocchio. Storia di un burattino\" di Carlo Collodi.\nIn Italia il film \u00e8 stato pubblicato in home video in luglio 2003 dalla Buena Vista Home Entertainment.\nTrama.\nUn grosso tronco di legno, trasportato su un carro, si anima improvvisamente dopo che su di esso si \u00e8 posata una farfalla protetta da una Fata. Il pezzo di legno, mosso da una misteriosa forza, inizia a saltare per i vicoli del paese, creando il panico tra gli abitanti. Il tronco ferma la sua corsa sull'uscio di casa di un vecchio falegname, di nome Geppetto, che se ne impossessa per costruirsi un burattino che gli tenga compagnia. Il burattino viene chiamato Pinocchio, e magicamente prende vita, e con grande incredulit\u00e0 di Geppetto inizia a parlare. Pinocchio si dimostra da subito un monello: scappa di casa e corre in strada, mettendo a soqquadro il paese. Dei danni viene incolpato il vecchio falegname, che viene condotto in carcere dai carabinieri, mentre Pinocchio fugge via.\nRientrato a casa, il burattino trova un grillo parlante che lo rimprovera delle monellerie commesse, ammonendolo pi\u00f9 volte di comportarsi bene. Pinocchio, scocciato, tenta di schiacciare il grillo con un martello, ma la creatura scompare. Stanco e affamato, Pinocchio si addormenta con i piedi sul braciere. Poco dopo rientra a casa Geppetto, che lo salva dalle fiamme con una secchiata d'acqua. Pinocchio, comprendendo i suoi errori, decide di farsi perdonare e promette a suo padre di andare a scuola e studiare: a causa delle sue condizioni economiche, il falegname si vede costretto a vendere la sua casacca per comprare a suo figlio un abbecedario. Pinocchio, mentre si dirige a scuola, vende immediatamente il suo libro per quattro soldi, con i quali entra a vedere uno spettacolo di burattini. Durante lo spettacolo, le marionette lo riconoscono come loro simile, facendolo salire sul palco e portandolo in trionfo tra le risate del pubblico. Ma il burattinaio capo, Mangiafoco, fa interrompere lo spettacolo.\nMangiafoco, per punire Pinocchio, decide di bollirlo in un pentolone e mangiarselo, ma di fronte alle suppliche del burattino si impietosisce e lo lascia libero, dandogli in dono cinque monete d'oro dopo aver saputo della situazione economica di suo padre. Sulla strada di casa Pinocchio incontra per\u00f2 il Gatto e la Volpe, due truffatori, che lo convincono a seguirli per arricchirsi, seminando i suoi denari nel \"Campo dei Miracoli\". Il burattino, credulone, li segue. Durante la notte il Gatto e la Volpe si fermano all'Osteria del Gambero Rosso, dove mangiano a saziet\u00e0, lasciando pagare il conto a Pinocchio, che rimane con quattro monete. Dopo aver riposato, il burattino si dirige nel bosco da solo, in quanto scopre dall'oste che i suoi \"amici\" sono dovuti andare via. Ignorando i consigli del fantasma del Grillo Parlante, Pinocchio incappa nei due furfanti, travestiti da assassini, che lo aggrediscono. Dopo una rocambolesca fuga durata tutta la notte, Pinocchio raggiunge una vecchia casa, nella quale vive una fata magica, ma quest'ultima si rifiuta di aprirgli. Gli assassini, sopraggiunti, lo impiccano ad un'enorme quercia, pensando si fosse nascosto le monete in bocca. Il mattino seguente, la fata, mossa a compassione, fa liberare il burattino dal suo cane-maggiordomo Medoro, che lo porta alla casa della fata su una carrozza trainata da centinaia di topi bianchi.\nLa fata lo fa visitare da tre medici: un corvo, una civetta e il Grillo Parlante (che si scopre essere vivo e vegeto). Il Grillo lo rimprovera nuovamente e il burattino scoppia a piangere, dimostrando a tutti che \u00e8 ancora vivo. La fata cerca allora di fargli bere un medicinale molto amaro, ma utile per farlo guarire. Pinocchio si rifiuta, ma quando vede arrivare dei conigli neri con una bara si ricrede all'istante. Completamente guarito, il burattino viene interrogato dalla fata sugli ultimi avvenimenti, ma lui mente pi\u00f9 di una volta, per questo motivo il suo naso si allunga vistosamente. Dopo aver detto finalmente la verit\u00e0, il suo naso si accorcia e Pinocchio si dirige verso la casa di Geppetto, ma lungo il sentiero incontra di nuovo il Gatto e la Volpe, che lo convincono ad andare al Campo dei Miracoli a sotterrare i denari. Pinocchio si accorge troppo tardi di essere stato raggirato: dopo aver cercato invano le sue monete, si reca al tribunale del paese di Acchiappacitrulli, dove un giudice dalle fattezze scimmiesche lo fa arrestare e incarcerare come \"citrullo\". In cella Pinocchio conosce Lucignolo, un monello finito in carcere per furto di leccalecca, di cui uno riescono a condividerlo. In breve tempo i due diventano amici, e poco dopo la scarcerazione di Lucignolo avviene anche quella di Pinocchio, quattro mesi dopo, grazie ad un'amnistia.\nIl burattino torna verso la casa della fata, ma quando vi arriva trova la sua tomba. In lacrime, Pinocchio si accascia al suolo disperato, ma proprio in quel momento compare un colombo che dice di sapere dove si trova Geppetto. Pinocchio si fa guidare dall'uccello verso il babbo, che si trova in mare su una barchetta, deciso a cercare Pinocchio oltremare, non avendolo trovato in paese nei precedenti mesi. Il burattino, coraggiosamente, si tuffa nel mare in tempesta per salvare Geppetto, ma la corrente lo trascina via: al risveglio si ritrova sulla spiaggia di una cittadella abitata da arzilli lavoratori. All'interno della cittadina Pinocchio incontra di nuovo la fata, ritornata in vita grazie al suo dolore sincero, che lo conduce nella sua abitazione, ora posta al centro della citt\u00e0. Pinocchio, felicissimo, decide di diventare un bravo ragazzo e subito va a scuola. Il primo giorno di lezioni, ancor prima di entrare, scopre che uno dei suoi compagni, Eugenio, gli ha rubato il cappello a seguito del suo naufragio. Ne scoppia quindi una rissa tra Pinocchio, Eugenio e altri bulli, uno dei quali lancia il libro di Pinocchio contro di lui, colpendo accidentalmente Eugenio, che sviene.\nTutti scappano, solo Pinocchio rimane vicino al compagno ferito ma due carabinieri, trovandolo l\u00ec, lo arrestano. Nella strada verso la prigione Pinocchio, cercando di non farsi vedere dalla fata, fugge, ma dopo essersi nascosto in un campo rimane incastrato in una tagliola per le faine. Il proprietario del campo, credendolo un ladro a causa delle manette, gli lascia la tagliola, gli mette un collare e gli fa sostituire il suo cane da guardia da poco morto. Quella stessa notte, Lucignolo, passato di l\u00ec per rubare i polli, lo riconosce e lo libera, e i due fuggono insieme. Tornato dalla fata, Pinocchio viene rimproverato e in seguito perdonato per le sue monellerie. Deciso a diventare un ragazzo bravo una volta per tutte, il burattino torna sulla retta via, e la fata organizza una festa. Pinocchio vuole invitare Lucignolo e corre a cercarlo, ma scopre che questi \u00e8 in procinto di partire verso il Paese dei Balocchi, luogo senza regole e scuole. Dopo mille ripensamenti, Pinocchio decide di partire con lui. Il Grillo Parlante tenta di portarlo via da l\u00ec, ma sviene dopo esser sopravvissuto a calpestamenti, martellate e freccette.\nDopo una giornata di divertimenti sfrenati, i ragazzi che si trovano al Paese dei Balocchi iniziano a trasformarsi in asini, sorte che tocca anche a Pinocchio e Lucignolo, che vengono venduti al mercato. Pinocchio finisce in una compagnia circense e deve esibirsi saltando in cerchi di fuoco. Una sera, durante uno spettacolo, distratto dalla fugace apparizione della fata, cade malamente e si spezza una gamba. Il direttore del circo ordina ai pagliacci di buttarlo in mare per annegarlo, ma il pronto intervento della fata lo salva, facendolo tornare nuovamente un burattino. Mentre Pinocchio nuota verso la riva, dove la fata lo attende, un gigantesco Pesce-cane lo ingoia. Finito nello stomaco dell'enorme creatura, Pinocchio ritrova Geppetto, divorato dal mostro durante il suo naufragio. Fingendosi un tonno, Pinocchio scopre che suo padre lo odia e rimpiange di averlo costruito, ma rivela che sotto sotto ha la forza per perdonarlo. I due si riabbracciano dopo molto tempo e, approfittando del raffreddore del mostro, i due fuggono e tornano a riva.\nRiportato il padre a casa, Pinocchio si adopera per aiutare il suo anziano padre a stare meglio, e per fargli avere del latte caldo ogni sera va a lavorare in una fattoria. In questa fattoria c'\u00e8 anche il ciuchino Lucignolo, ormai moribondo a causa del duro lavoro. La fata \u00e8 ormai decisa a realizzare il desiderio di Pinocchio di diventare un ragazzo vero, grazie al suo impegno per aiutare Geppetto.\nLa mattina dopo, Pinocchio \u00e8 diventato un bambino vero e il burattino ritorna ad essere un essere inanimato.\nProduzione.\nSecondo Benigni, il progetto di un film in cui l'attore interpretava Pinocchio aveva avuto inizio con Federico Fellini. Il progetto risalirebbe ai tempi de \"La voce della luna\", film che Benigni interpret\u00f2 nel 1990 sotto la direzione del maestro riminese. In quell'occasione, in effetti, Fellini chiam\u00f2 Benigni e Paolo Villaggio \"personaggi collodiani\". Benigni disse anche che in quell'occasione erano state girate alcune scene di prova mai mostrate al pubblico e che Vincenzo Cerami aveva iniziato a scrivere una sceneggiatura.\nIl film \u00e8 stato girato nei Cinecitt\u00e0 Umbria Studios di Papigno, frazione di Terni.\nPer il film sono stati impiegati 28 settimane di riprese, 8 mesi di preproduzione e 8 di postproduzione.\nColonna sonora.\nLa colonna sonora \u00e8 di Nicola Piovani, che aveva gi\u00e0 collaborato con Benigni per la colonna sonora del film \"La vita \u00e8 bella\". Piovani vinse un Nastro d'Argento per la colonna sonora.\nDistribuzione.\nIl film usc\u00ec ufficialmente nelle sale cinematografiche italiane l'11 ottobre 2002 su distribuzione Medusa.\nData uscita.\nLa pellicola venne presentata internazionalmente in anteprima il 10 gennaio 2003 al Palm Springs International Film Festival.\nLe date di uscita internazionali sono state:\nDistribuzione in Nord America.\nIl film usc\u00ec nelle sale cinematografiche statunitensi il 25 dicembre 2002 su distribuzione Miramax Films, senza per\u00f2 nessuna proiezione per la critica cinematografica. I dirigenti della Miramax Harvey Weinstein e Bob Weinstein giustificarono questa decisione sostenendo che serviva pi\u00f9 tempo di post produzione per il doppiaggio in lingua inglese. Comunque secondo Edward Guthmann, critico cinematografico per il San Francisco Chronicle, la Miramax prese questa decisione in quanto consapevole del probabile insuccesso della pellicola. Due mesi dopo il flop di botteghino e critica della versione doppiata, il 7 febbraio 2003, il film venne ridistribuito nelle sale per un periodo limitato in una versione in lingua originale sottotitolata in inglese.\nEdizioni estere.\nIn lingua inglese.\nContrariamente alle tradizioni delle distribuzioni statunitensi, dove in genere un film straniero viene presentato in lingua originale sottotitolata in lingua inglese, Harvey e Bob Weinstein decisero di far doppiare in lingua inglese il film. Per alcuni critici questa decisione fu presa per attirare una maggiore attenzione da parte di un pubblico infantile, malgrado lo stesso Benigni abbia riportato in un'intervista che il motivo principale era il fatto che doppiarsi in inglese fosse una cosa troppo complicata anche per via del suo marcato accento italiano.\nIl copione del film, intitolato \"Roberto Benigni's Pinocchio\" per il mercato statunitense, venne adattato in inglese dal dialoghista statunitense Brendan Donnison. Per il doppiaggio venne scelto un cast singolare composto principalmente da note celebrit\u00e0: a doppiare Benigni e la Braschi vennero scelti rispettivamente gli attori Breckin Meyer e Glenn Close; tra le altre celebrit\u00e0 che prestarono la loro voce vi sono David Suchet (mastro Geppetto), gli ex Monty Python John Cleese e Eric Idle (rispettivamente il Grillo Parlante e Medoro), Topher Grace (Lucignolo, in inglese \"Leonardo\"), i comici Eddie Griffin e Cheech Marin (il Gatto e la Volpe), gli attori Kevin James (Mangiafuoco) e Regis Philbin (il direttore del circo). Inoltre appaiono in una sorta di \"cameo vocale\" il comico James Belushi, che doppia il contadino Giangio, e la cantante Queen Latifah, che nel film doppia il colombo che aiuta Pinocchio a raggiungere la spiaggia con l'intento di trovare Geppetto.\nIn lingua francese.\nIn Francia il film \u00e8 stato doppiato da Dominique Collignon-Maurin (Pinocchio), C\u00e9cile Paoli (la Fata dai capelli turchini), Georges Berthomieu (mastro Geppetto), Damien Boisseau (Lucignolo), Patrick Messe (Grillo Parlante), Jean-Pierre Gernez (Medoro), Jean-Loup Horwitz (Il Gatto), Pierre Laurent (La Volpe) e Sa\u00efd Amadis (Mangiafuoco).\nAccoglienza.\nIncassi.\nIl film - su un costo stimato di circa 40 milioni di dollari - ha avuto un buon successo (26.198.000 euro) in Italia ma incassi inferiori alle aspettative nel resto del mondo e in particolare negli USA (3.684.305 dollari), per un totale di 41.323.171 dollari in tutto il mondo.\nCritica.\nIl film ebbe critiche negative principalmente per la mancanza di sentimento nella recitazione dei personaggi, specialmente della fata (Nicoletta Braschi) e dello stesso Benigni. Vennero invece apprezzati le scenografie, i costumi, la fotografia e la colonna sonora.\nCritica statunitense.\nLa critica statunitense stronc\u00f2 aspramente la pellicola. Secondo i rapporti del sito internet Rotten Tomatoes, lo 0% della critica ha dato una recensione positiva, con un voto medio di 2,4 su 10. Il consenso critico del sito recita: \"Benigni manca del tutto il bersaglio con questo adattamento di Pinocchio, e il risultato \u00e8 un progetto-vanit\u00e0 inquietante, fatto male e non divertente\". Sempre lo stesso sito lo ha classificato al terzo posto come peggior film del decennio 2000-2009, unico film italiano in questa classifica di 100 pellicole..\nTra le varie obiezioni, i critici attaccarono pesantemente il doppiaggio in lingua inglese, soprattutto venne attaccata la scelta di Breckin Meyer come voce sostitutiva di Benigni, considerato inadatto per il ruolo per via della sua voce troppo giovanile.\nDifferenze dal romanzo.\nBenigni nel realizzare il film cerc\u00f2 di essere il pi\u00f9 possibile fedele all'opera di Collodi, e infatti sono poche le differenze tra esse."}
{"id": "530010", "revid": "1714590", "url": "https://it.wikipedia.org/wiki?curid=530010", "title": "Thomas Carlyle", "text": "Tra i pi\u00f9 famosi critici del primo periodo vittoriano, ha dato il nome a un noto e lussuoso albergo di New York: il Carlyle Hotel.\nLa vita e le opere.\nProveniva da una famiglia povera e strettamente calvinista, convinta che Carlyle sarebbe divenuto un predicatore. Del resto, i valori del calvinismo rimasero assai influenti sulla sua vita e sulla sua opera. La combinazione di temperamento religioso e di smarrimento della fede cristiana tradizionale fece in modo di attrarre l'attenzione di molti vittoriani sulla sua opera. Tutto il XIX secolo fu infatti attraversato da importanti rivoluzioni tecnologiche e da sconvolgimenti politici che favorirono la crisi dell'ordine sociale tradizionale. Un riflesso di questa situazione \u00e8 ravvisabile nella stessa vita di Carlyle, il quale, in tarda et\u00e0, prender\u00e0 posizione a favore dello schiavismo, vittima forse di un irrigidirsi del proprio pensiero, ormai distante tanto dal passato che egli stesso aveva contribuito a mettere in discussione, quanto dal futuro, altrettanto dimentico delle pulsioni spirituali a lui care.\nCarlyle ricevette la prima educazione all'Accademia di Annan. Frequent\u00f2 per un breve periodo l'universit\u00e0 e dopo averla lasciata divenne un insegnante di matematica, prima ad Annan, poi a Kirkcaldy. Qui egli divenne intimo amico del mistico Edward Irving. Tra il 1819 e il 1821, Carlyle ritorn\u00f2 all'Universit\u00e0 di Edimburgo ma non concluse alcuno studio. Fu qui che incapp\u00f2 in un'intensa crisi spirituale, esperienza che egli elabor\u00f2 nel materiale biografico concernente il Diogenes Teufelsdr\u00f6ckh di \"Sartor Resartus\". Fu sempre qui che incominci\u00f2 a interessarsi di letteratura tedesca: in particolare, \u00e8 il trascendentalismo tedesco (soprattutto Fichte) che lo interess\u00f2. Nel 1826, Carlyle spos\u00f2 Jane Welsh (1801-1866), la quale si dichiarava, peraltro, discendente dal predicatore John Welsh.\nPoetica di Carlyle.\nI suoi scritti riflettono la disillusione con gli amari conflitti sociali che si affacciavano nel periodo della rivoluzione industriale. Critic\u00f2 i suoi contemporanei attaccando il loro materialismo e il loro ottimismo nel progresso e proponendo il concetto di \"eroe\" (come i grandi uomini, quali Lutero, Dante, Shakespeare, Cromwell, Federico II di Prussia, ecc.) come il solo arbitro della bont\u00e0 e della giustizia umana. In questo senso, la sua opera manifesta la sua affinit\u00e0 con il romanticismo tedesco in campo sia letterario sia filosofico.\nLa sua ricerca culturale fu ripresa con essenziali cambiamenti da Ralph Waldo Emerson, che introdusse l'idea, radicalmente diversa e intimamente democratica, di \"uomini rappresentativi\".\nCarlyle appartiene al tardo illuminismo scozzese, ma i suoi \"pamphlet\", saggi e discorsi raggiungono una dimensione internazionale.\nD'altra parte, internazionale \u00e8 anche la sua formazione: egli conosce a tal punto il pensiero tedesco moderno da potersi permettere una \"Life of Schiller\" e una traduzione del \"Wilhelm Meister\" di Goethe. Si stabilisce a Londra, ormai divenuta la capitale del mondo moderno, in cerca di un pi\u00f9 vasto pubblico.\nIl saggio \"Chartism\" del 1839 - scritto l'anno prima del \"People's Charter\" - mette in guardia dalla crescente minaccia della lotta di classe affermando che \"These Chartism, Radicalism, Reform Bill... are our French Revolution\" e inquadrando \"The condition of England Question\" (il problema della condizione inglese). Attraverso lo sguardo spietato e commosso di Carlyle, tutto il malessere, l'ansia di riscatto di grandi folle di popolo acquistano un'epicit\u00e0 lampeggiante di bagliori eroici e apocalittici. \"Past and present\" (1843) ribadisce l'idea vittoriana, d'origine medievale, di un passato stratificato e meno conflittuale e ammette che la rivoluzione industriale ha completamente stravolto societ\u00e0 e istituzioni.\nIl grande trattato storico \"The french revolution\" del 1837, ha inizio con la morte di Luigi XV e con la descrizione delle carenze dell\"'ancien r\u00e9gime\" per arrivare fino a Napoleone e alla successiva perdita di controllo della situazione. L'autore utilizza anche documenti storici fino ad allora considerati marginali come lettere, articoli di giornale e \"pamphlet\". Ancora una volta (come in \"Chartism\") l'Inghilterra viene messa in guardia dagli sconvolgimenti sociali. Nello stile di Carlyle si sentono il ritmo biblico e il peso che hanno valori quali la sottomissione a Dio e l'impegno nel lavoro.\nNel saggio \"Gli eroi\" del 1841 definisce la storia come quella rappresentata dalle grandi personalit\u00e0 e si sofferma sullo studio delle manifestazioni di eroismo umano.\nIn seguito riafferma una dura critica nei confronti della societ\u00e0 meccanica, alla quale ne contrappone, invece, una spirituale impregnata di volont\u00e0 e valori morali. L'universo non \u00e8 un bazar ma il tempio dello spirito. La scienza non \u00e8 in grado di spiegare i fondamentali quesiti del mondo e nemmeno di porsi come chiave di accesso alle conoscenze e ai misteri. La materia esiste solo per lo spirito, e rappresenta la parte esteriore delle idee. Gli eroi sono gli strumenti della provvidenza divina che governa la storia, e grazie alla loro azione l'umanit\u00e0 lascia una traccia di s\u00e9 ai posteri.\nFortuna.\nPer quanto si riconosca che Carlyle \u00e8 stato uno dei maggiori pensatori del XIX secolo, a oscurare la sua fortuna postuma hanno concorso due fattori fondamentali: innanzitutto, le posizioni razziste da lui assunte nelle ultime opere e, in secondo luogo, la passione che Adolf Hitler nutriva per la biografia scritta da Carlyle su Federico II di Prussia. \u00c8 stato dunque facile legare il suo nome a un pensiero severo e intollerante (si veda anche la riflessione sugli eroi, che tanto influenzer\u00e0 Emerson, non a sproposito associata al superomismo successivo), per quanto sia vero che le posizioni espresse, ad esempio, nel \"Sartor Resartus\" lasciano intendere, piuttosto, una sensibilit\u00e0 solipsistica dell'uomo superiore di fronte alla legge. Non \u00e8 un caso, quindi, che nel film \"Confessioni di una mente pericolosa\" di George Clooney, i due protagonisti (due spie senza troppe remore) dichiarino che Carlyle \u00e8 il loro filosofo preferito. Decisamente privo di contenuto appare invece il riferimento che a Carlyle si fa nella serie televisiva \"Lost\", in cui i nomi di diversi personaggi riprendono pi\u00f9 o meno fedelmente quello di famosi filosofi (a Carlyle deve il nome Boone Carlyle)."}
{"id": "530012", "revid": "1543377", "url": "https://it.wikipedia.org/wiki?curid=530012", "title": "Benny Andersson", "text": "Biografia.\nLa passione per la musica di Benny derivano da suo padre e suo nonno: entrambi suonavano volentieri la fisarmonica. All'et\u00e0 di sei anni, Benny inizi\u00f2 a sperimentare nuovi accordi per conto suo. Suo padre G\u00f6sta e suo nonno Efraim gli trasmisero la passione per la musica folk svedese. All'et\u00e0 di dieci anni inizi\u00f2 a prendere lezioni di pianoforte ma abbandon\u00f2 presto il tentativo. All'et\u00e0 di quindici anni abbandon\u00f2 la scuola e inizi\u00f2 a esibirsi in locali per giovani. In questo periodo conobbe quella che sar\u00e0 la sua prima compagna, Christina Gr\u00f6nvall. Non si sposarono mai, ma ebbero due figli: Peter nel 1963 e Helen nel 1965. Nel 1964, Benny divent\u00f2 il tastierista del gruppo rock chiamato Hep Stars, nel quale compose alcune canzoni, tra le quali la loro pi\u00f9 celebre, \"Sunny Girl\".\nNell'estate del 1969, Benny conobbe Anni-Frid Lyngstad nello stesso periodo in cui Bj\u00f6rn Ulvaeus conobbe Agnetha F\u00e4ltskog: nel 1973 incisero insieme il primo album e nel 1974 nacquero gli ABBA. Il fidanzamento tra Benny e Anni-Frid dur\u00f2 9 anni. Si sposarono nel 1978, ma divorziarono nel 1981. Una settimana dopo il divorzio, si rispos\u00f2, questa volta con la conduttrice televisiva svedese Mona N\u00f6rklit, con la quale ebbe un figlio nel gennaio 1982, Ludvig.\nDopo essere stato membro degli Hep Stars e successivamente degli ABBA, Benny si dedic\u00f2 alla creazione di musical come \"Chess\", \"Kristina fran Duvemala\" e \"Mamma Mia!\", con la collaborazione di Bj\u00f6rn Ulvaeus. Benny crede che la musica folk sia un importante patrimonio di ogni nazione da salvaguardare e rinnovare continuamente, si dedic\u00f2 quindi a questo genere musicale insieme a Orsa Spelman.\nInsieme a Ulvaeus, egli ebbe la nomination per il \"Drama Desk Award\" per la categoria \"Outstanding Music\" (con il musical \"Chess\"), e un'altra nomination al Tony Award nella categoria \"Best Orchestrations\" (con il musical \"Mamma Mia!\"). I cast di entrambi gli show ebbero la nomination per il Grammy Award. Durante la carriera post-ABBA, Andersson vinse cinque Grammy svedesi e, insieme a Ulvaeus, ricevette l\"'Ivor Novello Award\" dalla Accademia Inglese dei compositori musicali, poi il \"Music Export Prize\" dal ministro svedese per l'industria e il commercio, e il \"Lifetime Achievement Award\" dal SMFF.\nDal 2001 egli si esibisce per lo pi\u00f9 con la \"Benny Anderssons Orkester\" con la cantante Helen Sjoholm e altri 16 musicisti, eseguendo i testi scritti dal suo ex compagno degli ABBA e amico da pi\u00f9 di quarant'anni, Bj\u00f6rn Ulvaeus e pubblicando 4 album fino ad oggi.\nNel 2002 Andersson ha ricevuto una laurea honoris causa dal governo svedese per la sua abilit\u00e0 nel creare musica in grado di raggiungere le persone in ogni parte del mondo.\nNel 2008, assieme al collega Bj\u00f6rn Ulvaeus, \u00e8 presente in un cameo nel film Mamma Mia!. Inoltre entrambi sono produttori esecutivi di Mamma Mia! e Mamma Mia! Ci risiamo."}
{"id": "530014", "revid": "486946", "url": "https://it.wikipedia.org/wiki?curid=530014", "title": "Giocatori vincitori di pi\u00f9 Scudetti", "text": ""}
{"id": "530016", "revid": "1305772", "url": "https://it.wikipedia.org/wiki?curid=530016", "title": "Donato Piglionica", "text": "Biografia.\nLaureatosi in medicina e chirurgia nel 1978, esercita la professione di medico endoscopista presso l'ospedale di Altamura.\nInizia la sua attivit\u00e0 politica nel 1988, diventando consigliere comunale di Altamura e capogruppo per il PCI. Dopo la svolta della Bolognina si iscrive al PDS, di cui \u00e8 consigliere comunale dal 1990 al 1999. Nel 1995 viene eletto consigliere provinciale nel collegio n.4 (Altamura) ricoprendo la carica di capogruppo. Rieletto nel 1999, si dimette nel 2000 in seguito alla nomina ad assessore provinciale al patrimonio e locazioni.\nCandidato alla Camera dei deputati nel 2001 per l'Ulivo nel collegio pugliese n. 27 (Altamura-Gravina-Santeramo-Poggiorsini), viene eletto deputato di opposizione, dimettendosi da assessore provinciale.\nNella XIV legislatura (2001-2006)\u00e8 componente del gruppo parlamentare DS-L'Ulivo, nonch\u00e9 membro della VIII commissione permanente della Camera dei deputati (Ambiente e territorio) e della commissione parlamentare bicamerale d'inchiesta sul ciclo dei rifiuti e le attivit\u00e0 illecite ad esso connesse, ricoprendo la carica di capogruppo.\nCandidato nel 2006 al Senato della Repubblica nelle liste dei DS per la circoscrizione Puglia, viene proclamato senatore il 12 luglio 2006 a seguito delle dimissioni del Sen. Alberto Maritati, nominato Sottosegretario di Stato alla Giustizia.\nIscritto al gruppo parlamentare L'Ulivo, \u00e8 componente della IV Commissione permanente del Senato (Difesa), nonch\u00e9 della XIII commissione permanente del Senato (Ambiente e territorio)."}
{"id": "530018", "revid": "580", "url": "https://it.wikipedia.org/wiki?curid=530018", "title": "Paolo Fontanelli", "text": "Biografia.\nDopo il diploma professionale (licenza media) alla fine degli anni sessanta, svolge l'attivit\u00e0 di operaio e si iscrive al Partito Comunista Italiano.\nDal 1975 al 1985 \u00e8 consigliere comunale di Santa Croce sull'Arno per il PCI. Dal 1985 al 1990 ricopre la carica di capogruppo del suo partito al Consiglio provinciale di Pisa.\nNel 1991 aderisce al Partito Democratico della Sinistra e nel 1995 viene eletto consigliere regionale della Toscana. Entra a far parte della giunta presieduta da Vannino Chiti, con l'incarico di assessore al lavoro e alla protezione civile.\nNel 1996 in seguito all'alluvione che colpisce l'alta Versilia, viene nominato sub-commissario per la costruzione.\nAl ballottaggio del 13 dicembre 1998 viene eletto Sindaco di Pisa con il 56,6% dei voti. A questa carica viene riconfermato in seguito alle elezioni comunali del 25 e 26 maggio 2003 quando ottiene il 57,7% dei consensi al primo turno.\nNel 2008 si dimette da sindaco per candidarsi alle Elezioni politiche tra le file del Partito Democratico, nel quale viene eletto Deputato.\nAlle Elezioni politiche italiane del 2013 viene rieletto Deputato tra le file del PD in Toscana. Il 21 marzo 2013 viene eletto Questore della Camera dei Deputati per il PD con 309 voti.\nNel febbraio 2017 lascia il PD per aderire ad Articolo 1 - Movimento Democratico e Progressista.\n\u00c8 candidato al Senato alle elezioni politiche del 4 marzo 2018 con Liberi e Uguali senza risultare eletto."}
{"id": "530019", "revid": "765341", "url": "https://it.wikipedia.org/wiki?curid=530019", "title": "Erectopus superbus", "text": "Erectopus superbus \u00e8 il nome dato a un dinosauro carnivoro vissuto verso la fine del Cretacico inferiore (circa 110 milioni di anni fa) in quella che oggi \u00e8 la Francia.\nDescrizione difficoltosa.\nIl materiale fossile su cui \u00e8 basata questa forma \u00e8 stato scoperto nel tardo diciannovesimo secolo nei letti fosfatici di La Penth\u00e8ive (\"Mammilatum\" Zone; Albiano inferiore) a Louppy-le-Ch\u00e2teau, nella Francia orientale. Gli stessi letti hanno prodotto anche resti di plesiosauri, ittiosauri e coccodrilli. Le ossa risiedettero originariamente nelle collezioni private di Louis Pierson, e furono descritte per la prima volta da H. E. Sauvage nel 1882. Fu quindi Sauvage a renderle base di un nuovo taxon, \"Megalosaurus superbus\". Nel 1932, il materiale venne ridescritto da Friedrich von Huene, il quale comprese che le ossa non potevano essere incluse nel genere \"Megalosaurus\", e sistem\u00f2 il teropode di Pierson in un secondo nuovo taxon, \"Erectopus sauvagei\". Successivamente, la collezione di Pierson venne dispersa dopo la morte del suo proprietario e l'olotipo fu creduto smarrito per sempre. Calchi di alcune ossa, comunque, si trovavano nel Museo di Storia Naturale di Parigi, e la parte anteriore di una mascella sinistra, descritta da Sauvage nel 1882, fu ritrovata grazie a un venditore di fossili parigino verso la fine del Ventesimo secolo, e recuperata da Christian de Muizon, un paleontologo del museo. I calchi e la mascella incompleta condussero a una ridescrizione ulteriore di \"Erectopus\" (Allain, 2005), con la quale si determin\u00f2 che il corretto nome tassonomico per il materiale era \"Erectopus superbus\". La mascella riscoperta fu designata quale lectotipo, e i calchi del materiale di Pierson divennero il plastotipo del taxon. Essi includono una \"mano\" destra incompleta, il femore sinistro (che Huene, stranamente, descrisse come implicante una postura eretta - da qui il nome dell'animale), il calcagno sinistro, la tibia destra spezzata in due parti e incompleta e il secondo metatarso destro.\nUn carnosauro del Cretaceo.\nBasandosi principalmente sulla morfologia della tibia, Allain nel 2005 classific\u00f2 \"Erectopus superbus\" negli allosauroidi, all'interno del gruppo dei carnosauri. \"Erectopus\", quindi, \u00e8 uno dei pi\u00f9 recenti carnosauri europei, insieme con il cosiddetto \"teropode di Montmirat\" del sud della Francia, e \"Neovenator salerii\" dell'Isola di Wight.\n\"Erectopus\" doveva essere un carnivoro bipede lungo circa sette metri, di costituzione piuttosto robusta. Come tutti i teropodi di medie - grandi dimensioni, questo dinosauro era un probabile predatore di grosse prede. \u00c8 possibile che vivesse lungo le coste dei mari."}
{"id": "530026", "revid": "767487", "url": "https://it.wikipedia.org/wiki?curid=530026", "title": "Decalogo 2", "text": "Decalogo 2 \u00e8 il secondo dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nDorota \u00e8 una donna in crisi. Suo marito Andrzej \u00e8 in fin di vita all'ospedale, e da poco lei ha scoperto di aspettare un figlio dal suo amante. Se suo marito vivr\u00e0, lei dovr\u00e0 sbarazzarsi del figlio della colpa, se invece morir\u00e0, allora Dorota potr\u00e0 cominciare una nuova vita con il suo amante.\nIl primario dell'ospedale che ha in cura il marito di Dorota \u00e8 anche suo vicino di casa (abitano entrambi nelle stesse grigie palazzine viste nel \"Decalogo 1\"). Dorota fa pressioni al medico per sapere del futuro di suo marito, in modo da orientare la sua scelta se portare o meno avanti la gravidanza. Sentendo che Andrzej \u00e8 prossimo alla fine Dorota insiste \"Lei me lo deve giurare\".\nIl medico \u00e8 un uomo che vive solo, insieme a poche piante e ad un canarino. Gli unici suoi rapporti interpersonali sembrano essere quelli con la sua donna delle pulizie, una signora a cui lui racconta episodi del proprio passato. Ora quest'uomo solo, che racconta di aver perso in un solo giorno tutta la sua famiglia durante un bombardamento, si trova davanti alla responsabilit\u00e0 di un'altra famiglia, quella di Dorota. Dopo varie peripezie, il primario infatti consiglier\u00e0 a Dorota di non abortire, di portare fino in fondo la sua gravidanza. Giura alla donna che suo marito \u00e8 talmente peggiorato che non ci sono possibilit\u00e0 che si salvi.\nDorota segue il suo consiglio, ma dopo poco il marito guarisce. Dal suo inferno d'acqua (l'acqua che cola dal soffitto, acqua che \u00e8 un elemento ricorrente nel \"Decalogo\") Andrzej riesce a risalire alla vita. Lo testimonia la scena di una ape che, con molta fatica, riesce ad uscire fuori da un bicchiere di succo e a tornare a volare. L'uomo, appena guarito, ringrazia il primario e gli fa sapere che con la moglie Dorota aspettano un bambino...\nIl regista non fa capire apertamente se il primario ha mentito per salvare il figlio di Dorota, memore dei propri figli persi in passato, o se invece credeva veramente che Andzej stesse morendo. Dall'espressione finale del primario, per\u00f2, appare ragionevole propendere per la prima ipotesi.\nSimbologia.\nSempre presente, come gi\u00e0 nel primo titolo, il tema del liquido. L'acqua che si scalda per lavarsi, l'acqua che cola dal soffitto malmesso dell'ospedale, la bevanda che Dorota lascia cadere.\nLa carrellata finale sul volto dei personaggi pu\u00f2 essere ricollegata a quella finale del successivo \"\", del medesimo regista.\nStavolta, l'\"angelo\" del \"Decalogo\", quel personaggio che assiste muto agli avvenimenti, ricopre il ruolo di un infermiere dell'ospedale."}
{"id": "530027", "revid": "1543377", "url": "https://it.wikipedia.org/wiki?curid=530027", "title": "Like a Prayer (singolo)", "text": "Like a Prayer \u00e8 una canzone della cantautrice statunitense Madonna, pubblicata nel 1989 come primo singolo estratto dall'album omonimo. Scritta e prodotta da Madonna e Patrick Leonard, \"Like a Prayer\" denota un approccio pi\u00f9 personale ed artistico nello scrivere canzoni da parte della cantante, la quale, con questo album, voleva soddisfare il suo pubblico pi\u00f9 adulto.\n\"Like a Prayer\" \u00e8 una canzone pop rock con elementi della musica gospel. Un coro offre voci di sottofondo che accrescono la natura spirituale della canzone, mentre una chitarra rock mantiene la musica oscura e misteriosa. Nel testo della canzone, Madonna introduce alcune parole liturgiche, ispirate dalla educazione cattolica con la quale \u00e8 cresciuta, ma ne cambia il contesto di utilizzo; esse, infatti, posseggono sfumature di significato che permettono sia un'interpretazione religiosa, ma anche allusioni sessuali.\n\"Like a Prayer\" \u00e8 stata acclamata dalla critica e fu un successo commerciale; la canzone \u00e8, infatti, il settimo numero uno della cantante nella Billboard Hot 100, e ha raggiunto la vetta delle classifiche in Australia, Canada, Danimarca, Finlandia, Irlanda, Italia, Nuova Zelanda, Norvegia, Svezia, Regno Unito ed altri paesi.\nSubito dopo la sua pubblicazione, il Vaticano ha condannato il video, mentre gruppi di famiglie e gruppi religiosi hanno protestato contro la sua programmazione. Tali gruppi hanno inoltre deciso di boicottare i prodotti della Pepsi, che ha usato la canzone per il suo spot pubblicitario. Preoccupata per la situazione, la Pepsi decise di recidere il contratto, sebbene alla cantante fu permesso di tenere il suo compenso iniziale.\n\"Like a Prayer\" occupa il 300\u00ba posto all'interno della classifica delle 500 migliori canzoni di tutti i tempi stilata dalla rivista \"Rolling Stone\" nel 2004.\nDescrizione.\nAntecedenti.\nIl 1988 fu un anno tranquillo nel campo delle registrazioni per Madonna. Nella sua vita, invece, molte cose cambiarono. Il matrimonio tra la cantante e l'attore americano Sean Penn naufrag\u00f2, Madonna comp\u00ec trent'anni, la stessa et\u00e0 che aveva la madre quando mor\u00ec, inoltre i suoi lavori da attrice ricevettero solo commenti negativi. Questo port\u00f2 ad un tumulto emotivo, e ad un periodo di profonde riflessioni, soprattutto riguardo alla morte della madre e alla sua fede cattolica. Nel maggio del 1989, nella rivista \"Interview,\" Madonna afferm\u00f2 che la fede cattolica ha acceso in lei, fin da quando era piccola, un sentimento di colpa:\n\"Per il cattolicesimo tu nasci peccatore e sei peccatore per tutta la vita. Non importa quanto tu provi a fuggire da questa situazione, il peccato \u00e8 dentro di te tutto il tempo. \u00c8 la paura del peccato che mi tormenta, mi schernisce e mi crea dolore ogni momento. La musica \u00e8 l'unica distrazione che ho avuto\". La cantante decise, quindi, di usare le sue questioni personali per dare una direzione al suo nuovo disco. La cantante afferm\u00f2, \"Cosa volevo dire? Volevo che le canzoni dell'album parlassero di quello che mi passava nella mia mente. Era un periodo molto complesso della mia vita.\nSviluppo.\nMadonna ha scritto questo pezzo con Patrick Leonard che ha collaborato con lei nella produzione di molte canzoni dei precedenti album. Madonna stessa, in un'intervista, ha spiegato a Rolling Stone perch\u00e9 il suo rapporto con Leonard ha dimostrato di avere un tale successo: \u201cSiamo entrambi dal Midwest e in fondo al nostro cuore siamo entrambi geek. \u00c8 un tipo malinconico, ed \u00e8 un musicista di formazione classica con un incredibile senso della melodia. Ci siamo piaciuti fin dall'inizio. Ci ritroviamo sempre con qualcosa di interessante. Solitamente non scriviamo canzoni frivole ma abbiamo fatto anche quelle. C'\u00e8 qualcosa di magico nella nostra scrittura\u201d.\nInsieme scrissero e produssero la canzone che poi dar\u00e0 il titolo all'album, \"Like a Prayer\"\".\" Una volta che Madonna cap\u00ec come trasformare le sue idee in musica, Madonna scrisse la canzone in sole tre ore. Madonna descrisse \"Like a Prayer\" come \"la canzone di una ragazza innamorata, cos\u00ec innamorata di Dio che la ragazza considera Dio come l'unica figura maschile nella sua vita\". Ulteriore ispirazione per la scrittura della canzone proviene dalla credenza cattolica della transustanziazione. Lei crede che l'acqua e il vino, che i cattolici pensano che si trasformino nel Corpo di Cristo durante la messa, abbiano poteri trasformativi e ogni parola nella preghiera abbia un significato preciso. Per Madonna, \"Like a Prayer\" ha questo potere trasformativo. Nel testo della canzone, Madonna introduce alcune parole liturgiche, ispirate dalla educazione cattolica con la quale \u00e8 cresciuta, ma ne cambia il contesto di utilizzo; esse, infatti, posseggono sfumature di significato che permettono sia un'interpretazione religiosa, ma anche allusioni sessuali. Nel libro di Taraborelli \"Madonna, an intimate biography\" Leonard ha spiegato che non si trov\u00f2 molto a suo agio con il testo della canzone, in quanto trovava presenti in esso allusioni sessuali. In particolare nel ritornello: \"When you call my name, It's like a little prayer, I'm down on my knees, I wanna take you there. Leonard trov\u00f2 in esso un riferimento al sesso orale, chiese a Madonna di cambiare il testo, ma Madonna rifiut\u00f2.\nNella canzone, ad appoggiare Madonna, canta il coro gospel Andrae Crouch, i cui membri, per\u00f2, si rifiutarono di comparire nel video musicale della canzone.\nIl rapporto con la Pepsi.\n\"Like a Prayer\" \u00e8 stata la prima canzone di un'artista importante ad essere utilizzata in uno spot prima ancora di essere pubblicata nei negozi o nelle stazioni radio. Prima che la canzone uscisse, infatti, la Pepsi firm\u00f2 con Madonna un contratto di 5 milioni di dollari contratto di testimonial, che comprendeva uno spot di 2 minuti il quale avrebbe segnato il debutto della canzone. Lo spot, curato da un'agenzia pubblicitaria della Pepsi BBDO, fu soprannominato \"Make a Wish\" e mostrava Madonna guardando se stessa, da bambina, ad appena otto anni, mentre faceva qualche movimento di danza per la strada.La pubblicit\u00e0 fu promossa in uno spot di 30 secondi andato in onda durante i \"Grammy Awards\" del 22 febbraio 1989, mentre il 2 marzo and\u00f2 in onda in televisione in prima serata in tutto il mondo e anche negli Stati Uniti durante il \"The Cosby Show\". Dalla Pepsi affermarono che ben 250 milioni di telespettatori hanno visto la pubblicit\u00e0 e che loro erano chiaramente la scelta delle giovani generazioni, come dimostravano i loro partnership con Whitney Houston, Michael Jackson e -adesso- Madonna. Lo spot era intelligente e innocente, la canzone fu da subito una hit, chiaramente destinata al #1 al suo debutto.La canzone fu pubblicata il giorno successivo e fu aggiunta alle playlist radiofoniche di tutto il mondo. \nFu anche aggiunta su MTV ma invece di dare vita a un video che era un'estensione dello spot, Madonna ha radicalmente cambiato concept. Nessuna ragazzina di otto anni ad una festa di compleanno. Troviamo invece Madonna testimone di un crimine brutale mentre si rifugia in una chiesa. Si bacia con un uomo di colore, ottiene le stimmate sulle mani e balla davanti a croci che bruciano.Come prevedibile, i gruppi religiosi si sentirono oltraggiati e con la American Family Association e il Vaticano condannarono il tutto. La Pepsi, di fronte a un simile boicottaggio, scaric\u00f2 Madonna e non fece pi\u00f9 trasmettere lo spot.Cos\u00ec facendo Madonna dimostr\u00f2 che la sua arte era pi\u00f9 importante del denaro. La Pepsi ebbe la canzone per un giorno, mentre MTV (da sempre una roccaforte per Madonna) ottenne tutto il resto, beneficiando della controversia, con spettatori sintonizzati per vedere cosa ci fosse di tanto sconvolgente nel video.La Pepsi aveva altri due spot pianificati con la cantante e stava per sponsorizzare il suo tour \"Blond Ambition\" ma, in seguito all'accaduto, sciolse ogni associazione e impegno con Madonna.\nVideo.\nIl video inizia sfocato, con una figura in lontananza che corre verso qualcosa, poi si vede che \u00e8 Madonna, la quale a un certo punto cade al suolo davanti alla camera, ma solleva il volto ed il busto. Qui iniziano a sovrapporsi delle scene calcanti, lei era appena uscita da un vicolo e aveva visto una gang approfittare d'una ragazza indifesa per stuprarla.\nMadonna riesce a guardare in faccia il capo della gang, che all'arrivo della polizia subito si nasconde, seguito dai compagni; la cantante allora fugge via, riprendendo dunque la scena iniziale. Vede davanti a s\u00e9 una chiesa, entra e scopre la statua di un santo di colore (ispirato da San Martino de Porres) che s'anima, la bacia sulla guancia e sulla fronte, poi se ne va. A quel punto lei prende un coltello che si trova vicino e, sanguinando, scopre che ha le stigmate che si ricuciono. Intanto, nella scena successiva, un uomo di colore, che aveva preso la ragazza per rianimarla, viene visto dai poliziotti e arrestato, mentre la cantante lo vede allontanarsi per colpe non commesse. La cantante \u00e8 quindi mostrata ballare di fronte a delle croci che bruciano.\nCompie dunque un viaggio mistico durante il quale lei viene afferrata da una donna di colore che la \"lancia\" verso un coro di bambini e di ragazzi. I bambini girano attorno a lei e Madonna balla con loro, fino a svegliarsi e scoprire che ci sono realmente il coro e i chierichetti. La cantante viene poi sublimata dalla presenza del santo (che prefigura l'uomo di colore); si vede poi l'innocente in cella mentre Madonna parla col guardiano e lo fa uscire. Improvvisamente cala il sipario d'un teatro: quando si rialza, il coro festeggia con un ultimo ballo l'uomo di colore, acclamato dalla cantante; a questo punto il sipario si richiude e appare la scritta: \"The end\".\nAnche questo video \u00e8 stato censurato come quelli di \"Justify My Love\", \"Erotica\", \"What It Feels Like for a Girl\".\nNel 2006 un sondaggio indetto da MTV Italia lo ha eletto come \"video pi\u00f9 rivoluzionario\" della storia della musica.\nMentre nel 2007 \u00e8 stato eletto da MTV, come il video che ha scosso di pi\u00f9 il mondo, dopo \"Thriller\".\nEsecuzioni dal vivo.\n\"Like a Prayer\" \u00e8 stata cantata nei concerti del \"Blond Ambition Tour\" (1990), del \"Re-Invention Tour\" (2004), dello \"Sticky &amp; Sweet Tour\" (2008) e dello \"Sticky &amp; Sweet Tour\" 2.0 (2009) [eseguita in una nuova versione dal titolo \"LIKE A PRAYER 2008\" (\"Like A Prayer/Feels Like Home\")], nell'\"MDNA Tour\" (2012) e durante la sua performance al SuperBowl del 2012. La canzone \u00e8 stata proposta in alcune date del \"Rebel Heart Tour\" ed eseguita nella setlist del \"Madame X Tour\". Infine \u00e8 stata eseguita durante la sua apparizione all\"'Eurovision Song Contest\" del 2019.\nClassifiche.\n\"Like A Prayer\" ebbe un successo enorme in tutto il mondo, raggiungendo la prima posizione quasi ovunque."}
{"id": "530034", "revid": "287204", "url": "https://it.wikipedia.org/wiki?curid=530034", "title": "Domenico Mennitti", "text": "Biografia.\nAgli inizi degli anni cinquanta si trasferisce a Brindisi e l\u00ec inizia la sua carriera giornalistica, dove fond\u00f2 e diresse la \"Gazzetta di Brindisi\".\nNel MSI.\nEntr\u00f2 presto in politica, alla fine degli anni '50, e fece parte della direzione nazionale giovanile del MSI.\n\u00c8 stato eletto nel 1979 deputato della VIII legislatura della Camera dei deputati per il Movimento Sociale Italiano - Destra Nazionale, venendo riconfermato nel 1983 e nel 1987. Ha fatto parte di alcune commissioni della Camera tra cui:\nDirigente del Movimento Sociale Italiano - Destra Nazionale, al congresso di Sorrento del 1987 si candida alla segretaria del partito per la componente interna \"Proposta Italia\", ma giunge terzo dopo Gianfranco Fini e Pino Rauti. Al congresso di Rimini del 1990, sostiene Rauti, che viene eletto e di cui diviene vice segretario vicario, fino alle sue dimissioni dal partito nel 1991, quando Fini torna alla segreteria. \nDopo aver fondato e diretto dal 1985 al 1991 la rivista di area \"Proposta\", nel 1991 lascia anche il seggio da deputato e diviene direttore del quotidiano \"Roma\" di Napoli.\nIn Forza Italia.\nNel 1994 rientra in politica, ed \u00e8 tra i fondatori di Forza Italia, partito di cui diviene coordinatore nazionale e membro del Comitato di Presidenza, fino al 1996. Sempre nel 1994 fonda con Vittorio Mathieu e dirige la rivista di cultura politica \"Ideazione\", organo della fondazione omonima da lui presieduta. \u00c8 anche editorialista de \"Il Giornale\", \"Il Tempo\", \"Il Mattino\", \"La Gazzetta del Mezzogiorno\", \"Nuovo Quotidiano di Puglia\" e \"Corriere del Mezzogiorno\". \nNel 2001 viene eletto al Parlamento europeo nella lista di FI e aderisce al Partito Popolare Europeo.\nMembro dell'Ufficio di presidenza, presiede la Delegazione alla commissione parlamentare mista UE-Romania. \nAlle elezioni comunali del 12 e 13 giugno 2004 \u00e8 eletto sindaco di Brindisi con una coalizione di centro destra, al primo turno con il 53,8% dei voti. In luglio si dimette da deputato europeo.\nIl 21 e il 22 giugno 2009 \u00e8 riconfermato al ballottaggio con il 52,5% dei consensi. Nell'aprile 2011 ha preannunciato le sue dimissioni dalla carica di sindaco, motivate da ragioni di salute. Le dimissioni sono divenute efficaci il 31 agosto; il 2 settembre successivo si \u00e8 insediato il commissario prefettizio. \u00c8 scomparso nel 2014 all'et\u00e0 di 74 anni dopo una lunga malattia."}
{"id": "530036", "revid": "201394", "url": "https://it.wikipedia.org/wiki?curid=530036", "title": "Lo stato ha bisogno di te? Bene, fottilo", "text": "Lo stato ha bisogno di te? Bene, fottilo \u00e8 il disco d'esordio dell'Hardcore punk band udinese Eu's Arse."}
{"id": "530042", "revid": "409613", "url": "https://it.wikipedia.org/wiki?curid=530042", "title": "Fermat Search", "text": "Fermat Search \u00e8 un progetto di calcolo distribuito per la ricerca divisori pi\u00f9 grandi dei Numeri primi di Fermat.\nObiettivi del progetto.\nI numeri di Fermat hanno una forma matematica molto elegante: formula_1. I primi 5 numeri F0=3, F1=5, F2=17, F3=257, F4=65537 sono tutti primi. Avendo scoperto questo particolare, Pierre de Fermat assunse che tutti i numeri di questo tipo fossero primi. Aveva torto. Nel 1732 dopo quasi un secolo, Eulero dimostr\u00f2 elegantemente che F5 aveva un fattore: 641 e quindi non era primo. Il 1732 pu\u00f2 essere considerato come l'inizio della ricerca dei divisori di altri numeri di Fermat. In 3 secoli sono stati trovati pi\u00f9 di 200 divisori.\n\u00c8 stato dimostrato che tutti i divisori dei numeri primi di Fermat hanno la forma matematica:\nformula_2\ncon formula_3\nUtilizzando questo corollario in tre secoli sono stati trovati pi\u00f9 di 200 divisori. Questo progetto si propone di trovare divisori maggiori. Con l'ausilio del calcolo distribuito e dei computer dei volontari questo progetto propone ai partecipanti di entrare nella storia della matematica.\nSoftware.\nSi pu\u00f2 contribuire al progetto usando uno dei tanti software disponibili.\nSono da poco stati resi disponibili altri pacchetti software sia per ambiente Windows (32 e 64 bit) che Linux (32 e 64 bit):\nFermat.exe.\nIl pi\u00f9 utilizzato \u00e8 \"Fermat.exe\", progettato e realizzato da Leonid Durman, e funzionante soltanto su Microsoft Windows.\nGMP-Fermat.\n\u00c8 disponibile per tutte le piattaforme basate su Intel, sia a 32 che a 64 bit. \u00c8 pi\u00f9 efficiente di Fermat.exe per N &gt; 18.\nRealizzato da Mark Rodenkirch utilizzando \"routines assembler\" testate da Geoffrey Reynolds.\nFermFact.\n\u00c8 un siever (un programma che elimina tutti i fattori divisibili sino ad un determinato limite).\nViene utilizzato per regioni rettangolari (es. 10000 &lt; N &lt; 20000 e 50000 &lt; k &lt; 100000)\nRicerca ed elimina piccoli e medi fattori, ed il suo output viene poi passato ad un programma di test di primalit\u00e0.\nPpsieve.\nAnch'esso \u00e8 un siever, particolarmente efficiente, sviluppato per sfruttare il sistema di processori paralleli presente nelle GPU Nvidia, qualora presente.\nPFGW.\n\u00c8 un programma per il calcolo di primalit\u00e0 in grado di eseguire anche test per la ricerca di GFN (Generalized Fermat Numbers)."}
{"id": "530049", "revid": "198277", "url": "https://it.wikipedia.org/wiki?curid=530049", "title": "Associazione Sportiva Roma 1980-1981", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1980-1981.\nStagione.\nDue eventi importanti segnano questa stagione: arriva Paulo Roberto Falc\u00e3o, asso brasiliano, centrocampista di grande talento, ai pi\u00f9 sconosciuto al momento dell'ingaggio, che diviene uno dei pilastri portanti della Roma che dopo due anni avrebbe conquistato lo scudetto; arrivano anche i promettenti centrali difensivi Romano e Bonetti (rispettivamente da Avellino e Brescia), anche se solo il secondo riuscir\u00e0 a spuntare la titolarit\u00e0 sul campano nel corso della stagione.\nAl termine di un iniziale rodaggio del reparto arretrato (incertezze culminate nel 4-0 rimediato a Napoli), la squadra inizi\u00f2 a macinare gioco e punti, nonostante alcuni passi falsi contro squadre di bassa classifica, ma complici le battute d'arresto delle rivali, Inter e Juventus su tutte, riusc\u00ec a tagliare il traguardo di met\u00e0 campionato in testa alla classifica, poi persa in primavera. La chiave di una stagione memorabile per la formazione capitolina, mai cos\u00ec vicina allo scudetto dal 1942, fu l'annullamento di una rete al libero Turone per un presunto fuorigioco contro la a Torino: l'eventuale convalida della segnatura avrebbe riportato la squadra in testa alla classifica con un punto di vantaggio sui bianconeri, a due giornate dal termine del campionato. Fecero seguito strascichi polemici tuttora perduranti e la rottura di un rapporto di amicizia tra le rispettive tifoserie.\nAl di l\u00e0 di questo, tuttavia, il campionato fu perso dai giallorossi anche a causa di inconsistenti pareggi fuori casa, nelle battute decisive, contro modeste provinciali quali e . Al termine della stagione la squadra si classific\u00f2 comunque seconda, conquistando per il secondo anno di seguito la Coppa Italia, la quarta della sua storia. Per nulla memorabile la campagna europea in Coppa delle Coppe: l'eliminazione giunse al primo turno ad opera del Carl Zeiss Jena per 4-0 nella trasferta tedesca, dopo il 3-0 dell'Olimpico.\nFu l'ultima stagione alla Roma per Romeo Benetti e Francesco Rocca, entrambi scarsamente utilizzati nel corso dell'annata: il primo per sopraggiunta anzianit\u00e0, il secondo, a neanche 27 anni, causa mancato recupero dal grave infortunio del 1976. Lasci\u00f2 il club giallorosso anche la bandiera Sergio Santarini, per accasarsi al Catanzaro.\nMaglie e sponsor.\nLo sponsor tecnico \u00e8 Playground. La divisa primaria della Roma \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta la Lupa usa una maglia bianca con colletto a polo giallorosso, pantaloncini bianchi e calzettoni bianchi bordati di giallorosso. I portieri hanno due divise: la prima \u00e8 formata da maglia grigia con colletto a polo nero, pantaloncini neri e calzettoni bianchi, la seconda \u00e8 costituita da maglia rossa con colletto a polo abbinata agli stessi calzettoni e calzoncini. Tutte le divise presentano cucite sul petto la coccarda della Coppa Italia.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 80/81\"&gt;&lt;/ref&gt;\n \nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini de La Stampa e de L'Unit\u00e0."}
{"id": "530051", "revid": "1226", "url": "https://it.wikipedia.org/wiki?curid=530051", "title": "Setacci", "text": ""}
{"id": "530058", "revid": "1775883", "url": "https://it.wikipedia.org/wiki?curid=530058", "title": "Dutty Rock", "text": "Dutty Rock \u00e8 il secondo album del cantante reggae giamaicano Sean Paul, uscito nel 2002 e preceduto dal singolo \"Get Busy\", ma in seguito grazie al successo sono stati estratti altri due singoli, \"Like Glue\" e \"Gimme the Light\". L'album in Italia \u00e8 arrivato alla posizione numero 7."}
{"id": "530063", "revid": "44939", "url": "https://it.wikipedia.org/wiki?curid=530063", "title": "NAD+", "text": ""}
{"id": "530064", "revid": "287204", "url": "https://it.wikipedia.org/wiki?curid=530064", "title": "Lista delle carestie", "text": "Questa lista delle carestie comprende, in ordine cronologico, le principali calamit\u00e0 che portarono un gran numero di persone, di ogni era o continente, a morire d'inedia o per le malattie conseguenti alla denutrizione.\nXIV secolo.\nEbbe inizio la \"piccola era glaciale\", che avrebbe reso pi\u00f9 frequenti le carestie nei secoli seguenti."}
{"id": "530067", "revid": "365417", "url": "https://it.wikipedia.org/wiki?curid=530067", "title": "Mara Scagni", "text": "Biografia.\nLaureata in lingue e letterature straniere, \u00e8 funzionaria presso la Cassa di Risparmio di Alessandria.\nNel 1987 si iscrive al Partito Comunista Italiano, segue poi l'evoluzione del Partito passando prima nel PDS, poi nei DS e nel Partito Democratico\nNel 1995 viene eletta nel Consiglio provinciale di Alessandria, fino al 1997 \u00e8 capogruppo del suo partito, poi in quell'anno \u00e8 nominata assessore. Rieletta nel 1999 \u00e8 nuovamente scelta come assessore provinciale alla Pubblica Istruzione e allo Sport.\nAl ballottaggio del 9 e 10 giugno 2002 \u00e8 eletta sindaco di Alessandria con il 53,9 % dei voti.\nIl 6 giugno 2005 nei pressi di Bologna \u00e8 rimasta coinvolta in un incidente motociclistico mentre, a bordo di un mezzo della Polizia Municipale, si stava recando nel capoluogo emiliano per prendere parte a un incontro con Romano Prodi.\nNella caduta ha riportato un trauma toracico e numerose fratture.\nRiabilitatasi, si \u00e8 ricandidata alla carica di sindaco di Alessandria per le elezioni comunali del 2007, perdendo per\u00f2 contro l'avversario Piercarlo Fabbio.\nNel 2012 annuncia la sua fuoriuscita dal Partito Democratico.\nSi candida nuovamente a primo cittadino alle elezioni amministrative del 6-7 maggio 2012, sostenuta dalla lista civica \"Mara Scagni sindaco\". Ottiene per\u00f2 appena il 2,13% dei consensi, non qualificandosi cos\u00ec per il ballottaggio, che vedr\u00e0 scontrarsi Piercarlo Fabbio, per il PdL, e la candidata del centro-sinistra Maria Rita Rossa, eletta sindaco. Mara Scagni ha preferito lasciare libert\u00e0 di coscienza ai suoi elettori, pur dichiarando l'intenzione di votare per Rita Rossa.\nDall'inizio del 2021 diventa segretaria regionale del Piemonte per Cittadinanzattiva, organizzazione no-profit che si occupa dei diritti dei cittadini."}
{"id": "530072", "revid": "124123", "url": "https://it.wikipedia.org/wiki?curid=530072", "title": "Norman Granz", "text": "Nato in una famiglia di immigrati ebrei ucraini, pur non essendo un musicista \u00e8 stato una delle figure fondamentali della storia della musica jazz a cavallo fra gli anni cinquanta e sessanta.\nIl coraggio del jazz.\nDa giovane fu un impiegato della Metro-Goldwyn-Mayer, ma ben presto l'attrazione esercitata dal genere musicale preferito, il jazz, lo assorb\u00ec completamente. Il 2 luglio 1944 organizz\u00f2 un concerto memorabile a Los Angeles, al \"Philharmonic Auditorium\", evento chiamato \"Jazz at the Philharmonic\", poi abbreviato nella sigla \"JATP\". Il concerto venne registrato e l'incisione fu trai primi disco di jazz destinati al grande pubblico ad avere successo sul mercato principale della discografia; per di pi\u00f9, era la prima jam session a scalarne le classifiche. Era anche forse la prima esibizione jazzistica in un auditorium classico, la prima strappata ammissione di valore musicale per questo genere, sino ad allora relegato a ruoli di sottofondo o di accompagnamento di corredo ad altre arti.\nFino alla nascita del JATP, anche il mercato ammetteva soltanto le ultime scintille dello swing, ormai in rapido declino, ed il jazz godeva di una contrastante considerazione: idolatrato da alcuni, che vi vedevano segnali di avanguardia, tacciato di cacofonia da altri, che non lo comprendevano. Ma il concerto al Philharmonic Auditorium fu il grande lancio di Granz nel mondo della produzione, ed in ogni caso un grande concerto.\nI musicisti che vi suonarono, Ray Brown, Coleman Hawkins, Charlie Parker, Sonny Criss, Nat King Cole (come pianista), Hank Jones, Shelly Manne, Fats Navarro, Flip Phillips e Tommy Turk, fecero poi insieme, dal 1946 al 1949, un paio di \"tourn\u00e9e\" l'anno, ma il successo del JATP sarebbe continuato anche in seguito, con esibizioni fino al 1957, pi\u00f9 uno \"special event\" nel 1967.\nCome per molte figure di questa importanza, anche su Granz cominciarono a circolare aneddoti e leggende. Si racconta che Granz avrebbe ideato un titolo molto pi\u00f9 lungo, ma che questo sarebbe stato accorciato d'arbitrio dal tipografo che ne avrebbe stampato la cartellonistica; secondo un'altra nota diceria, tutto l'investimento del produttore sarebbero stati 200 dollari prestati.\nQuestioni di etichetta.\nGranz firm\u00f2 un accordo con la Mercury Records per la promozione e la distribuzione dei concerti del JATP e di altri dischi. Questo accordo scadde nel 1953 e Granz fond\u00f2 cos\u00ec la sua prima etichetta indipendente (Clef Records) con la quale intendeva sviluppare e seguire il progetto di JATP. Cre\u00f2 anche la Norgran Records e la Down Home Records, riservate al jazz tradizionale.\nLa maggior parte dei nomi che hanno fatto la storia nel jazz del periodo hanno firmato un contratto almeno breve, almeno una volta, con una delle sue etichette, compresi, ma non solo, Cannonball Adderley, Louis Armstrong, Count Basie, Bud Powell, Louie Bellson, Benny Carter, Buck Clayton, Buddy DeFranco, Tal Farlow, Stan Getz, Dizzy Gillespie, Lionel Hampton, Roy Eldridge, Billie Holiday, Illinois Jacquet, Barney Kessel, Gene Krupa, Howard McGhee, Thelonious Monk, Gerry Mulligan, Charlie Parker, Joe Pass, Oscar Peterson, Flip Phillips, Bud Powell, Sonny Stitt, Nina Simone, Ben Webster e Lester Young.\nFu nel 1956 che Ella Fitzgerald, gi\u00e0 celeberrima, raggiunse finalmente \"la Comunit\u00e0\" di Granz, dopo che il suo contratto di lunga durata con Decca Records era spirato, e Granz, progettando di dedicarle grande e impegnativa attenzione, riun\u00ec le sue attivit\u00e0 sotto l'etichetta comune di Verve Records.\nLa serie memorabile di \"songbooks\" (i pi\u00f9 importanti dei quali sono quelli dedicati a George Gershwin ed a Cole Porter), insieme alla serie dei \"duetti\" (fra i quali Armstrong-Peterson, Fitzgerald-Basie, Fitzgerald-Pass e Getz-Peterson) raccolse una popolarit\u00e0 assai vasta e port\u00f2 un discreto successo anche economico all'etichetta ed agli artisti. Furono anche fra i primi prodotti ad accendere un certo divismo jazzistico presso il pubblico: \"\"Ella and Louis\" (agosto 1956, Capitol Studios, Los Angeles), disco di duetti fra la Fitzgerald ed Armstrong (con Oscar Peterson, Herb Ellis, Ray Brown e Buddy Rich), inciso insieme ad un meno noto \"Ella &amp; Louis For Lovers\", praticamente dovette a grande richiesta essere seguito l'anno successivo dal doppio LP \"Ella and Louis again\"\" (luglio-agosto 1957, Hollywood - stessa formazione ma Louie Bellson al posto di Buddy Rich).\nVerve fu venduta nel 1960 alla Metro-Goldwyn-Mayer (che nel 1972 l'avrebbe poi ceduta alla PolyGram) e Granz si ritir\u00f2 in Svizzer\u00e0, dove fond\u00f2 la sua ultima etichetta (Pablo Records) nel 1973 e dove nel 2001 mor\u00ec per cancro.\nMelomani e melanina.\nNorman Granz ebbe una posizione fortemente antirazzista, combatt\u00e9 importanti battaglie per i suoi artisti e per l'integrazione razziale dei musicisti di colore la maggioranza di quelli scritturati da lui lo erano), in tempi ed in luoghi in cui il colore della pelle era una causa di feroce discriminazione.\nNel 1956 a Houston, Texas, tolse personalmente le etichette \"bianchi\" e \"negri\", destinate a separare il pubblico, dalle pareti dell'auditorium in cui si sarebbero dovuti esibire, fra gli altri, la Fitzgerald e Gillespie; nell'intervallo, la polizia locale irruppe nei camerini e trovando gli artisti che giocavano a carte, li arrest\u00f2 per gioco d'azzardo; solo dopo una lunga trattativa Granz ottenne che lo spettacolo potesse riprendere.\nOscar Peterson raccont\u00f2 che una volta Granz intim\u00f2 ad un tassista bianco di prendere a bordo del suo taxi i suoi artisti neri come normali passeggeri e non si arrese neanche quando un poliziotto, chiamato dal vetturino, prese a puntargli una pistola carica in pancia. Ebbe alla fine ragione dell'autista di piazza.\nGranz fu anche fra i primi datori di lavoro americani a garantire uguale salario ai lavoratori di colore, rispetto ai bianchi, oltre ad uguali trattamenti accessori, come ad esempio i camerini.\nAdorato dai suoi artisti, dichiar\u00f2 di essersi posto tre scopi nella vita: lottare contro il razzismo, dare agli ascoltatori buoni prodotti musicali e guadagnare solo producendo buona musica."}
{"id": "530073", "revid": "287204", "url": "https://it.wikipedia.org/wiki?curid=530073", "title": "L'uomo modulare", "text": "L'uomo modulare \u00e8 un romanzo di fantascienza del 1992 di Roger MacBride Allen. \u00c8 stato pubblicato per la prima volta in italiano il 4 settembre 1994 nella collana fantascientifica \"Urania\". Rispettando l'edizione originale, anche quella italiana vede in appendice un saggio di Isaac Asimov intitolato \"Robot intelligenti e organismi cibernetici\" (\"Intelligent Robots and Cybernetic Organisms\").\nTrama.\nDavid Bailey \u00e8 un genio della cibernetica di fama mondiale. Una tremenda malattia, per\u00f2, lo sta uccidendo lentamente, ed ogni suo appello a che venga impiantato un meccanismo robotico nel suo cervello rimane inascoltato. Una legge ferrea, infatti, vieta di \"confondere\" umano e robotico, e quindi ogni intervento robotico al cervello umano \u00e8 fermamente vietato.\nMa Bailey \u00e8 deciso a non lasciar morire la propria mente a causa del disfacimento fisico del suo corpo. Usando un dispositivo illegale, quindi, trasferisce la propria mente in Herbert... la sua aspirapolvere robotica! Agli occhi di tutti risulter\u00e0 che l'uomo si sia suicidato, ma in realt\u00e0 \u00e8 solo il suo corpo fisico ad essere morto.\nIl Governo viene per\u00f2 a sapere di questa operazione, e subito si muove affinch\u00e9 non ci sia un seguito. Se infatti tutti quelli che ne abbiano la possibilit\u00e0 decidano di trasferire la propria mente in un robot, la morte stessa verrebbe sconfitta, mettendo in ginocchio tutto il sistema di vita umano. Per fermare tutto questo basterebbe negare qualsiasi diritto ad una qualsiasi macchina robotica, anche se possieda una mente umana. Ma non \u00e8 cos\u00ec semplice.\nL'interrogativo che si pone \u00e8: che cosa rende umano un essere umano? Dov'\u00e8 il confine che lo separa dalla macchina? Avere un pace-maker fa di una persona un robot? Un braccio od una gamba artificiale, rendono \"meccanica\" una persona? Quanta parte artificiale deve avere una persona perch\u00e9 quindi perda i diritti legali?\nPer evitare di dare una risposta ad interrogativi cos\u00ec spinosi, il Governo mette in piedi una specie di \"processo-farsa\". L'accusato \u00e8 Herbert, l'aspirapolvere. L'accusa \u00e8 di aver ucciso il proprio padrone, David Bailey. Lo scopo dell'operazione \u00e8 semplice: se il giudice rifiuta il processo in quanto \u00e8 diretto contro una semplice macchina, allora per estensione si giustifica l'assenza di diritti per le macchine.\nMa Bailey, nel corpo di Herbert, ha un valido alleato: sua moglie Suzanne Jantille, avvocato di grido. La donna prende in mano le redini del processo, e malgrado ne sia atterrita, subito tratta Herbert come se fosse il marito, spiazzando l'accusa.\nIntanto Samantha, giornalista alle prime armi, ottiene l'aiuto di Philippe Sanders, agente governativo ma in realt\u00e0 grande esperto di cibernetica. Sar\u00e0 proprio quest'ultimo a cercare di recuperare la mente di Bailey dal corpo di Herbert."}
{"id": "530075", "revid": "663330", "url": "https://it.wikipedia.org/wiki?curid=530075", "title": "Andrea Occhipinti", "text": "Biografia.\nAndrea Occhipinti fonda la societ\u00e0 Lucky Red nel 1987 insieme a Kermit Smith. La societ\u00e0 ha distribuito in Italia autori di fama internazionale, tra i quali Ang Lee, Lars von Trier, Fran\u00e7ois Ozon, Alejandro Amen\u00e1bar, Robert Altman, Atom Egoyan, Wong Kar Wai, Thomas Vinterberg, Jacques Perrin, Takeshi Kitano, Jean-Pierre e Luc Dardenne, Agn\u00e8s Jaoui, Peter Mullan, Luc Jacquet, Patrice Leconte, Park Chan-wook, Michel Ocelot, Gus Van Sant, Danny Boyle, Michael Haneke, Hayao Miyazaki, Abdellatif Kechiche, Paolo Sorrentino e Stephen Frears.\nSuccessi come \"Caro diario\", \"I soliti sospetti\", \"Shine\", \"In &amp; Out\", \"Priscilla - La regina del deserto\", \"The Others\", \"Magdalene\", \"In the Mood for Love\", \"Old Boy\", \"La marcia dei pinguini\", \"Cous Cous\", \"The Millionaire\", \"Il divo\", \"Il piccolo principe\", \"Philomena\", \"Lo chiamavano Jeeg Robot\", \"Van Gogh - Sulla soglia dell'eternit\u00e0\", \"Sulla mia pelle\" hanno fatto la storia di Lucky Red e le hanno permesso di costruire e confermare nel tempo una rete solida di rapporti con produttori, registi e broadcaster internazionali.\nI film distribuiti da Lucky Red hanno spesso ricevuto importanti premi nei principali festival cinematografi europei. Tra questi sei volte il Leone d'oro al Festival di Venezia (con \"Vive L'Amour\", \"Magdalene\", \"Il ritorno\", \"Still Life\", \"The Wrestler\" e \"Un piccione seduto su un ramo riflette sull'esistenza\"), due volte l'Orso d'oro al Festival di Berlino (con \"Il banchetto di nozze\" e \"Il matrimonio di Tuya\") e tre volte la Palma d'oro al Festival di Cannes (con \"4 mesi, 3 settimane, 2 giorni\", \"Il nastro bianco\" e \"La vita di Adele\"). \nTra le pellicole distribuite da Lucky Red, \"The Millionaire\" \u00e8 il film che ha conquistato pi\u00f9 Premi Oscar, ben otto; ma sono molti i titoli che hanno conquistato le statuette hollywoodiane: da \"Shine\" a \"Mare dentro\", da \"La marcia dei pinguini\" a \"Il segreto dei suoi occhi\", e poi ancora \"Ida\", \"Il cliente\", per arrivare a \"Moonlight\".\nIl catalogo Lucky Red tocca i generi pi\u00f9 diversi: dal documentario all'animazione, dal cinema indipendente americano a produzioni pi\u00f9 mainstream, dalla commedia all'horror, dal biografico al drammatico. La societ\u00e0 riserva particolare attenzione a film che parlino di ingiustizie, di discriminazione di genere, di razzismo, delle lotte per i diritti e per la salvaguardia dell'ambiente. \nPer la sua attivit\u00e0 di distributore, l'Accademia del Cinema Italiano ha premiato Andrea Occhipinti nel 2014 con il premio David speciale.\nIl 12 dicembre 2015 ha ricevuto lo European Film Award - Prix Eurimages da parte della European Film Academy per il suo lavoro di produttore. Nell'aprile 2014 ha ricevuto il French Cinema Award da parte di UniFrance per il suo contribuito alla promozione del cinema francese in Italia. \nDal 2016 Lucky Red ha intensificato la sua attivit\u00e0 produttiva, portando al cinema in poco tempo film di grande successo, tra cui \"Sulla mia pelle\", \"La Befana vien di notte\" e \"18 regali\", \"Sotto il sole di Riccione\" e nel 2019, insieme a Cinema Undici, la Lucky Red ha vinto il David di Donatello come Miglior Produttore per il film \"Sulla mia pelle\".\n\u00c8 socio di maggioranza relativa di Circuito Cinema, che gestisce la programmazione di sale cinematografiche di qualit\u00e0 su tutto il territorio nazionale.\nInsieme a Indigo Film, Lucky Red ha fondato negli ultimi anni True Colours, societ\u00e0 che vende in tutto il mondo film, serie e documentari, posizionarsi in pochi anni al primo posto nel tra gli operatori italiani."}
{"id": "530080", "revid": "41986", "url": "https://it.wikipedia.org/wiki?curid=530080", "title": "Logica bivalente", "text": ""}
{"id": "530087", "revid": "108950199", "url": "https://it.wikipedia.org/wiki?curid=530087", "title": "Borgo Torretta", "text": "Il Borgo Torretta Nostra Signora di Lourdes \u00e8 uno dei Borghi partecipanti al Palio di Asti. Si \u00e8 sviluppato nella zona ad ovest della citt\u00e0, sulla vecchia strada romana per Torino.\nIl nome.\n\u00c8 assai probabile che la sua denominazione derivi dalla presenza in antichit\u00e0 di una torre di avvistamento, come avamposto delle fortificazioni della citt\u00e0. Ci dice il Gabiani che intorno al 1610, a difesa di Porta Torino (o Porta Sant'Antonio), veniva eretto, per ordine del duca di Savoia Carlo Emanuele I, un dongione munito di ponte levatoio per accrescere la difesa della citt\u00e0 nella zona occidentale. Il baluardo venne demolito nel 1783\nLa nascita del Borgo.\nL'abitato si snoda lungo la \u201cl\u00e9ia\u201d (nome dialettale di corso Torino). Questa fu la prima area industriale di Asti, con la presenza della fabbrica di fiammiferi dei fratelli Boschiero, trasferitasi l\u00ec nel 1865 dal centro della citt\u00e0. Sicuramente la presenza della fabbrica aument\u00f2 la densit\u00e0 della popolazione del Borgo che nel 1860 vedeva anche nascere la prima scuola del quartiere.\nLa localit\u00e0 dei \"Cappuccini\".\nProseguendo per la strada per Torino, a circa due chilometri dalla citt\u00e0, sorge la localit\u00e0 dei Cappuccini, il toponimo ricorda il luogo dove i frati minori Osservanti, Riformati, costruirono il loro convento.In un primo tempo (intorno al 1540), utilizzarono un vecchio edificio preesistente come convento, il Provenzale sostiene che era ubicato a mezzo miglio pi\u00f9 su dell'area attuale, probabilmente, secondo il Burroni, a met\u00e0 strada tra Asti e Sessant, ma il sito si rivel\u00f2 insalubre, al punto tale che nel 1578 iniziarono la costruzione del nuovo convento, terminato nel 1585.La Chiesa ed il convento erano contigui; la Chiesa era piccola con l'altare maggiore in pietra. Nel 1777 fu fatto un restauro generale, come reca una lapide ora nel museo archeologico e venne anche costruita una nuova \"via crucis\". Ma la notte del 2 aprile (Germinale) 1801,\nIl convento pass\u00f2 sotto il Demanio e l'edificio venne acquistato dalla famiglia Radicati: da allora la propriet\u00e0 rimase sempre ai privati.\nLo stemma.\nIl vessillo del Borgo Torretta N.S.L., \u00e8 caratterizzato da un maschio merlato, i suoi colori sono bianco, rosso e blu.\nPartecipazioni al Palio di Asti.\nLa prima partecipazione al Palio di Asti \u00e8 nel 1932 con il Rione Santa Caterina. Alla ripresa del Palio, avvenuta nel 1967, le due entit\u00e0 corrono ancora in sodalizio fino alla definitiva separazione, avvenuta dopo l'edizione del 1969. Dopo la separazione, il Rione Santa Caterina vinse il Palio del 1970 mantenendo il nome \"Torretta-Santa Caterina\" e abbandon\u00f2 la corsa, salvo poi ripresentarsi al canapo nel 1977.\nNell'edizione del 1970 il borgo corse con la denominazione di \"Torretta Nostra Signora di Lourdes\", poi, nel 1976, assunse la denominazione attuale.\nNonostante sia uno dei borghi con pi\u00f9 finali all'attivo dalla ripresa del Palio, tre volte \u00e8 riuscito ad aggiudicarsi la vittoria, e in due occasioni curiosamente lo stesso giorno a distanza di 28 anni esatti:\nIl Palio sbandieratori.\nLa Torretta ha sempre avuto una grande tradizione nei giochi \"di bandiera\", non a caso vanta nel proprio palmar\u00e8s ben 10 vittorie al Palio degli Sbandieratori, che si svolge ad Asti il sabato dopo la festa patronale di San Secondo a Maggio."}
{"id": "530088", "revid": "1442080", "url": "https://it.wikipedia.org/wiki?curid=530088", "title": "Alfredo Foni", "text": "Leg\u00f2 la sua attivit\u00e0 calcistica principalmente alla , ottenendo i suoi principali successi durante i suoi quattordici anni di militanza nel club torinese a cavallo degli anni 1930 e 1940. Vincitore del campionato di Serie A 1934-35 e di due Coppe Italia (1937-1938 e 1941-1942), Foni form\u00f2 con il terzino Pietro Rava, tutti e due compagni di squadra nella Juventus e nella nazionale, una delle migliori linee difensive di tutti i tempi espresse dal calcio italiano, rivelatasi decisiva anche nei trionfi \"azzurri\" ai Giochi Olimpici di e al campionato del mondo di ; Foni rimane uno degli unici quattro calciatori italiani \u2014 assieme al succitato Rava, Sergio Bertoni e Ugo Locatelli \u2014 ad aver vinto entrambe le competizioni.\nInizi\u00f2 la sua carriera di allenatore in Serie A, una volta conclusa la sua attivit\u00e0 agonistica, nel 1951 guidando la , ottenendo i suoi maggiori successi all', squadra con cui vinse due campionati nazionali consecutivi (1952-1953 e 1953-1954). Dopo aver allenato la nazionale A nel 1957, con la quale mancher\u00e0 la qualificazione al mondiale in Svezia del 1958, il suo maggior risultato fu la vittoria della Coppa delle Fiere quattro anni pi\u00f9 tardi con la , chiudendo la sua carriera professionista nel 1977 dopo aver allenato il .\nCarriera.\nGiocatore.\nClub.\nEsord\u00ec sedicenne nelle file dell', nell'allora Prima Divisione. Nel 1929 pass\u00f2 alla , in coincidenza con la riforma del \"girone unico\", facendo il suo debutto in Serie A il 2 febbraio 1930 nella sfida fra i biancocelesti e la . Dopo due stagioni a Roma pass\u00f2 quindi al per una parentesi triennale.\nChiamato a Torino a sostituire Virginio Rosetta, divenne una \"bandiera\" della con cui gioc\u00f2 ininterrottamente dal 1934 al 1947. In maglia bianconera collezion\u00f2 266 presenze in campionato \u2014 senza peraltro mai saltare una partita per sette tornei, dal 1934-1935 al 1941-1942 \u2014, per un totale di 370 gare in massima serie.\nNelle tredici stagioni alla Juve, oltre a formare una celebre coppia di terzini con Pietro Rava, vinse lo scudetto del 1935, l'ultimo del cosiddetto \"Quinquennio d'oro\", e due Coppe Italia, nel 1938 e nel 1942. Lasciato il club piemontese, nel 1948-1949 milit\u00f2 infine e brevemente con gli svizzeri del , assommando 3 presenze nel campionato elvetico.\nNazionale.\nEsord\u00ec in nazionale il 3 agosto 1936, ai Giochi Olimpici di , dove conquist\u00f2 la medaglia d'oro, tuttora l'unica degli \"azzurri\" nel torneo a cinque cerchi.\nSostitu\u00ec definitivamente il terzino destro titolare Eraldo Monzeglio proprio al in Francia, riformando anche in maglia azzurra la coppia con Rava e arrivando a conquistare il titolo iridato, il secondo per gl'italiani. Chiuse la carriera internazionale nel 1942, con 23 presenze in totale.\nAllenatore.\nConclusa la carriera agonistica, nel secondo dopoguerra Foni intraprese quella di allenatore. Debutt\u00f2 con il nella stagione 1947-1948, in Serie B, venendo esonerato durante il campionato e sostituito con Bepi Girani. Seguirono poi le esperienze con e , in Serie C, prima di cimentarsi per la prima volta con la massima categoria grazie alla , nel torneo 1951-1952.\nNella stagione 1952-1953 approd\u00f2 all', vincendo subito il campionato italiano e bissando lo scudetto un anno dopo, al termine di un lungo testa a testa con la Juventus. Dopo i trionfi nerazzurri fu chiamato a guidare l': fece parte della commissione tecnica nel quadriennio 1954-1958, divenendo commissario tecnico nel 1957, ma fu protagonista in negativo non riuscendo a far qualificare gli azzurri al \u2014 primo caso della storia (dopo la volontaria mancata partecipazione del 1930, e prima della seconda \"d\u00e9b\u00e2cle\" sul campo del 2018) \u2014, causa la sconfitta contro la modesta passata alla storia come il \"disastro di Belfast\".\nTornato ad allenare squadre di club, a cavallo degli anni 1950 e 1960 si sedette sulle panchine di , e, in due periodi distinti, , con cui vinse nel 1961 la Coppa delle Fiere battendo in finale gli inglesi del . Fu in seguito selezionatore di un'altra nazionale, quella della , guidata nel triennio 1964-1967 prima di un fugace ritorno all'Inter, nel campionato 1968-1969. Chiuse infine la carriera da tecnico negli anni 1970, dopo le ultime esperienze con , e ."}
{"id": "530089", "revid": "290948", "url": "https://it.wikipedia.org/wiki?curid=530089", "title": "Granigliatrice", "text": "La granigliatrice \u00e8 una macchina che, mediante aria compressa o forza centrifuga, proietta delle particelle denominate \"graniglia\" contro una superficie generando un trattamento superficiale di:\nDescrizione e funzionamento.\nLa macchina \u00e8 composta principalmente da:\nL'organo proiettante \u00e8 invece la turbina ovvero insieme di componenti meccanici rotanti racchiuse in un carter comandato da motore elettrico quando la proiezione avviene per forza centrifuga.\nApplicazioni.\nI campi di utilizzo di tale macchina sono tra i pi\u00f9 svariati a seconda dell'interesse a uno o pi\u00f9 dei risultati ottenibili, alcuni esempi di prodotti o lavorazioni interessati alla sua azione possono essere: sterratura fusioni, decalaminazione acciai, preparazione alla verniciatura e/o zincatura, antisdrucciolo pavimentazioni, pallinatura utensili, pallinatura molle e/o balestre, ecc."}
{"id": "530091", "revid": "1718925", "url": "https://it.wikipedia.org/wiki?curid=530091", "title": "Mustela nivalis", "text": "La donnola (\"Mustela nivalis\" ) \u00e8 un mammifero della famiglia dei Mustelidi lungo circa 30 centimetri, di cui 4 centimetri di coda.\nHa il corpo snello ricoperto da un pelame soffice di colore fulvo sul dorso e grigio bianco sul ventre. Ha zampe corte, unghie aguzze e orecchie larghe. Sono segnalati casi di donnole appartenenti a popolazioni montane, che durante l'inverno cambiano pelo assumendo una colorazione completamente o parzialmente bianca come l'ermellino.\nEtimologia.\n\"Donnola\" deriva dal latino tardo \"dominula\" \"signorina\", diminutivo di \"domina\", \"signora\", evidentemente dopo sincope in \"domnula\". La denominazione eufemistica inizi\u00f2 a essere utilizzata in riferimento a un essere mitologico chiamato dagli antichi \"l'Atanos\" in quanto considerato \u00abportatore di malattie per gli esseri umani e per gli animali che vivono con l'uomo\u00bb. Proprio perch\u00e9 era temuto, si preferiva chiamarlo non con il suo nome (\"CID\") ma con un vezzeggiativo con funzione apotropaica, credendo cio\u00e8 di poterselo ingraziare e di riuscire cos\u00ec a tenerlo lontano da s\u00e9 e dal proprio bestiame.\nDistribuzione.\n\u00c8 diffusa in tutta Europa, in Asia, America del Nord e Africa. In Italia, secondo alcune fonti, sarebbero presenti tre sottospecie simpatriche: la \"Mustela nivalis nivalis\" (Linnaeus, 1776), la \"Mustela nivalis boccamela\" (Bechstein, 1800), e la \"Mustela nivalis vulgaris\" (Erxleben, 1777). Tale suddivisione \u00e8 incerta e si ritiene che in realt\u00e0 tutte le popolazioni farebbero parte della sottospecie \"M. n. vulgaris\". Altre fonti distinguono la sottospecie \"Mustela nivalis minuta\", continentale, dalla \"Mustela nivalis boccamela\", mediterranea, presente nell'Italia meridionale e centrale e nelle isole. Quest'ultima si differenzierebbe per la taglia maggiore e per il mantello pi\u00f9 chiaro.\nDescrizione morfologica.\nLa donnola \u00e8 un mustelide di taglia piccola (solitamente inferiore a quella dell'ermellino) che presenta un corpo allungato e cilindrico con gambe corte; la coda \u00e8 generalmente pi\u00f9 corta e con il pennello terminale meno folto rispetto a quella dell'ermellino.\nIl dimorfismo sessuale \u00e8 accentuato dal punto di vista delle dimensioni con la femmina che risulta essere pi\u00f9 piccola e leggera del maschio.\nLa pelliccia \u00e8 soffice e presenta peli di giarra lunghi meno di 9mm e le suole delle zampe sono ricoperte da pelliccia nel periodo invernale e nude nel periodo estivo.\nEcologia ed etologia.\nL'areale della donnola si estende dal livello del mare fino a oltre 2\u00a0000 metri. Frequenta spesso aree coltivate e abbandonate con presenza di vegetazione rada ma non disdegna anche boschi, cespugli e zone rocciose.\nLa densit\u00e0 della donnola ha una grande variabilit\u00e0 da zona a zona ed \u00e8 legata principalmente alla densit\u00e0 di roditori i quali rappresentano il 60% delle sue prede (la restante parte \u00e8 costituita da giovani di coniglio selvatico e da uccelli).\nConduce una vita attiva sia di giorno sia di notte preferendo per\u00f2 l'orario del tramonto. I maschi vivono separati dalle femmine eccetto che nel periodo degli accoppiamenti, avvenuto l'accoppiamento l'impianto e lo sviluppo dello zigote \u00e8 diretto con una gestazione di 34-37 giorni. Vengono spesso riadattate tane di piccoli roditori con l'apporto di erba foglie e imbottite con il pelo delle prede catturate La femmina prima della nascita dei piccoli fa scorte di cibo che mette nella tana.\nLa femmina d\u00e0 alla luce da 3 a 7 figli per volta, eccezionalmente anche 10.\nLa prima nascita pu\u00f2 avvenire nel mese di aprile e, se le condizioni trofiche lo consentono, la femmina entra nuovamente in estro alla fine di maggio (dopo aver finito lo svezzamento della prima cucciolata). Alla nascita i piccoli sono completamente ciechi e nudi e il peso si aggira intorno ai 2 grammi, la pelliccia completa inizia a comparire a circa 21 giorni. L'apertura degli occhi avviene al 28\u00ba giorno e iniziano a nutrirsi di carne quando hanno 4-7 settimane mantenendo comunque l'allattamento fino alle 12 settimane.\nLa maturit\u00e0 sessuale viene raggiunta a 4 mesi, in questo periodo i giovani (sia maschi sia femmine) iniziano a cercarsi un territorio.\nLa durata massima della vita in cattivit\u00e0 raggiunge i 10 anni mentre l'et\u00e0 massima che riesce a raggiungere in natura \u00e8 di 3 anni.\nRiconoscimento in natura.\nL'andatura normale della donnola \u00e8 a balzi rilasciando cos\u00ec le impronte posteriori davanti alle anteriori.\nGli escrementi (lunghi 3\u20134\u00a0cm e larghi 1) sono facilmente confondibili con quelli dell'ermellino e vengono deposti bene in vista in zone di passaggio.\nMitologia.\nSi racconta che la donnola potesse uccidere il basilisco, animale leggendario talora rappresentato anche col biscione nei vessilli. Tale capacit\u00e0 viene sostenuta anche da Brunetto Latini nel \"Tesoro\"."}
{"id": "530094", "revid": "1543377", "url": "https://it.wikipedia.org/wiki?curid=530094", "title": "Herbert Huncke", "text": "Biografia.\nNato a Greenfield, in Massachusetts, si trasferisce presto a Chicago e poi a New York.\nAlla Columbia University di New York incontra Jack Kerouac, Allen Ginsberg e William S. Burroughs."}
{"id": "530096", "revid": "63815", "url": "https://it.wikipedia.org/wiki?curid=530096", "title": "Progetto intelligente", "text": ""}
{"id": "530101", "revid": "122586469", "url": "https://it.wikipedia.org/wiki?curid=530101", "title": "Roman Rusinov", "text": "Nel 2005 rappresent\u00f2 la Russia all'A1 Grand Prix."}
{"id": "530102", "revid": "767487", "url": "https://it.wikipedia.org/wiki?curid=530102", "title": "Alexandre Pr\u00e9mat", "text": "Carriera.\nEsordisce nella serie GP2 nella stagione inaugurale 2005 con un 4\u00ba posto finale dopo due vittorie, contribuendo al titolo conquistato dal suo team, la ART Grand Prix. Ancora nella stagione 2006 con la ART, vince la gara lunga a Barcellona e si piazza 3\u00ba nella classifica finale.\nNella stagione inaugurale dell'A1 Grand Prix 2005-2006 si alterna con Nicolas Lapierre alla guida della vettura della squadra francese, vincendo 7 gare che consentono alla Francia di vincere il titolo.\nHa preso parte in Formula 1 alle prove libere del Gran Premio di Cina 2006 a bordo di una Midland.\nNel 2007 ha gareggiato al volante di una Audi nel Deutsche Tourenwagen Masters ed ha partecipato alla 24 ore di Le Mans.\nNel 2011 ottiene la vittoria per la sua classe nella 24 Ore del N\u00fcrburgring con una Peugeot RCZ.\nNel 2012 entra nella V8 Supercar Series australiana nel team Garry Rogers Motorsport. Il 13\u00ba posto nell'ultima gara al Symmons Plains Raceway \u00e8 il suo miglior risultato.\nNel 2013 resta con il team, iniziando la stagione con un 4\u00ba posto nella Clipsal 500 Adelaide."}
{"id": "530105", "revid": "110157", "url": "https://it.wikipedia.org/wiki?curid=530105", "title": "Jo\u00ebl Chenal", "text": "Il risultato pi\u00f9 prestigioso lo consegu\u00ec ai XX Giochi olimpici invernali di , dove conquist\u00f2 la medaglia d'argento nella gara di slalom gigante.\nBiografia.\nStagioni 1991-1999.\nAtleta residente a La Rosi\u00e8re, Chenal debutt\u00f2 a livello internazionale ai Mondiali juniores di Geilo/Hemsedal 1991. In Coppa Europa ottenne il primo piazzamento di rilievo il 5 dicembre 1994 a Geilo/Hemsedal in slalom speciale (18\u00ba), mentre in Coppa del Mondo esord\u00ec il 19 novembre 1995 a Beaver Creek nella medesima specialit\u00e0, senza terminare la prova.\nIl 13 febbraio 1997 conquist\u00f2 a Sella Nevea in slalom speciale il primo podio in Coppa Europa (2\u00ba); l'anno dopo ai XVIII Giochi olimpici invernali di , sua prima presenza olimpica, fu 8\u00ba nello slalom speciale e non concluse lo slalom gigante. L'8 dicembre 1998 conquist\u00f2 a Valloire in slalom gigante l'unica vittoria in Coppa Europa e ai successivi Mondiali di Vail/Beaver Creek 1999, suo esordio iridato, chiuse lo slalom gigante al 22\u00ba posto.\nStagioni 2000-2010.\nIl 19 dicembre 1999 in Alta Badia conquist\u00f2 il primo podio in Coppa del Mondo con la sua unica vittoria in carriera; nella stagione seguente, ai Mondiali di Sankt Anton 2001, fu 11\u00ba nello slalom gigante. 21\u00ba nello slalom gigante olimpico di , nella successiva rassegna iridata di Sankt Moritz 2003 si classificandosi 9\u00ba nella stessa specialit\u00e0. Il 26 ottobre 2003 conquist\u00f2 a S\u00f6lden in slalom gigante l'ultimo podio in Coppa del Mondo (3\u00ba) e ai Mondiali di Bormio/Santa Caterina Valfurva 2005 non concluse lo slalom gigante.\nAi XX Giochi olimpici invernali di , sua ultima partecipazione olimpica, vinse la medaglia d'argento nello slalom gigante, giungendo a sette centesimi di secondo dal vincitore, l'austriaco Benjamin Raich. Il 19 gennaio 2007 conquist\u00f2 a La Plagne in slalom gigante l'ultimo podio in Coppa Europa (3\u00ba) e ai successivi Mondiali di \u00c5re 2007, suo congedo iridato, fu 22\u00ba nello slalom gigante. Dopo tredici stagioni disputo l'ultima gara in Coppa del Mondo il 28 febbraio 2009, lo slalom gigante di Kranjska Gora che chiuse al 25\u00ba posto, mentre la sua ultima gara in carriera fu lo slalom gigante FIS disputato il 28 marzo 2010 a Limone Piemonte e chiuso da Chenal al 2\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "530107", "revid": "70647", "url": "https://it.wikipedia.org/wiki?curid=530107", "title": "Gra\u010danica", "text": "Gra\u010danica \u00e8 un comune situato nella parte nord-occidentale della Bosnia ed Erzegovina a est di Doboj e a ovest di Tuzla nel Cantone di Tuzla con 48.395 abitanti al censimento 2013.\n\u00c8 situato nella valle del fiume Spre\u010da sulla strada che collega Doboj a Tuzla a circa 50\u00a0km da quest'ultima.\nStoria.\nLa citt\u00e0 \u00e8 menzionata per la prima volta in un documento ufficiale nel 1528 quando la zona era conosciuta per una miniera di ferro. Ottenne lo status di citt\u00e0 nel 1548 e crebbe notevolmente nel XVII secolo grazie a Ahmed-Pa\u0161a Budimlija che costru\u00ec la moschea, la torre dell'orologio e i bagni pubblici. Lo sviluppo prosegu\u00ec anche successivamente, sotto la guida dell'Impero austro-ungarico\nSociet\u00e0.\nEvoluzione demografica.\nNegli ultimi censimenti la popolazione era cos\u00ec divisa dal punto di vista etnico:"}
{"id": "530110", "revid": "14149", "url": "https://it.wikipedia.org/wiki?curid=530110", "title": "Ilaria d'Amico", "text": ""}
{"id": "530112", "revid": "57342", "url": "https://it.wikipedia.org/wiki?curid=530112", "title": "Piero Bottoni", "text": "Biografia.\nSi laurea in architettura a Milano nel 1926. Di formazione complessa (Brera e Politecnico), coltiva vasti interessi progettuali - architettura, urbanistica, restauro, allestimento, \"design\" e arredamento - in un intenso rapporto con le altre arti.\nInterprete del Razionalismo italiano. Dal 1929 al 1949 \u00e8 delegato italiano ai Congressi Internazionali di Architettura Moderna; nel 1933 prende parte alla redazione della Carta di Atene, il manifesto dell'urbanistica razionalista. Nello stesso anno \u00e8 tra i promotori della rivista \"Quadrante\".\nTra le due guerre partecipa a numerosi concorsi di urbanistica e disegno urbano riguardanti Genova, Verona, Milano, Piacenza, Como, Bologna e Roma. \u00c8 tra gli autori di due piani che hanno segnato la storia dell'urbanistica italiana: il Piano della Valle d'Aosta, promosso da Adriano Olivetti nel 1936, e il Piano A.R. (\"Architetti Riuniti\") del 1944-45.\nNel dopoguerra \u00e8 membro della direzione di \"Metron\" ed \u00e8 tra i fondatori del Movimento Studi Architettura. Dal 1949 al 1956 fa parte del comitato direttivo di \"Urbanistica\".\nSi impegna anche in politica, nel maggio 1943 aveva aderito al PCI e nel settembre 1945 \u00e8 nominato membro della Consulta Nazionale fino al giugno 1946. Dal 1956 al 1964 diviene consigliere comunale a Milano, eletto nelle liste del Pci.\nGi\u00e0 assistente di Giovanni Muzio al Politecnico di Milano, da cui era stato allontanato per motivi politici nel 1927 e nel 1937, solo nel 1951 pu\u00f2 tenervi un corso di Urbanistica come libero docente. Vi torner\u00e0 nel 1964 come incaricato di Allestimento e museografia. Nel frattempo, dal 1954 al 1965, insegna Tecnica urbanistica alla facolt\u00e0 di Ingegneria di Trieste. Dal 1967 \u00e8 ordinario di Urbanistica al Politecnico di Milano fino al 1971, quando viene sospeso, con tutto il Consiglio della facolt\u00e0 di Architettura, dal Ministro della pubblica istruzione Riccardo Misasi, contrario alla sperimentazione didattica.\nCome Commissario Straordinario della \"Triennale\", promuove e progetta il Quartiere sperimentale QT8. Altri progetti urbanistici interessano, oltre a Milano, Vignola, Pavullo nel Frignano, Modena, Mantova, Senigallia, S. Gimignano, Sesto S. Giovanni, Brescia, Siena, Breuil, Ferrara, Marina di Pisa, Verbania e Sanremo.\nMuore nel 1973 senza aver potuto riprendere l'insegnamento.\nOpere.\nTra le opere di architettura realizzate prima del 1945 spiccano: \nNello stesso periodo realizza diverse decine di architetture d'interni progettando alcune centinaia di mobili, una parte dei quali destinati anche alla produzione di serie.\nNon meno rilevante \u00e8 l'attivit\u00e0 di urbanista che lo vede protagonista di esperienze fondamentali come il piano della Valle d'Aosta promosso da Adriano Olivetti e il piano A.R. per Milano e la Lombardia.\nIn veste di Commissario straordinario della Triennale di Milano nel 1945 promuove la realizzazione del Quartiere Sperimentale QT8, di cui redige il piano generale e che arricchisce con l'invenzione del Monte Stella.\nTra le realizzazioni architettoniche pi\u00f9 rilevanti del dopoguerra:\n \nContinua, anche se meno intensamente, la progettazione di interni e di mobili.\nDi rilievo, per il peso che hanno assunto nella storia dei singoli contesti, oltre che della cultura urbanistica, sono i progetti di disegno urbano e i piani redatti per Como, Bologna, Siena, Mantova, S. Gimignano, Ferrara e Sesto S. Giovanni."}
{"id": "530115", "revid": "1564499", "url": "https://it.wikipedia.org/wiki?curid=530115", "title": "Antonio Sibilia", "text": "Ha ricoperto la carica di presidente dell' dall'ottobre 1970 al giugno 1975, dal 1982 al giugno 1983 e infine dal 1995 all'estate del 2000, quando ha lasciato definitivamente la propriet\u00e0 della squadra. \n\u00c8 padre del senatore Cosimo Sibilia.\nBiografia.\nI primi anni.\nDopo aver conseguito la licenza elementare, rimasto orfano di padre a soli 13 anni, con sei fratelli da mantenere, abbandona la scuola e inizia a lavorare come muratore. Dopo la gavetta, avvia una propria impresa edile fino a diventare un costruttore con un notevole patrimonio. \nNell'ottobre del 1970 ha inizio il rapporto tra Sibilia e l'Avellino, con la formazione irpina ancora in Serie C. Subentra, come presidente del club, ad Annito Abate e dopo tre anni centra il primo obiettivo: la promozione in Serie B. Nel 1975, con l'Avellino in cadetteria, cede il timone della societ\u00e0 (senza per\u00f2 uscire dal club) ad Arcangelo Iapicca, noto in citt\u00e0 per il suo impegno politico.\nL'Avellino in Serie A.\nL'Avellino compie un nuovo balzo in avanti e viene promosso in Serie A. \u00c8 il 1978 e per l'Avellino sta per cominciare il primo di dieci anni consecutivi nella massima serie italiana. Dopo i primi anni di permanenza in massima divisione, nel 1981 Sibilia riassume la presidenza e ottiene tre salvezze di fila, esonerando al tempo stesso molti allenatori. \nNegli anni in cui l'Avellino milita in massima serie, Sibilia acquisisce notoriet\u00e0 in tutta Italia come scopritore di talenti, ma anche per gli strafalcioni linguistici e per le modalit\u00e0 di gestione dei calciatori, talvolta persino aggrediti fisicamente. Era nota, infatti, la sua avversione nei confronti dei \"capelloni\" e di coloro che indossassero orecchini, tatuaggi e ogni altro tipo di abbellimento estetico.\nLa sua storia calcistica si interrompe bruscamente nel 1983, a causa di vicissitudini giudiziarie.\nControversie.\nNell'ottobre del 1980 si reca a una delle udienze del processo che vede imputato Raffaele Cutolo, capo incontrastato della Nuova Camorra Organizzata.\nDurante una pausa saluta il boss con tre baci sulla guancia e gli consegna una medaglia d'oro con dedica (\u00abA Raffaele Cutolo dall'Avellino calcio\u00bb). Giustificher\u00e0 il suo omaggio con queste parole:\nL'intera vicenda suscita l'interesse giornalistico di Luigi Necco, che il 29 novembre 1981, mezz'ora prima della partita Avellino-Cesena, viene gambizzato in un ristorante di Avellino per mano di tre uomini inviati da Vincenzo Casillo, detto \"'O Nirone\", luogotenente di Cutolo fuori dal carcere.\nLa storia non pu\u00f2 pi\u00f9 passare inosservata ed Antonio Sibilia finisce nel mirino della magistratura. Scattano, per lui, la detenzione e un lungo processo per associazione per delinquere di stampo mafioso iniziato il 17 maggio 1984, con l'accusa di essere stato il mandante dell'agguato contro il procuratore della Repubblica di Avellino Antonio Gagliardi, avvenuto il 13 settembre 1982; il processo si concluder\u00e0 con l'assoluzione dell'imprenditore irpino per insufficienza di prove.\nIl ritorno alla presidenza dell'Avellino.\nSoltanto nell'estate del 1994 riesce a tornare ad occuparsi del suo vecchio club. L' \u00e8 nelle mani della Bonatti di Calisto Tanzi ed \u00e8 guidata dal presidente Gaetano Tedeschi. La squadra milita, con scarsi risultati, in Serie C1 e rischia seriamente di non iscriversi alla stagione 1994-1995. Il pubblico avellinese \u00e8 in piena contestazione nei confronti della dirigenza del club, che per\u00f2 non sembra voler cedere alle proteste dei tifosi.\nAllo scopo di riprendere il timone della societ\u00e0, organizza un triangolare con tutte le vecchie glorie dell'Avellino della Serie A, che accorrono inneggiando a Sibilia quale nuovo presidente del club biancoverde. Lo stesso Sibilia dichiara apertamente di voler rilevare il club e di volerlo riportare in Serie A. La tifoseria si schiera con Sibilia e la Bonatti cede il club al costruttore mercoglianese. Sibilia torna proprietario dell'Avellino nel giugno del 1994 e affida la presidenza al figlio 35enne Cosimo, la direzione sportiva ad Enzo Nucifora e la panchina della squadra a Giuseppe Papadopulo.\nNella fretta di concludere l'affare, tuttavia, Sibilia non si accorge di aver rilevato un club ben pi\u00f9 indebitato di quanto pensasse. Cos\u00ec, dopo una prima stagione culminata con la promozione in Serie B, si rende conto che, per ripianare i debiti, \u00e8 impossibile poter costruire una squadra competitiva.\nQuesta situazione porta l'Avellino all'immediato ritorno in Serie C1, dove rester\u00e0 per i restanti anni della gestione Sibilia, che lascer\u00e0 la guida della societ\u00e0 alla coppia Aliberti-Pugliese, nel 1999.\nGli ultimi anni di presidenza.\nDal 1999, visti anche gli altalenanti risultati dei suoi successori, Sibilia ha pi\u00f9 volte dichiarato di voler tornare alla guida della societ\u00e0 biancoverde.\nNell'estate del 2007 ha tentato di acquistare il .\n\u00c8 morto nel 2014, a 93 anni."}
{"id": "530120", "revid": "124284347", "url": "https://it.wikipedia.org/wiki?curid=530120", "title": "Associazione Sportiva Roma 1979-1980", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1979-1980.\nStagione.\nRichiamato in panchina Nils Liedholm, licenziatosi dal per dissidi contrattuali, Dino Viola effettua una campagna acquisti secondo le esigenze dell'allenatore facendo rientrare dal prestito al Bruno Conti, acquistando dal il giovane centrocampista Carlo Ancelotti (strappato all'), nonch\u00e9 gli anziani Benetti (proveniente dalla ) e Turone (dal ).\nGrazie ad alcune scelte tattiche, tra cui la sostituzione di Paolo Conti (in rotta con la curva e con l'allenatore) con Franco Tancredi nel ruolo di portiere titolare e l'adozione della marcatura a zona nel reparto difensivo (scelta dovuta alla compresenza di due giocatori dello stesso ruolo come Turone e Santarini, peraltro poco propensi alla marcatura a uomo a causa dell'et\u00e0 avanzata), la Roma disputa un campionato altalenante ma complessivamente positivo, arrivando persino ad assumere il ruolo di inseguitrice dell'Inter capolista. Tuttavia, al termine del campionato, la squadra rimedia tre sconfitte consecutive che la fanno scivolare fino al settimo posto.\nTra gli episodi significativi di questo campionato vi sono i due derby con la : il primo, in programma il 28 ottobre 1979, \u00e8 funestato da disordini e incidenti dovuti alla morte del tifoso laziale Vincenzo Paparelli, ucciso da un razzo scagliato dalla Curva Sud. Il secondo invece, vinto dalla Roma con un gol in extremis di Paolo Giovannelli, \u00e8 giocato in pieno scandalo del calcioscommesse, vicenda da cui la Roma esce pulita.\nAl termine di questa travagliata stagione, la Roma ha tuttavia modo di vincere la sua terza Coppa Italia: dopo aver vinto il girone della prima fase, i giallorossi eliminano il Milan (regolato all'andata a San Siro per 4-0) e la giungendo cos\u00ec in finale contro il : la partita, conclusasi con il risultato di 0-0 dopo i tempi supplementari, vede la Roma prevalere nella sequenza dei calci di rigore, caratterizzata da numerosi errori da entrambe le parti.\nMaglie e sponsor.\nLo sponsor tecnico \u00e8 Pouchain. La divisa primaria della Roma \u00e8 costituita da maglia rossa con collo a V bianco, maniche bianche e decorazioni gialle e arancioni, pantaloncini bianchi e calzettoni bianchi decorati con giallo rosso e arancione. In trasferta la Lupa usa un kit simile alla \"home\" tuttavia con il body della maglia a preminenza bianca. I portieri hanno due divise: la prima \u00e8 formata da maglia rossa con colletto a polo, pantaloncini neri e calzettoni bianchi, la seconda \u00e8 costituita da maglia gialla con colletto a polo abbinata agli stessi calzettoni e calzoncini.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 79/80\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini de La Stampa e de L'Unit\u00e0."}
{"id": "530121", "revid": "767487", "url": "https://it.wikipedia.org/wiki?curid=530121", "title": "Hide", "text": "Per aver ottenuto un vasto consenso di pubblico durante la sua carriera ed essere stato citato da numerosi musicisti giapponesi come influenza musicale, \u00e8 considerato uno dei pi\u00f9 importanti artisti j-rock di sempre, nonch\u00e9 una vera e propria icona pop in madrepatria.\nBiografia.\nL'infanzia.\nNasce il 13 dicembre 1964 a Yokosuka, nella prefettura di Kanagawa. La sua non fu un'infanzia molto felice: a causa della sua obesit\u00e0 veniva preso in giro dai compagni di classe.\nVerso i 15 anni, grazie alla musica rock, la sua vita prese una svolta; i Kiss, suo gruppo preferito, saranno d'ispirazione per tutte le sue canzoni.\nLa nonna estetista gli tinse i capelli per la prima volta e la madre gli compr\u00f2 una chitarra elettrica usata: una Gibson (per questo motivo i compagni di classe lo soprannominarono cos\u00ec).\nImpar\u00f2 a suonare da autodidatta, riproducendo le canzoni \"ad orecchio\".\nLe band.\nFonda la sua prima band al liceo, i Saber Tiger, chiamati poi Yokosuka Saver Tiger, gruppo nel quale suona la chitarra e con il quale pubblica un demo. Il gruppo ha abbastanza successo nonostante la scuola malsopporti strumenti musicali cos\u00ec antitradizionalisti. Fra i membri ci sono per\u00f2 parecchi contrasti e la band si scioglie.\nHide \u00e8 talmente rammaricato da interrompere la sua carriera musicale e inizia a studiare per diventare parrucchiere. Ma arriva la telefonata di Yoshiki, leader degli X (che diventeranno poi X Japan), che vede in lui un grande talento e lo invita ad entrare nella sua band. Entra quindi negli X Japan nel 1987, come prima chitarra elettrica. Il gruppo diventa il pi\u00f9 gettonato del Giappone.\nInizialmente tutti i membri infatti si vestono in modo vistoso ed appariscente, dando origine a quella corrente che verr\u00e0 in seguito definita \"visual kei\". Col passare del tempo per\u00f2 i membri perdono questa caratteristica e si vestono pi\u00f9 normalmente, a parte Hide. Lui infatti rimarr\u00e0 sempre il pi\u00f9 istrionico della band.\nParallelamente agli X Japan, Hide svolge anche una carriera da solista, dove \u00e8 anche cantante, \u00e8 anche leader degli Spread Beaver, e degli Zilch, un gruppo statunitense le cui canzoni si basano sull'ironia a sfondo sessuale. Mentre la musica degli X Japan \u00e8 vicina al progressive, quella di \"Hide with Spread Beaver\" \u00e8 pi\u00f9 un rock veloce e un gioco di chitarre, le canzoni infatti spesso sono allegre, marcate poi dalla sua voce.\nSfortunatamente per\u00f2 anche gli X Japan si sciolgono, a causa di Toshi, il cantante, che vuole intraprendere una carriera da solista. Fanno cos\u00ec il loro ultimo concerto, \"the Last live\", il 31 dicembre 1997, con le lacrime di tutti, Hide compreso. Lui comunque non si lascia scoraggiare, e ha molti progetti in corso, e, oltre al tour che deve fare con gli Spread Beaver, si propone di riunire gli X Japan entro il 2000 e di essere lui il cantante. Ma questi sogni vengono troncati.\nHide si dimostra una persona molto umana, intanto perch\u00e9 aiuta i debuttanti chitarristi a venire fuori, e perch\u00e9 fa opere di bene, come aiutare a combattere l'AIDS. In particolare una bimba affetta da una rara malattia gli fa appello, e lui dona il suo midollo osseo per poterla salvare.\nInoltre dona il suo sangue a un ragazzo e dona un rene ad un bambino di 8 anni.\nLa fine.\nLa mattina del 2 maggio 1998 Hide viene trovato in fin di vita dalla sua ragazza, Emi Takahashi. Infatti la sera prima aveva bevuto molto, e pare che la notte, per farsi il massaggio alla nuca (che molti chitarristi fanno a causa del peso della chitarra) abbia usato un asciugamano con l'aiuto della maniglia del bagno e che ne sia rimasto soffocato. Non tutti pensano che sia stato un incidente. Alcuni infatti sostengono che si tratti di suicidio, o addirittura di omicidio. Altre fonti dicono di aver visto dei video, trovati su vari blog Giapponesi, che ritraggono Hide in fin di vita e non ancora morto.\nIl funerale si tiene il 7 maggio 1998 (in seguito il suo corpo \u00e8 stato cremato e le sue ceneri buttate nel Pacifico dalle parti di Los Angeles, citt\u00e0 che lui adorava).\nI funerali di Hide furono un vero e proprio evento pubblico: migliaia di fan, tra le lacrime, vi si recarono per portare omaggio al loro idolo, tanto che le strade furono bloccate a causa della grande affluenza e molte persone accusarono malori.Durante la cerimonia privata, gli X Japan qui suonano per l'ultima volta in suo onore \"forever love\", e Yoshiki fa un discorso; dice che Hide era una grande persona, gentile e dolce, e anche se a volte quando beveva molto facevano a botte lui il giorno dopo chiedeva sempre scusa. A volte Yoshiki considerava Hide come suo fratello maggiore, a volte minore. \"Ormai devo lasciarmi questa tragedia alle spalle e tirare avanti, e invito i fan a fare altrettanto. Salutate Hide, e vegliate con amore sul suo sonno eterno\", cos\u00ec conclude. Nonostante abbia detto ci\u00f2, alcuni fan si suicidano il giorno stesso, per sentirsi pi\u00f9 vicini al loro idolo.\nIl ricordo.\nIn suo onore \u00e8 stato aperto l'Hide Museum, un museo che contiene molti suoi oggetti e vestiti che lui stesso, insieme alla sua ragazza, ideava. Nonostante molte proteste, il museo \u00e8 stato chiuso nel maggio del 2005.\nGli Spread Beaver non hanno rinunciato al loro tour, che hanno fatto in aiuto di band nuove che Hide stesso aveva promosso. Hide li ha accompagnati nel tour grazie al grande schermo che rifletteva la sua immagine. Questi gruppi in suo onore hanno fatto un album, \"Hide Tribute Spirit\".\nIl 3 e 4 maggio 2008, in occasione del decennale della morte di Hide, si \u00e8 tenuto a Tokyo nell'Ajinomoto Stadium un evento musicale intitolato \"Hide Memorial Summit\", organizzato dagli X Japan (headliner dell'evento) a cui hanno partecipato 18 band (fra le pi\u00f9 importanti del Giappone) per rendere omaggio al musicista scomparso ed omaggiare la profonda traccia che ha lasciato nel rock nipponico.\nSeth et Holth.\nNel 1993, Hide \u00e8 co-protagonista di un cortometraggio musicale, intitolato \"Seth et Holth\", assieme a Tusk (Zi:Kill), della durata di 45 minuti. Hide ha composto la musica del cortometraggio, mentre i testi e la voce sono di Tusk.\nSeth et Holth Soundtrack"}
{"id": "530122", "revid": "1460604", "url": "https://it.wikipedia.org/wiki?curid=530122", "title": "Giulio Viozzi", "text": "Biografia.\nNacque a Trieste, nel popolare rione di San Giacomo, comp\u00ec gli studi musicali sotto la guida di Antonio Illersberg. Nel 1931 si diplom\u00f2 in pianoforte, seguendo un corso di perfezionamento con Angelo Kessissoglu.\nNel 1936 vinse a Roma la \"Rassegna Nazionale Giovani Concertisti\", per poi impegnarsi brevemente nella carriera conceristica. Si diplom\u00f2 in composizione nel 1937.\nGi\u00e0 nel 1939 diventava docente di armonia complementare presso il \"Liceo musicale Giuseppe Tartini\" di Trieste. Dopo il settembre del 1943, fu imprigionato da tedeschi per non aver voluto aderire alla Repubblica di Sal\u00f2, per essere poi liberato grazie all'intercessione del sovrintendente del \"Teatro Giuseppe Verdi\" di Trieste, Franco Antonicelli.\nRiprese l'insegnamento al liceo musicale, dove ottenne l'incarico anche per la storia della musica e le esercitazioni corali. Nel 1956 assunse la cattedra di composizione nello stesso liceo, divenuto nel frattempo conservatorio statale, cattedra che mantenne fino al 1976. Alla sua scuola si formarono musicisti come Antonio Bibalo, Carlo de Incontrera, Daniele Zanettovich, Fabio Nieder.\nFino al 1950 Giulio Viozzi era conosciuto principalmente per alcune musiche cameristiche; nel 1951 Luigi Toffolo diresse in prima assoluta al Teatro Verdi di Trieste un suo poema sinfonico, \"Il Castello di Duino\", accolta con successo. L'anno successivo nacque \"Punta Salvore\", che prende ispirazione dall'estremo lembo dell'Istria Occidentale e si configura come un'invocazione di concordia agli uomini tormentati e divisi di quella terra (una retorica, questa, che rispecchia abbastanza fedelmente la temperie storica di quegli anni). Nel 1953 l\"'Ouverture carsica\" viene eseguita al Festival internazionale di Venezia. La fama di Viozzi cresce, tanto che Lorin Maazel presenta al Teatro alla Scala di Milano il suo \"Ditirambo\" (1955). Vengono cos\u00ec alla luce con ritmo sempre pi\u00f9 intenso altre composizioni, quali \"Hangar 26\" (1953), \"Leggenda\", \"Musica dei ginepri\" (1962) e \"Musica per Italo Svevo\" (1962).\nLentamente il carattere descrittivo della musica di Viozzi cedette il passo a una realt\u00e0 fine a s\u00e9 stessa radicata nella pratica del contrappunto. Gi\u00e0 \"Contrasti\" (1964) esemplifica questa nuova tendenza dell'autore, cos\u00ec come \"Discorso del vento\" (1968). I titoli che appaiono nel catalogo del compositore triestino non richiamano pi\u00f9 temi di natura letteraria o paesistica, ma divengono semplicemente \"concerti\" solistici.\nViozzi oper\u00f2 con successo nel teatro musicale: \"Allamistakeo\", ispirata a un racconto di Edgar Allan Poe, presentata al Teatro delle Novit\u00e0 di Bergamo il 26 ottobre 1954 sotto la direzione di Ettore Gracis, venne salutata subito come un lavoro rappresentativo dell'opera in musica di quegli anni. \"Allamistakeo\" venne poi ripresa in moltissimi teatri sia in Italia che all'estero. \" Un intervento notturno\", del 1957, presentata in prima assoluta a Trieste, fu accolta con meno calore della precedente, ma circol\u00f2 egualmente, venendo ripresa addirittura alla radio di San Francisco e di New Orleans e al Teatro Liceo di Barcellona. Sempre a Trieste fu presentato, il 10 marzo 1962 \"Il sasso pagano\", opera in tre atti di soggetto tragico, accolta subito con vivo successo. Da menzionare nel catalogo teatrale di Viozzi anche l'atto unico \"La giacca dannata\", ispirata alla novella di Dino Buzzati. L'ultima opera lirica del compositore fu \"Elisabetta\", basata sul celebre racconto di Guy de Maupassant, \"Boule de Suif\", fu presentata al pubblico triestino il 19 novembre 1971.\nDurante gli anni settanta e ottanta continua, anche se decisamente a rilento, la sua attivit\u00e0 compositiva. Nascono nuove pagine come il \"Concerto per oboe e archi \"(1974), la \"Missa Sanctae Euphemiae\" (1980), la \"Ballata carsica\" (1982).\nDi un certo interesse \u00e8 anche la produzione corale e soprattutto l'attenzione che Viozzi ha dedicato al canto popolare con interessanti elaborazioni soprattutto per coro misto.\nIl 30 agosto 1984 mentre si trovava in vacanza a Cavalese lo colp\u00ec un ictus cerebrale, dal quale non si riprese pi\u00f9. Dopo tre mesi di agonia, si spense a Verona la sera del 29 novembre 1984.\nViozzi rivolse le sue ultime attenzioni artistiche alla \" Sonata per chitarra\", il cui secondo tempo, il \"Lento quasi funebre\", fu eseguito nella Cattedrale di San Giusto a Trieste durante la messa in suffragio.\nStile.\nIl linguaggio musicale di Viozzi pu\u00f2 essere classificato in un'area a met\u00e0 strada tra il Novecento storico, memore della lezione di Leo\u0161 Jan\u00e1\u010dek, Sergei Prokofiev, Maurice Ravel, Igor' F\u00ebdorovi\u010d Stravinskij e delle suggestioni della musica popolare, spesso di origine balcanica, con un senso ritmico che ricorda in certi casi quello di B\u00e9la Bart\u00f3k; la tavolozza orchestrale e la facile e fluente vena melodica non gli fecero mancare il consenso positivo del pubblico.\nIn campo teatrale fugg\u00ec ai rischi di una ripresa del verismo, preferendo soggetti grotteschi e surreali.\nTecnicamente la musica di Viozzi si ricollega alle correnti novecentiste pi\u00f9 reazionarie, strettamente legate al sistema tonale o al massimo ad un certo gusto armonico vicino all'impressionismo; le tecniche pi\u00f9 evolute (dodecafonia, strutturalismo, postserialismo) vennero sempre da lui guardate con estremo sospetto."}
{"id": "530133", "revid": "547992", "url": "https://it.wikipedia.org/wiki?curid=530133", "title": "Modesto Panetti", "text": "Ha tenuto tra i primi corsi di aeronautica in Italia e introdotto l'insegnamento di queste discipline al Politecnico di Torino il cui laboratorio di Aeronautica porta il suo nome. Fu socio dell'Accademia dei Lincei e di quella di Torino. Nel 1935 l'Accademia d'Italia gli confer\u00ec il \"premio Mussolini\" per le scienze. Fu senatore della Repubblica dal 1948 al 1953 e Ministro delle poste e delle telecomunicazioni nel governo Pella nel 1953.\nA lui \u00e8 dedicato un Istituto Tecnico Tecnologico sito nella citt\u00e0 di Bari, l'I.T.T. Modesto Panetti.\n\u00c8 sepolto nel Cimitero monumentale di Torino."}
{"id": "530136", "revid": "1060", "url": "https://it.wikipedia.org/wiki?curid=530136", "title": "Raymond E. Brown", "text": ""}
{"id": "530137", "revid": "31886", "url": "https://it.wikipedia.org/wiki?curid=530137", "title": "Argo Secondari", "text": "Biografia.\nQuinto di sette figli, nacque a Roma in una famiglia di estrazione borghese. Il padre Giuseppe fu tra i primi omeopati italiani e medico di Giolitti, mentre la madre, Aede Mattoli discendeva da un'antica famiglia benestante. Giovanissimo si imbarc\u00f2 come mozzo su una nave diretta verso il Sudamerica. Esercit\u00f2 qui anche la professione del pugile ed entr\u00f2 in contatto con i circoli sovversivi dell'emigrazione italiana. Torn\u00f2 in Italia per arruolarsi come soldato durante la Prima Guerra Mondiale.\nLa prima guerra mondiale e la fondazione dell'ANAI.\nDurante la sua esperienza bellica, iniziando da soldato semplice, arriv\u00f2 al grado di tenente di un battaglione degli arditi e fu decorato con tre medaglie al valore militare. Nel dopoguerra \u00e8 tra i fondatori dell'Associazione Nazionale degli Arditi d'Italia (ANAI) e rientra nella frangia rivoluzionaria dell'associazione. Del 5 luglio 1919 \u00e8 il suo tentativo, insieme ad anarchici e repubblicani, di dare inizio ad un'insurrezione popolare che partendo dal Forte di Pietralata, avrebbe dovuto requisire le armi custodite nel forte per espropriare i mercati generali. invece sostenne il tentativo di un colpo di Stato che dal Forte di Pietralata avrebbe dovuto occupare il Quirinale, il Parlamento ed i ministeri dell'Interno e della Guerra, creando un'assemblea costituente che doveva dare inizio ad una rivoluzione. Il piano fall\u00ec a causa della delazione da parte dell'ardito Ernesto Albini alle forze di polizia che stroncarono sul nascere il tentativo insurrezionale, arrestandone i partecipanti. Secondari dopo un primo periodo di latitanza, viene arrestato nel tentativo di fuggire in Svizzera. Verr\u00e0 rilasciato nel marzo del 1920 a seguito dell'amnistia per i reati contro la sicurezza dello Stato.\nNel maggio dello stesso anno, con l'appoggio di Filippo Naldi e Peppino Garibaldi, espulse il direttivo dell'ANAI, in aperta contrapposizione alla corrente anti-bolscevica, rappresentata da Ulisse Igliori e Giuseppe Bottai. Secondari, di stampo rivoluzionario, si distacc\u00f2 a sua volta da Naldi e Garibaldi, di impronta moderata, nonostante i tre fossero confluiti nella corrente denominata \"Commissione Provvisoria della nuova Associazione Arditi d\u2019Italia\". Dopo il fallito tentativo di portare gli arditi al fianco degli operai romani durante il biennio rosso, Secondari si dimise da ogni carica direttiva. Questo fatto provoc\u00f2 il disfacimento della sezione romana degli arditi, che riusc\u00ec a riorganizzarsi, solo nel giugno dell'anno successivo, grazie alla ripresa generale dell'Associazione Nazionale degli Arditi d'Italia.\nIl 22 giugno 1921, insieme al repubblicano Luigi Piccioni ed alla corrente anarco-individualista di Attilio Paolinelli, Argo Secondari convoc\u00f2 un'assemblea generale degli iscritti e dei simpatizzanti, che vide accesi dibattiti tra i sostenitori del fascismo ed antifascisti. Il presidente Umberto Beer, espressione della corrente milanese filofascista, venne posto in minoranza. Si decise inoltre la formazione dell'associazione degli Arditi del Popolo di cui Secondari pubblicher\u00e0 il primo manifesto sulla stampa. In una successiva riunione il 27 giugno 1921 venne eletto il nuovo Direttorio. Una triade della quale Secondari \u00e8 presidente insieme al tenente Ferrari ed al sergente maggiore Pierdominici. Durante l'assemblea venne decisa la creazione di un Battaglione degli Arditi del Popolo, il cui compito era difendere le sedi colpite dalla violenza squadrista. Il Battaglione venne da subito appoggiato dalle Formazioni di difesa proletaria, venutesi a costituire in risposta ai Fasci italiani di combattimento e fu nominato inizialmente \"Associazione fra gli Arditi del popolo.\"\nIl 2 luglio, nella terza assemblea dell'associazione, gli iscritti prestano giuramento al Direttorio formato esclusivamente dal solo Secondari in quanto sia Pierdominici che Ferrari si dimisero dopo l\"'aut-aut\" di D'Annunzio sulla non adesione da parte degli arditi a formazioni politiche.\nLa nascita degli Arditi del Popolo.\nLa \"presentazione\" pubblica degli Arditi del Popolo, avvenne il 6 luglio 1921. In occasione del raduno antifascista, indetto dal Comitato di difesa proletaria, presso l'Orto Botanico di Roma, Secondari, alla testa degli Arditi, sfil\u00f2 tra la folla in ovazione, in una marcia alla quale parteciparono circa duemila persone (in massima parte ex combattenti della prima guerra mondiale ed anarchici).\nIl comizio vide come oratori l\u2019anarchico Varagnoli per il Comitato di difesa proletaria, il comunista D\u2019Amato per la Camera del lavoro confederale, Caramitti per quella sindacalista, Conti per il partito repubblicano, Monici per il PSI, Bombacci per il PCd\u2019I e Forbicini per la Federazione comunista-anarchica. Al termine, mentre la folla si disperdeva ci furono scontri con le forze dell'ordine che portarono ad una decina di feriti, oltre al fronteggiamento dei fascisti con gli Arditi del Popolo in serata, vicino Palazzo Venezia.\nNei giorni successivi, la questura di Roma prese atto della costituzione di svariati battaglioni di Arditi del Popolo nei vari quartieri della citt\u00e0. La neo costituita organizzazione antifascista conobbe in poco tempo un'espansione vertiginosa. Nell'estate del 1921, anno della costituzione, si contano gi\u00e0 144 sedi in tutta Italia e un totale di 20.000 persone aderenti.\nLa nascita del movimento paramilitare fu salutata con gioia da Lenin sulla Pravda. Nikolai Bucharin invit\u00f2 vivamente Ruggero Grieco, del Partito comunista d'Italia, a non intralciare la fondazione dell'organizzazione antifascista, anche se questa non era alle dipendenze dirette del Partito comunista d'Italia. All'interno dello stesso partito Antonio Gramsci era favorevole agli Arditi del Popolo, tema che riprender\u00e0 poco prima di essere incarcerato in una delle ultime riunioni del partito, prima dell'instaurazione a tutto campo del regime fascista.\nSventata una prima aggressione da parte degli squadristi in seguito ai Fatti di Sarzana, Secondari venne riconfermato alla guida degli Arditi del Popolo nel congresso del 24 luglio 1921. Congresso che mostr\u00f2 i primi sentimenti contrastanti all'interno dell'organizzazione per quanto riguardava il comportamento da tenere nei confronti dei partiti politici. Mentre Secondari promuoveva l'assoluta autonomia degli Arditi, Giuseppe Mingrino sosteneva la necessit\u00e0 di mantenere legami con i partiti d'avanguardia. In seguito all'uccisione da parte dei fascisti di 10 persone a Roccastrada (spedizione punitiva in risposta ai Fatti di Sarzana) ed all'omicidio dell'Ardito Nicola Lolli (nel quadro dell'ondata di indignazione successiva alla spedizione di Roccastrada), Secondari indice uno sciopero generale nelle giornate del 25-26 luglio 1921, salvo poi revocarlo dopo aver ricevuto pressioni dalle forze dell'ordine. Il ritardo nella diffusione dell'ordine di revoca dello scioper\u00f2 caus\u00f2 l'arresto di un gruppo di Arditi ternani per possesso di materiale esplosivo.\nIl 29 luglio durante la seconda assemblea degli Arditi del Popolo, emersero pi\u00f9 evidenti i contrasti tra i dirigenti che criticarono la gestione dello sciopero da parte di Secondari, oltre ad avanzare accuse sulla sua gestione finanziaria dell'associazione. Questo port\u00f2 alla creazione di un nuovo direttorio, nel quale Mingrino ottenne la direzione politica, Secondari la direzione militare e tecnica mentre al repubblicano Vincenzo Baldazzi vennero affidati compiti di natura amministrativa.\nSecondari venne di fatto destituito dal direttorio durante il terzo congresso della Lega proletaria Mirov (\"Mutilati, Invalidi, Reduci, Orfani e Vedove\"), dove Mingrino elesse a sorpresa un nuovo direttorio, riducendo \u00abdi fatto, gli Arditi del Popolo al braccio armato delle organizzazioni proletarie, esautorandone di fatto l'autonomia\u00bb.\nL'agguato e la morte.\nNei giorni successivi alla Marcia su Roma, pi\u00f9 precisamente il 31 ottobre 1922, Secondari fu aggredito da alcuni fascisti armati di mazze che, colpendolo ripetutamente sulla testa, gli provocarono una commozione cerebrale, oltre ad una ferita alla regione parietale destra. Secondari non si riprese pi\u00f9 dall'aggressione subita, tanto da doversi trasferire a Camerino con il fratello Biante, su consiglio del deputato Umberto Tupini. Il 20 giugno 1924, come descritto da un'informativa del questore di Roma nel 1931, reca segni di squilibrio mentale per i quali fu ricoverato nell'ospedale psichiatrico di Camerino. Successivamente trasferito nel manicomio di Montefiascone, fu infine internato definitivamente nel manicomio di Rieti. Il fratello Epaminonda, medico cardiologo negli Stati Uniti, tent\u00f2 invano di farlo espatriare per poterlo curare, ma il regime fascista neg\u00f2 sempre il permesso.\nRimase nel manicomio di Rieti per diciotto anni, fino al 17 marzo 1942, dove mor\u00ec all'et\u00e0 di quarantasei anni.\nIl suo funerale per ordine della questura, che temeva il verificarsi di disordini, si svolse in forma privata.\nRiposa nel cimitero monumentale di Rieti."}
{"id": "530140", "revid": "1318658", "url": "https://it.wikipedia.org/wiki?curid=530140", "title": "Arrondissement di C\u00e9ret", "text": "L\"arrondissement\" di C\u00e9ret \u00e8 un \"arrondissement\" dipartimentale della Francia situato nel dipartimento dei Pirenei Orientali, nella regione dell'Occitania.\nStoria.\nFu creato nel 1800, sulla base dei preesistenti distretti.\nComposizione.\nL'arrondissement \u00e8 composto da 40 comuni raggruppati in 5 cantoni:"}
{"id": "530141", "revid": "4175", "url": "https://it.wikipedia.org/wiki?curid=530141", "title": "Ft. Lauderdale", "text": ""}
{"id": "530144", "revid": "1543377", "url": "https://it.wikipedia.org/wiki?curid=530144", "title": "Operator lock", "text": "Nel mondo della telefonia per operator lock si intende il blocco selettivo ed automatico del proprio telefonino all'utilizzo con la sola SIM di un determinato gestore, non permettendo l'utilizzo agli altri operatori di telefonia mobile.\nCome funziona.\nQuesto blocco prevede generalmente:\nSituazione in Italia.\nIn Italia solo 3 Italia adotta questo tipo di limitazione sui Videofonini/Tivufonini, permettendo la vendita a prezzi fortemente ribassati.\nIl periodo di blocco massimo \u00e8 stato fissato dall'Agcom in 18 mesi"}
{"id": "530146", "revid": "1318658", "url": "https://it.wikipedia.org/wiki?curid=530146", "title": "Arrondissement di Prades", "text": "L\"arrondissement\" di Prades \u00e8 un \"arrondissement\" dipartimentale della Francia situato nel dipartimento dei Pirenei Orientali, nella regione dell'Occitania.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 100 comuni raggruppati in 6 cantoni:"}
{"id": "530149", "revid": "1982", "url": "https://it.wikipedia.org/wiki?curid=530149", "title": "Arrondissement di Perpignan", "text": ""}
{"id": "530151", "revid": "2214144", "url": "https://it.wikipedia.org/wiki?curid=530151", "title": "Benedetto d'Aniane", "text": "Era figlio di Agilulfo, nobile di origine visigota che governava, con il titolo di conte, il territorio di Maguelonne, nella Settimania o marchersato di Gotia, nel sud della Francia, e fu battezzato con il nome di Witiza o Vitiza.\nBiografia.\nDopo essere stato educato a corte nel palazzo di Pipino il Breve, nel 774 segu\u00ec l'esercito di Carlo Magno, che venne in Italia per combattere contro i Longobardi. In quello stesso anno, per\u00f2, decise di ritirarsi dalla vita pubblica e di farsi monaco a seguito della morte del fratello.\nEntr\u00f2 nel monastero borgognone di San Sequano (Saint-Seine), non lontano da Digione, dove prese il nome di Benedetto. Benedetto studi\u00f2 nei primi anni di vita monastica le grandi regole del passato, tra cui la regola di San Colombano abate e poi quella di san Benedetto da Norcia convincendosi che il modello benedettino fosse quello pi\u00f9 in sintonia con i tempi e con la tradizione dell'Occidente.\nNel suo tentativo di favorire un ritorno alla regola benedettina senza alterazioni, Benedetto non si sent\u00ec appoggiato n\u00e9 dai monaci di Saint-Seine n\u00e9 dalla politica di Carlo Magno nei confronti del monachesimo. Lasciato il monastero di Saint-Seine si trasfer\u00ec ad Aniane, in Linguadoca, vicino Lod\u00e8ve, fondando cos\u00ec un nuovo monastero su terreni avuti in eredit\u00e0 dalla famiglia. Qui riusc\u00ec a portare avanti con pi\u00f9 facilit\u00e0 il suo tentativo di riforma, perch\u00e9 ebbe l'appoggio del re d'Aquitania, Ludovico il Pio, che aiut\u00f2 la riforma dei monasteri nella Settimania: impose ai suoi monaci la regola benedettina senza nessuna mitigazione, insistendo soprattutto nel dare importanza all'ufficio divino e al lavoro e ridimensionando l'applicazione agli studi. Allo scopo, poi, di stabilire chiaramente la superiorit\u00e0 della regola di san Benedetto sulle altre regole monastiche, compil\u00f2 una raccolta di tutte le regole antiche di cui aveva conoscenza: si trattava del \"Codex regularum\" che contiene ventisette regole. Compose poi una \"Concordia regularum\", un commento alla regola benedettina formato da estratti di altre regole e destinato a mostrare come tutta la tradizione monastica si trovasse condensata nell'opera di Benedetto da Norcia. Nello stesso tempo cerc\u00f2 di mantenere buoni rapporti col potere politico, soprattutto grazie all'amicizia con Ludovico il Pio che, nell'813, venne associato all'impero dal padre, Carlo Magno, che, invece sosteneva la necessit\u00e0 di una restaurazione spirituale del monachesimo tradizionale. Grazie alle sue capacit\u00e0 e alla sua influenza riusc\u00ec, ancora vivente Carlo, a far ritornare alla regola benedettina numerosi monasteri della Linguadoca, della regione del Massiccio Centrale e della Borgogna.\nL'opera riformatrice di Benedetto raggiunse dimensioni imponenti dall'814 in poi, dopo che Ludovico il Pio era divenuto imperatore unico dei Franchi. Fu chiamato dapprima a dirigere il monastero di Marmoutier nell'816, in Alsazia e dall'817 l'Abbazia di Novalesa, ed in seguito, ad erigere il monastero di Inden (ora Kornelim\u00fcnster), nei pressi di Aquisgrana e nello stesso tempo fu stretto collaboratore dell'imperatore, Ludovico; moltissimi diplomi rilasciati in quel periodo dalla cancelleria imperiale furono concessi dietro richiesta di Benedetto.\nLa Dieta di Aquisgrana, convocata nell'816 affinch\u00e9 indicasse il modo migliore per ristabilire nel clero secolare e regolare l'osservanza delle norme tradizionali, sostenne le idee e l'azione di Benedetto. Nell'817 gli abati convocati per appoggiare la Dieta Imperiale promulgarono il 10 luglio il \"Capitulare Monasticum\" relativo all'organizzazione monastica. Il \"Capitulare\" impose a tutti i monaci l'osservanza della regola benedettina con pochissimi adattamenti relativi alle diverse condizioni climatiche dei vari monasteri; un secondo \"Capitulare\" nell'818 restituiva ai monasteri la libera elezione dell'abate. Dopo queste due Diete Benedetto d'Aniane pubblic\u00f2 una \"Collectio capitularis\" nella quale precisava, completava o adattava alla situazione della sua epoca, numerosi dettagli della regola.\n\u00abQuasi tre secoli dopo la Fondazione di Montecassino, il sistema benedettino, con qualche ritocco marginale, divenne l'unico regime del monachesimo occidentale; ci\u00f2 conferisce all'azione di Benedetto di Aniane un'importanza eccezionale nella storia monastica.\u00bb\nOltre a questa grande attivit\u00e0 di riformatore il santo fu teologo e predicatore e s'impegn\u00f2 molto contro l'eresia adozionista che si era diffusa nella Gallia occidentale e nella penisola iberica, teorie sostenute dai vescovi Eliprando di Toledo e soprattutto da Felice di Urgel, che al tempo veniva indicata anche come felicianesimo, appunto dal nome di quest'ultimo. I concili di Ratisbona del 792, di Francoforte del 794 e di Aquisgrana del 799 si dedicarono a questo problema. Benedetto venne inviato in Spagna assieme al vescovo di Lione e all'arcivescovo di Narbonne per combattere le idee eretiche.\nBenedetto trascorse gli ultimi anni nell'abbazia di Inden. Mor\u00ec ad Aquisgrana nell'821 e fu sepolto ad Inden; i suoi resti andarono poi dispersi."}
{"id": "530156", "revid": "1318658", "url": "https://it.wikipedia.org/wiki?curid=530156", "title": "Arrondissement di Perpignano", "text": "L\"arrondissement\" di Perpignano \u00e8 un \"arrondissement\" dipartimentale della Francia situato nel dipartimento dei Pirenei Orientali, nella regione dell'Occitania.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 86 comuni raggruppati in 20 cantoni:"}
{"id": "530157", "revid": "339392", "url": "https://it.wikipedia.org/wiki?curid=530157", "title": "Chiesa di San Sulpizio (Parigi)", "text": ""}
{"id": "530164", "revid": "339392", "url": "https://it.wikipedia.org/wiki?curid=530164", "title": "Parrocchia di San Sulpizio (Parigi)", "text": ""}
{"id": "530165", "revid": "599013", "url": "https://it.wikipedia.org/wiki?curid=530165", "title": "Compagnia dei sacerdoti di San Sulpizio", "text": "La Compagnia dei sacerdoti di San Sulpizio (in latino \"Societas presbyterorum a Sancto Sulpitio\") \u00e8 una societ\u00e0 clericale di vita apostolica di diritto pontificio: i membri della congregazione, detti popolarmente sulpiziani, pospongono al loro nome la sigla P.S.S.\nStoria.\nLa congregazione venne fondata da Jean-Jacques Olier (1608-1657): di nobile famiglia, venne avviato giovanissimo alla carriera ecclesiastica e, all'et\u00e0 di dodici anni, venne nominato abate di P\u00e9brac; studi\u00f2 alla Sorbona e a Roma e, dopo un pellegrinaggio a Loreto, decise di diventare sacerdote; tornato in patria, venne ordinato prete, si un\u00ec alla compagnia dei missionari di Vincenzo de' Paoli, suo direttore spirituale, e inizi\u00f2 a predicare le missioni nelle zone rurali dell'Alvernia.\nNei suoi spostamenti, Olier ebbe modo di constatare lo stato di prostrazione morale e intellettuale in cui era caduto il clero francese. Qualche anno prima, con il decreto \"Cum adulescentium aetas\", il Concilio di Trento aveva ordinato ai vescovi diocesani l'erezione di seminari per risolvere il problema dell'ignoranza e dell'impreparazione dei sacerdoti: l'applicazione del decreto tridentino, per\u00f2, fu molto difficoltosa in Francia, soprattutto per gli alti costi che l'erezione e il mantenimento dei seminari comportava.\nOlier pens\u00f2 allora di dedicarsi alla formazione dei candidati al sacerdozio e, assieme a due compagni, il 29 novembre 1641 apr\u00ec un seminario a Vaugirard; il 15 agosto 1642 il fondatore venne nominato parroco di San Sulpizio a Parigi e la sede dell'istituto venne trasferita presso tale chiesa. Presto i \"signori\" di San Sulpizio vennero richiesti dai vescovi delle piccole diocesi del paese per assumere la direzione dei loro seminari: nel 1649 vennero chiamati a Nantes, nel 1650 a Viviers, nel 1652 a Le Puy, nel 1653 a Clermont e nel 1657 raggiunsero anche Montr\u00e9al, in Canada.\nDopo la scomparsa di Olier, i sulpiziani si occuparono anche dell'organizzazione dei seminari di Lione e Limoges. Tuttavia, non era nelle intenzioni del fondatore dare inizio a una nuova congregazione: fu il suo successore alla guida della parrocchia di San Sulpizio, Alexandre Le Ragois de Bretonvilliers (1621-1676), a dare un'organizzazione giuridica alla compagnia. Il 3 agosto 1664 fece approvare i sulpiziani da Flavio Chigi, legato di papa Alessandro VII, il che gli consent\u00ec di aprire un noviziato; i sulpiziani vennero riconosciuti come compagnia di \"sacerdoti secolari donati a Nostro Signore per servire il suo clero\", che non emettevano voti, ma la promessa di perseverare nell'istituto e di non accettare benefici ecclesiastici. Le costituzioni redatte da Bretonvilliers per i suoi sacerdoti vennero approvate dal re di Francia nel 1713.\nDispersi in Francia durante la Rivoluzione, nel 1792 i sulpiziani trasferirirono la loro sede principale presso il seminario di Baltimora. Il seminario di Parigi venne riaperto da Jacques-Andr\u00e9 \u00c9mery nel 1801: nuovamente soppresso da Napoleone, venne ripristinato nel 1814. La compagnia venne approvata civilmente da Luigi XVIII il 3 aprile 1816 e nel 1863 papa Pio IX conferm\u00f2 l'approvazione del 1664. L'approvazione definitiva della Santa Sede giunse l'8 luglio 1931.\nAttivit\u00e0 e diffusione.\nLo scopo di questa congregazione \u00e8 principalmente la gestione dei seminari e la formazione e l'aggiornamento del clero.\nLa compagnia \u00e8 presente in Canada, Colombia, Francia, Stati Uniti d'America, Vietnam e Zambia. La sede generalizia \u00e8 a Parigi.\nAl 31 dicembre 2005 la compagnia contava 28 case e 316 membri, tutti sacerdoti."}
{"id": "530167", "revid": "125366126", "url": "https://it.wikipedia.org/wiki?curid=530167", "title": "David Tennant", "text": "\u00c8 noto principalmente per aver interpretato tra il 2005 e il 2013 il Decimo Dottore, la decima incarnazione del personaggio del Dottore, protagonista della serie televisiva di fantascienza \"Doctor Who\"; l'ispettore Alec Hardy nella serie TV \"Broadchurch\"; il demone Crowley nella serie TV \"Good Omens\"; e Kilgrave nella serie TV \"Jessica Jones\". Al cinema il ruolo che l'ha reso celebre \u00e8 quello di Barty Crouch Jr. in \"Harry Potter e il calice di fuoco\".\nDal 2017 \u00e8 la voce di Paperon de' Paperoni nella serie animata Disney \"DuckTales\", reboot dell'omonima serie del 1987.\nBiografia.\n\u00c8 nato il 18 aprile 1971 a Bathgate, in Scozia. Per iscriversi al sindacato britannico degli attori Equity Union ha dovuto cambiare cognome, perch\u00e9 c'era gi\u00e0 iscritto un altro David McDonald; leggendo la rivista \"Smash Hits\" ha deciso di adottare quello di Neil Tennant, il cantante dei Pet Shop Boys. Nel corso di una livechat con i lettori del quotidiano britannico The Guardian, l'attore ha dichiarato di aver dovuto infine cambiare legalmente il suo cognome in Tennant a causa del regolamento del sindacato statunitense degli attori Screen Actors Guild.\nHa frequentato la Royal Scottish Academy of Music and Drama di Glasgow. Ha incominciato a recitare muovendo i primi passi sul palcoscenico di piccoli locali come il Young Vic, l'Edinburgh Lyceum e il 7:84 Theatre Company, facendo la classica gavetta shakespeariana. Nel 2003 ha ricevuto una \"nomination\" per il Laurence Olivier Theatre Award come miglior attore nel ruolo interpretato in \"Lobby Hero\". \u00c8 apparso in molte produzioni televisive britanniche ed \u00e8 un apprezzato doppiatore per i documentari di National Geographic, per i programmi di Radio 4 e per audiolibri. \u00c8 stato poi chiamato dalla Warner Bros. per impersonare Barty Crouch Jr. in \"Harry Potter e il calice di fuoco\", quarto film della serie.\nNel 2005 prende parte al remake della serie televisiva \"The Quatermass Experiment\" del 1953, \"The Quatermass Experiment\", nella parte del Dottore Gordon Briscoe. Tra il 2006 e il 2013 ha impersonato il Decimo Dottore nella popolare serie televisiva di fantascienza britannica \"Doctor Who\", con cui ha vinto diversi premi. Nel 2011 partecipa al film \"Una sposa in affitto\". Nel 2012 \u00e8 stato scelto per il ruolo dell'ispettore Alec Hardy nel telefilm drammatico \"Broadchurch\", ruolo interpretato per 3 stagioni, dal 2013 al 2017.\nNel 2014 \u00e8 protagonista di \"Gracepoint\", remake di \"Broadchurch\", con cui vincer\u00e0 ai People's Choice Awards il premio come miglior attore protagonista in una nuova serie TV, nel 2015. Sempre nel 2014, entra nel cast del film La nostra vacanza in Scozia nel ruolo di uno dei protagonisti, film che entrer\u00e0 nelle 10 migliori commedie inglesi dell'anno. Nel 2015 interpreta il personaggio di Kilgrave, l'Uomo Porpora, nella serie televisiva Jessica Jones prodotta da Netflix in collaborazione con la Marvel. Nel 2017, entra nel cast del film \"You, me and him\" e recita come protagonista nel film \"Mad to be normal\". Nel 2018, recita nel film Bad Samaritan, come antagonista psicopatico, ricordando quasi la sua interpretazione di Barty Crouch Jr in Harry Potter. Sempre nel 2018, \u00e8 protagonista della serie TV della BBC \"There She Goes\" e interpreta il ruolo del protagonista nella serie TV \"Camping\" (remake americano della serie britannica dallo stesso titolo). Nel 2019, \u00e8 protagonista della miniserie di successo di Amazon Prime Video, \"Good Omens\", nel ruolo del demone Crowley. Sempre nel 2019, \u00e8 entrato nel cast della serie \"Criminal\", uscita in autunno su Netflix. Nel 2020 ha iniziato delle trattative con Ed Schwitzer per creare un nuovo film ambientato a Edimburgo.\n\u00c8 sposato dal 30 dicembre 2011 con l'attrice Georgia Moffett, figlia dell'attore Peter Davison che interpret\u00f2 il Quinto Dottore. La coppia ha cinque figli: Ty Peter (27 marzo 2002) nato quando Georgia aveva 17 anni e adottato da David Tennant nel 2011, Olive (29 marzo 2011), Wilfred (2 maggio 2013), Doris (9 novembre 2015) e Birdie (13 ottobre 2019).\n\"Doctor Who\" (2005\u20132010, 2013).\n\"Doctor Who\" torn\u00f2 sulla televisione britannica nel 2005, con Christopher Eccleston nel ruolo del Nono Dottore nella prima stagione della nuova serie. Tennant lo sostitu\u00ec a partire dalla seconda stagione debuttando nel ruolo del Decimo Dottore nell'episodio \"Padroni dell'universo\" (2005) alla fine della scena della rigenerazione. Incominci\u00f2 le riprese della nuova serie di \"Doctor Who\" alla fine di luglio del 2005. La sua prima apparizione vera e propria avvenne nello speciale natalizio \"L'invasione di Natale\", trasmesso il giorno di Natale del 2005.\nTennant espresse entusiasmo circa il ruolo affermando di aver realizzato uno dei suoi sogni di bambino. Nel 2006, i lettori di \"Doctor Who Magazine\" elessero Tennant il \"Miglior Dottore\" di sempre. Nel 2007 Tennant apparve insieme a Peter Davison (il Quinto Dottore) nello speciale di beneficenza \"Children in Need\", scritto da Steven Moffat e intitolato \"Time Crash\". Nel 2008 apparve insieme alla figlia di Davison, Georgia Moffett (nel ruolo di \"Jenny\") nell'episodio \"La figlia del Dottore\".\nDavid Tennant continu\u00f2 a interpretare il Decimo Dottore nella terza e nella quarta serie. Tuttavia, il 29 ottobre 2008, Tennant annunci\u00f2 che avrebbe abbandonato il ruolo dopo tre stagioni del programma. Indoss\u00f2 ancora i panni del Dottore in quattro speciali del 2009, prima di recitare nel suo ultimo episodio andato in onda il 1\u00ba gennaio 2010. Il 27 marzo 2012 viene ufficializzato il ritorno occasionale di David a \"Doctor Who\" entrando nel cast per lo speciale del cinquantesimo anniversario dalla nascita della serie.\nDoppiatori italiani.\nNelle versioni in italiano delle opere in cui ha recitato, David Tennant \u00e8 stato doppiato da:\nDa doppiatore \u00e8 sostituito da:"}
{"id": "530170", "revid": "508036", "url": "https://it.wikipedia.org/wiki?curid=530170", "title": "Nabatei", "text": "I Nabatei furono un popolo di commercianti dell'Arabia antica, insediati nelle oasi del Nord Ovest cui al tempo di Flavio Giuseppe fu dato il nome di Nabatene, indicando approssimativamente l'area che fungeva da confine fra la Siria e l'Arabia, dall'Eufrate al mar Rosso. La rete mercantile da essi efficacemente controllata e gestita metteva in comunicazione il sud e il nord della Penisola araba e permetteva di commercializzare nell'area mediterranea prodotti ad alta utilit\u00e0 marginale, provenienti dalla lontana India e dalle regioni circonvicine.\nCultura.\nBench\u00e9 nulla sia sopravvissuto della loro letteratura, di cui peraltro non si ha menzione nei testi antichi, l'importanza della cultura nabatea \u00e8 testimoniata dalla diffusione della loro lingua, attestata in un gran numero di graffiti e iscrizioni epigrafiche, anche a distanza da Petra, loro centro politico. \nI riferimenti d'et\u00e0 classica sui Nabatei suggeriscono che le loro rotte mercantili e la provenienza delle loro merci fossero considerate un segreto da serbare, camuffato in racconti in grado di confondere i forestieri. Diodoro Siculo li descrive come una trib\u00f9 forte di circa 10.000 guerrieri, in grado di dominare i nomadi dell'Arabia, non interessati all'agricoltura, alle residenze fisse e all'uso del vino ma, oltre all'allevamento, coinvolti in traffici che consentivano alti profitti con gli empori da cui proveniva il franchincenso, la mirra e altre specie provenienti dall'Arabia Felix, oggi Yemen, come pure ai commerci con l'Egitto riguardanti il bitume proveniente dal Mar Morto. Le loro contrade, aride, erano la miglior difesa per la loro amata libert\u00e0, grazie alle ampie cisterne che raccoglievano l'acqua piovana, scavate nella roccia o nell'argilla, nascoste agli occhi dei potenziali invasori.\nOrigini.\nL'origine dei Nabatei rimane oscura. Basandosi su una somiglianza di suono Gerolamo suggerisce un collegamento con la trib\u00f9 dei Nebaioth ricordata nel Libro dei Popoli della \"Genesi\" ma storici moderni sono prudenti circa un'antica storia nabatea. L'esilio babilonese che cominci\u00f2 nel 586 a.C. apr\u00ec un vuoto di potere nel Regno di Giuda e non appena gli Edomiti si spostarono nelle terre da pascolo dei Giudei, le iscrizioni nabatee cominciano a essere rinvenute in territorio edomita (prima del 312 a.C., quando essi furono attaccati infruttuosamente a Petra da Antigono I). Petra o Sela fu l'antica capitale di Edom; i Nabatei devono aver occupato l'antico territorio di Edom, subentrandogli nei suoi traffici mercantili dopo che gli Edomiti s'erano avvantaggiati dell'esilio babilonese degli Ebrei, sospingendoli nella Giudea meridionale. Questa migrazione nabatea, la cui data non pu\u00f2 essere determinata, li rese anche padroni delle sponde del Golfo di Aqaba e dell'importante approdo di Elath. Qui, secondo Agatarchide, essi ebbero per qualche tempo problemi da parte di razziatori e pirati, nella riapertura del commercio fra l'Egitto e l'Oriente, fin quando essi furono eliminati dai Tolomei di Alessandria.\nI Nabatei avevano gi\u00e0 subito processi di acculturazione allorch\u00e9 si affacciarono per la prima volta alla storia documentabile. Quella cultura cui s'erano informati era naturalmente quella aramaica; essi scrissero una lettera ad Antigono in caratteri siriaci e la lingua aramaica continu\u00f2 a essere la lingua delle loro monete e delle loro epigrafi quando la struttura tribale lasci\u00f2 il posto a quella monarchica e, profittando della decadenza seleucide estesero i loro confini verso settentrione, in direzione della fertile area orientale del fiume Giordano. Essi occuparono l'Hauran e verso l'85 a.C. il loro re Aretas (evidentemente \"al-\u1e24\u0101rith\" ) divenne signore di Damasco e della Celesiria. \"Nabatei\" divenne il nome arabo degli Aramei, sia in Siria sia in Iraq: un fatto che \u00e8 stato scorrettamente assunto per dimostrare che i Nabatei furono in origine Aramei immigranti da Babilonia. I nomi propri della loro iscrizioni suggeriscono che essi furono autentici Arabi che avevano subito influenze aramaiche. Starcky identifica i Nabatu dell'Arabia meridionale come loro antenati. Tuttavia differenti gruppi fra i Nabatei scrissero i loro nomi in modi del tutto differenti, conseguentemente gli archeologi sono riluttanti ad affermare che essi furono tutti riferibili alla stessa trib\u00f9 o che ogni gruppo fosse l'originale gruppo dei Nabatei.\nI periodi ellenistico e romano.\nPetra fu edificata rapidamente nel I secolo a.C. in tutto lo splendore tipico dell'et\u00e0 ellenistica, quando i Nabatei erano alleati dei primi Asmonei nelle loro lotte contro i monarchi seleucidi. Divennero rivali della dinastia ebraica che agiva in tutto il suo splendore nel II secolo a.C. e un elemento-chiave dei disordini che convinsero Gneo Pompeo Magno all'intervento in Giudea.\nNumerosi Nabatei furono convertiti a forza all'Ebraismo dal sovrano asmoneo Alessandro Ianneo. Fu questo re che, dopo aver domato una ribellione locale, invase e occup\u00f2 le citt\u00e0 nabatee di Moab e Gilead e impose un tributo dall'imprecisato ammontare. Obodas (\u02bfUbayda) venne a sapere che Alessandro era in procinto di attaccarlo ma fu in grado di tendere una trappola alle forze di Alessandro nei pressi di Gaulane distruggendo l'esercito israelita (90 a.C.).\nLa forza militare romana non ebbe grande successo nelle sue campagne contro i Nabatei. A partire dal 62 a.C. Marco Emilio Scauro accett\u00f2 un versamento di 300 talenti per togliere l'assedio a Petra, in parte a causa del terreno difficile e a causa del fatto che Scauro era a corto di provvigioni. Hyrcano che era un amico di Aretas fu inviato da Scauro al sovrano nabateo per trattare la pace. Ottenuta la pace, il re Aretas conserv\u00f2 per intero i suoi domini, inclusa Damasco e divenne vassallo di Roma.\nDurante il regno di Malichus II (Malik), nel 32 a.C. Erode il Grande inizi\u00f2 col sostegno di Cleopatra un conflitto contro la Nabatea. La guerra cominci\u00f2 con l'esercito di Erode che razzi\u00f2 la \"Nabataea\" con l'impiego di una imponente forza di cavalleria e con l'occupazione di Dium. Dopo questo rovescio, le forze nabatee si ammassarono presso Canatha in Siria, ma furono attaccate e messe in rotta. Athenio, generale di Cleopatra, invi\u00f2 Canathans in aiuto dei Nabatei e questa forza sconfisse l'esercito di Erode, che fugg\u00ec verso Ormiza. Un anno pi\u00f9 tardi l'esercito di Erode devast\u00f2 la Nabataea.\nDopo un terremoto in Giudea, i Nabatei insorsero e invasero Israele, ma Erode attravers\u00f2 il Giordano a Philadelphia (l'odierna Amman) tenendo sotto controllo entrambe le sponde intorno alle quali era stato eretto un campo fortificato. I Nabatei, sotto Elthemus rifiutarono di accettare lo scontro, tanto che Erode forz\u00f2 la situazione attaccando l'accampamento nemico. Una massa confusa di Nabatei usc\u00ec allora impegnando la battaglia ma fu sconfitta. Una volta superate le difese avversarie e costrette al ritiro, Erode pose l'assedio all'accampamento e i difensori furono in breve costretti alla trattativa. Le forze nabatee scampate offrirono 500 talenti per la pace ma ci\u00f2 non fu accettato. In carenza d'acqua, i Nabatei furono obbligati a lasciare il campo per lo scontro armato ma furono sconfitti in questa ultima battaglia.\nIn quanto alleati dei Romani, i Nabatei continuarono a prosperare lungo tutto il I secolo d.C. La loro potenza si estese ben dentro l'Arabia, lungo il Mar Rosso fino allo Yemen, e Petra rimase un emporio cosmopolita, malgrado i suoi commerci diminuissero con l'affermazione delle rotte orientali di commercio, da Myoshormus a Coptos lungo il Nilo. Sotto la \"Pax Romana\" essi persero le loro abitudini guerriere e nomadi e divennero un popolo sobrio, accumulatore e ordinato, totalmente dedito al commercio e all'agricoltura.\nI Nabatei svolsero anche il ruolo di baluardo tra Roma e le popolazioni beduine, poco inclini a piegarsi all'Impero, inoltrando tuttavia le loro mercanzie negli empori settentrionali e fornendo spesso loro beni che da quelle aree provenivano. Da questo punto di vista il luogo d'interscambio principale fu l'antico centro di Ded\u0101n - chiamato dagli Arabi Mada'in Salih (Hegra o Mad\u0101\u02bein \u1e62\u0101li\u1e25, \"le citt\u00e0 [del profeta arabo] \u1e62\u0101li\u1e25\"), di cui parla il Corano - noto oggi col nome di al-\u02bfUl\u0101. Ci\u00f2 nonostante Traiano prese il controllo di Petra (e pure di Hegra) e abol\u00ec la loro identit\u00e0 culturale e nazionale, assorbendola nella nuova \"provincia\" romana dell'Arabia Petraea.\nDal III secolo d.C. i Nabatei smisero di scrivere in aramaico e cominciarono invece a scrivere in greco e, dal IV secolo, si convertirono al Cristianesimo. I nuovi invasori Arabi che presto cominciarono ad agire in quei luoghi nel VII secolo, trovarono i resti dei Nabatei trasformati in contadini, tanto che la parola araba \"naba\u1e6d\u012b\" divenne sinonimo, appunto, di \"agricoltore\"."}
{"id": "530172", "revid": "14480", "url": "https://it.wikipedia.org/wiki?curid=530172", "title": "Primo Aviere Scelto", "text": ""}
{"id": "530173", "revid": "7077", "url": "https://it.wikipedia.org/wiki?curid=530173", "title": "Primo Aviere", "text": ""}
{"id": "530175", "revid": "287204", "url": "https://it.wikipedia.org/wiki?curid=530175", "title": "Associazione Sportiva Roma 1978-1979", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1978-1979.\nStagione.\nL'estate 1978 \u00e8 animata dall'acquisto da parte della del bomber del Roberto Pruzzo (ottenuto alla cifra di tre miliardi di lire pi\u00f9 i cartellini di Musiello e Bruno Conti, quest'ultimo ceduto in prestito), nonch\u00e9 dall'introduzione del merchandising, ovvero la vendita dei prodotti legati alla squadra, che porta alla creazione di un nuovo logo a forma di lupetto stilizzato.\nNonostante le ambizioni la Roma parte male in campionato totalizzando un punto nelle prime tre gare. La prima vittoria, maturata in casa con il nella gara che segna il rientro di Francesco Rocca, non fa decollare la squadra che, dopo aver perso contro il prima e il poi, vede l'esonero di Gustavo Giagnoni (il quale era gi\u00e0 in rotta con alcuni giocatori) in favore di Ferruccio Valcareggi, assistito dall'allenatore della Primavera Giorgio Bravi.\nConcluso il girone di andata al dodicesimo posto, la Roma continua a navigare nelle posizioni basse della classifica rimanendo vicina alla zona retrocessione: in particolare, a cavallo tra febbraio e marzo rimedia tre sconfitte consecutive (tra cui quella nel derby con la , sfociato in rissa e incidenti sugli spalti) che la avvicinano pericolosamente al terzultimo posto, valido per la retrocessione. Grazie tuttavia a una vittoria sofferta con l' e, soprattutto, a un pareggio per 2-2 nello scontro diretto con l', la Roma ottiene \"in extremis\" la salvezza. All'indomani della conclusione del campionato Anzalone decide di cedere la societ\u00e0 a Dino Viola, gi\u00e0 membro del consiglio d'amministrazione della societ\u00e0.\nMaglie e sponsor.\nNel girone di andata lo sponsor tecnico \u00e8 Adidas, mentre nel girone di ritorno \u00e8 Pouchain.\nLa divisa primaria della Roma nel girone di andata \u00e8 costituita da maglia arancione con colletto a polo rosso, pantaloncini e calzettoni rossi, mentre nel girone di ritorno viene usata una maglia rossa con collo a V bianco, maniche bianche e decorazioni gialle e arancioni, pantaloncini bianchi e calzettoni bianchi decorati con giallo rosso e arancione. In trasferta la Lupa usa nel girone di andata una maglia rossa con colletto a polo giallo, pantaloncini bianchi e calzettoni rossi bordati di giallo, nel girone di ritorno viene usato un kit simile alla \"home\" tuttavia con il body della maglia a preminenza bianca. Nel girone di andata, in alcune partite in trasferta, viene usata anche una divisa formata da maglia bianca con colletto a polo giallorosso, pantaloncini bianchi e calzettoni bianchi decorati di giallorosso.\nI portieri hanno due divise: la prima \u00e8 formata da maglia rossa con colletto a polo, pantaloncini neri e calzettoni bianchi, la seconda \u00e8 costituita da maglia grigia con colletto a polo abbinata agli stessi calzettoni e calzoncini.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 78/79\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini de L'Unit\u00e0 e de La Stampa."}
{"id": "530176", "revid": "1543377", "url": "https://it.wikipedia.org/wiki?curid=530176", "title": "Capaccio Paestum", "text": "Capaccio Paestum \u00e8 un comune italiano di abitanti della provincia di Salerno in Campania.\nSede del celebre sito archeologico di Paestum (Patrimonio dell'umanit\u00e0 dell'UNESCO dal 1998), ha ottenuto il titolo di citt\u00e0 nel 2013 con decreto del Presidente della Repubblica Giorgio Napolitano.\nGeografia fisica.\nTerritorio.\nIl suo territorio si estende da ovest a est dal mar Tirreno al Monte Soprano () e da nord a sud dal fiume Sele al fiume Solofrone.\nIl paesaggio \u00e8 caratterizzato, da ovest verso est, da una lunga linea di costa, con spiagge sabbiose larghe anche 80 metri, seguita da una fascia pinetata quindi da una vasta pianura, intensamente coltivata, che giunge fino alle pendici del gruppo montuoso, rientrante nel parco nazionale del Cilento e Vallo di Diano, dove sorge il nucleo storico del paese.\nSalendo lungo la strada provinciale n\u00ba13 si incontra il santuario del Getsemani e, dopo pochi chilometri un bivio permette di raggiungere i ruderi di Capaccio Vecchio e la chiesa della Madonna del Granato posta sotto il Monte Calpazio. Continuando il percorso si giunge a Capaccio (il capoluogo), posto a 419 m s.l.m.\nCapaccio \u00e8 racchiuso in un piccolo altopiano sovrastato da est dal Monte Soprano e delimitato, da ovest in direzione di Agropoli, dal Monte Sottano. Da piazza Tempone a Capaccio Capoluogo si gode il panorama di tutta la pianura, di tutto il golfo di Salerno, della costiera amalfitana e dell'isola di Capri.\nDa Capaccio capoluogo, scendendo la strada provinciale n\u00ba168, la cosiddetta Capaccio-Paestum, si raggiunge direttamente la zona archeologica di Paestum.\nNel territorio \u00e8 ubicata l'area archeologica di Paestum, la citt\u00e0 romana sorta sulla colonia greca di Poseidonia.\nLa zona archeologica di Paestum \u00e8 uno dei principali parchi archeologici del mondo, dotato di un museo, ed \u00e8 riconosciuta dall'UNESCO come patrimonio dell'umanit\u00e0. In essa si possono ammirare tre templi greci fra i meglio conservati del mondo. \u00c8 anche caratterizzata dalla presenza di Via Magna Grecia, strada comunale che divide in due l'antica citt\u00e0 di Paestum e spacca in due l'anfiteatro il quale risulta visibile solo per met\u00e0 come tutta la citt\u00e0 del resto che risulta evidentemente interrata e dalla presenza di numerose attivit\u00e0 commerciali proprio all'interno della cinta muraria e numerose abitazioni che non rispettano i vincoli legali. Gi\u00e0 negli anni 70 si denunciava la speculazione edilizia selvaggia come denuncia un documento dell'Istituto Luce datato 3 giugno 1971.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nIl nome del luogo, originariamente \"Calpatium\" o \"caput aquis\" su cui sorge in tempi moderni Capaccio Vecchia, nei pressi del santuario della Madonna del Granato, prende origine dal latino \"Caput Aquae\" (origine dell'acqua).\nLa Capaccio moderna viene menzionata per la prima volta in documento del 1051. Poco distante, sul versante settentrionale del Monte Calpazio sono ubicati i resti di Capaccio Vecchio, abitato raso al suolo dalle truppe di Federico II di Svevia in quanto feudo dei Sanseverino, famiglia che, su richiesta del Papa, prese le armi contro il Re. Famiglia che due secoli dopo congiur\u00f2 (congiura dei baroni) contro il Re di Napoli. In seguito gli abitanti trovano rifugio nell'abitato di Casali San Pietro, l'attuale Monticello, importante centro industriale fin dalla met\u00e0 del Duecento e sede vescovile nel 1300.\nFu feudo dei Berengario, dei Sanseverino, dei d'Avalos d'Aragona, dei Grimaldi e dei Doria.\nNel 1500 il matrimonio con Isabella Villamarina sancisce l'unione con il Principe di Salerno, Ferrante Sanseverino, unione durata fino all'accusa di tradimento che porta il Principe all'esilio in Francia, ove poi mor\u00ec.\nDurante il 1700 Capaccio ingrandisce e vede la costruzione di numerose costruzioni, la fontana dei tre delfini, palazzi nobiliari, e numerosi punti d'incontro per i cittadini tra cui piazza orologio, viene anche costruito il convento francescano di Capaccio nel 1743.\nNel 1800 con il suo figlio Costabile Carducci, Capaccio prende parte ai moti cilentani, dove lo vede alla guida della rivolta del Cilento nel 1848, trov\u00f2 la morte grazie al tradimento di un prete che lo fa prigioniero. \nDal 1811 al 1860 \u00e8 stato capoluogo dell'omonimo circondario appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Campagna.\nI Capaccesi dall'inizio XX secolo, grazie alla bonifica delle terre paludose che caratterizzavano quelle che adesso sono la Piana del Sele, dove vengono rese coltivabili, lavorano prevalentemente in pianura nei possedimenti dei pochi latifondisti. La riforma agraria avvenuta negli anni 60, l'aumento della popolazione fa s\u00ec che sorgano numerose frazioni, centri di commercio e produzione agraria.\nSociet\u00e0.\nEtnie e minoranze straniere.\nAl 31 dicembre 2020, a Capaccio Paestum risultavano residenti cittadini stranieri (13% sul totale della popolazione). Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania.\nBorgate.\nElenco ufficiale delle borgate riconosciute dallo statuto comunale con dati altimetrici e popolazione in base al censimento del 2001.\nEconomia.\nDato l'importante sito archeologico di Paestum, e l'adiacente spiaggia marina, gran parte dell'economia del comune si basa sul turismo, soprattutto nella stagione estiva e sull'agricoltura, noto \u00e8 il carciofo di Paestum.\nMolto importante \u00e8 anche la produzione gastronomica, tra le cui specialit\u00e0 risalta la mozzarella di bufala, prodotta da numerosi caseifici e apprezzata ed esportata in tutto il mondo.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele.\nIl comune ha fatto parte della Comunit\u00e0 Montana Calore Salernitano fino al 2008.\nReferendum del 15 giugno 2014.\nI cittadini di Capaccio sono stati chiamati alle urne il 15 giugno 2014 per decidere sul cambio di denominazione del comune da Capaccio a \"Capaccio Paestum.\"\nll referendum, che ha registrato un'affluenza del 31%, stante la vigente legge regionale \u00e8 stato omologato in quanto validamente celebrato.\nDei votanti, si sono espressi a favore del cambio di denominazione e contro.\nIl 9 giugno 2016 \u00e8 stata pubblicata la legge regionale approvata il 31 maggio 2016 dal Consiglio regionale della Campania, che ha sancito il cambio di denominazione.\nSport.\nCalcio.\nNel comune hanno sede sei societ\u00e0 di calcio:.\n ASD Calpazio 1963 che disputa il campionato di Eccellenza girone C.\nASD Poseidon 1958 e GS Herajon Gromola 1956, campionato di Promozione campania girone E.\nASD Atletico Paestum e ASD Real Laura 2008, campionato di Seconda categoria Campania girone I.\nASD Real Poseidon, campionato di Terza categoria Salerno girone C."}
{"id": "530182", "revid": "161374", "url": "https://it.wikipedia.org/wiki?curid=530182", "title": "Arado Ar-234", "text": ""}
{"id": "530185", "revid": "289247", "url": "https://it.wikipedia.org/wiki?curid=530185", "title": "Acquario (astronomia)", "text": ""}
{"id": "530187", "revid": "729019", "url": "https://it.wikipedia.org/wiki?curid=530187", "title": "Heinkel He 177", "text": "LHeinkel He 177 \"Greif\" (Grifone in tedesco) era un bombardiere pesante in forza alla Luftwaffe durante la seconda guerra mondiale. Il Greif \u00e8 stato l'unico bombardiere pesante costruito in quantit\u00e0 apprezzabili dalla Germania. I motori montati in coppia erano difficili da raffreddare, e questo ridusse l'affidabilit\u00e0 della macchina per lungo tempo. La vera soluzione venne trovata nell'He 277, con 4 gondole motori separate, nonch\u00e9 nell'He 274, per bombardamenti stratosferici; come spesso accadde per\u00f2 era ormai troppo tardi per modificare l'esito della guerra.\nStoria del progetto.\nLa nascita dell'He 177 \u00e8 l'ultima eredit\u00e0 del periodo trascorso da Walther Wever a capo dell'arma aerea tedesca. Convinto sostenitore della tecnica del bombardamento strategico Wever aveva caldeggiato lo sviluppo di modelli quadrimotori paragonabili ai pari classe inglesi del Bomber Command, che lui riteneva essenziali per colpire al cuore la capacit\u00e0 industriale nemica durante una guerra moderna. Il suo progetto per il cosiddetto bombardiere \"Ural\" (che doveva essere capace di raggiungere l'omonima catena montuosa russa partendo dalla Germania) port\u00f2 allo sviluppo dei prototipi Dornier Do 19 e Junkers Ju 89.\nLa genesi dell'Heinkel 177 \u00e8 invece dovuta alla specifica emessa dal RLM nel 1936 (gi\u00e0 dopo la morte di Wever, perito in un incidente aereo) con la quale si richiedeva di realizzare un velivolo che venne designato \"Bombardiere A\".\nIl successore di Wever, Kesselring, era per\u00f2 un convinto sostenitore del ruolo \"tattico\" del potere aereo, e fece tutto il possibile per sabotare il progetto, con sforzi che, come vedremo, si rivelarono efficaci, e disastrosi per la sorte delle armi tedesche nella Seconda guerra mondiale.\nAl nuovo bombardiere vennero richieste prestazioni del tutto irrealistiche, col preciso scopo di sabotarne in partenza lo sviluppo: una velocit\u00e0 massima di 539 km/h e un raggio d'azione che avrebbe dovuto essere di 5.000 km. Doveva poter colpire obiettivi posti a 1.800\u00a0km di distanza con un carico bellico di 1.000 kg o a 1.600\u00a0km con un 2.000\u00a0kg di bombe. Inoltre, con una richiesta quasi comica nella sua assurdit\u00e0, al velivolo venne addirittura richiesto di poter condurre attacchi in picchiata con un angolo di 40 - 50 gradi.\nSe la sola velocit\u00e0 massima richiesta era gi\u00e0 superiore a quella di molti caccia dell'epoca la possibilit\u00e0 di far picchiare un velivolo di queste dimensioni richiedeva una struttura eccezionalmente forte. La necessit\u00e0 di far compiere al futuro bombardiere tali evoluzioni derivava in parte dalla scarsa precisione nel bombardamento orizzontale del mirino G\u00f6tz Vizier allora in uso nella Luftwaffe. Alla gara presero parte le ditte Blohm und Voss, Messerschmitt, Junkers, Henschel e Heinkel. Questa ultima propose il suo progetto P.1041 che alla fine risult\u00f2 vincitore.\nIl velivolo progettato dal Dipl-Ing Heinrich Hertel della Heinkel era caratterizzato da forme estremamente aerodinamiche e dall'adozione dei motori DB 606, ognuno costituito da una coppia di DB 601, che davano al velivolo l'aspetto esterno di un bimotore. L'adozione di questa particolare configurazione era dovuta alla volont\u00e0 di contenere il pi\u00f9 possibile il peso. Inoltre per migliorare la maneggevolezza nelle picchiate si montarono le gondole dei motori il pi\u00f9 vicino possibile alla fusoliera. La velocit\u00e0 ipotizzata per il velivolo fece s\u00ec che come armamento difensivo si decidesse di utilizzare solo tre torrette a controllo remoto pi\u00f9 una postazione caudale ad azionamento manuale. Due delle torrette sarebbero state posizionate nella gondola ventrale mentre la terza doveva essere posta sopra la fusoliera dietro alla cabina dell'abitacolo. I lavori di sviluppo cominciarono all'inizio del 1937.\nQuando filtr\u00f2 la notizia che le assurde pretese della Luftwaffe erano state praticamente soddisfatte (almeno in via teorica), il sabotaggio divenne ancora pi\u00f9 smaccato: il comando modific\u00f2 la sua richiesta per quanto riguardava l'angolo massimo di picchiata che venne portato addirittura a 60 gradi. Fu quindi necessario procedere ad aumentare la resistenza della struttura con un conseguente aumento di peso. Anche le torrette a controllo remoto, il cui sviluppo era comunque piuttosto avanzato, non furono giudicate positivamente dall'aviazione che richiese di sostituirle, con postazioni pi\u00f9 convenzionali con conseguente aumento di peso della struttura. Un altro problema origin\u00f2 dal carrello principale di atterraggio. Inizialmente si era pensato di utilizzare una sola gamba dotata di una ruota singola che si ritraeva verso la fusoliera. Con il procedere dello sviluppo si rese per\u00f2 necessario creare una struttura pi\u00f9 solida. Lo spessore dell'ala non permetteva di montare una seconda ruota per cui si realizz\u00f2 un carrello dalla configurazione originale. Venne aggiunta una gamba e una ruota, che si ritraevano verso l'esterno dell'ala, ad ogni elemento. Questa soluzione per\u00f2 non fece che aumentare la complessit\u00e0 e, nuovamente, il peso totale del velivolo. Inoltre ogni aumento del peso contribuiva a far diminuire le prestazioni dell'aereo. In particolar modo a risentire di questo aumento era il raggio di azione dell'aereo. Si rese quindi necessario aumentare la quantit\u00e0 di carburante che il velivolo poteva imbarcare. Ci\u00f2 non faceva altro che far aumentare di nuovo il peso dell'aereo e riproporre il problema. Nel luglio del 1937 era pronto un modello a grandezza naturale del velivolo che fu ispezionato dalle autorit\u00e0. A seguito di questa visita fu richiesto di modificare la disposizione degli strumenti dell'abitacolo.\nNonostante questi problemi per\u00f2 la Luftwaffe aveva ancora fiducia nel velivolo e nel novembre del 1938 ordin\u00f2 la costruzione di sei prototipi. Il primo prototipo costruito, He 177 V1, effettu\u00f2 il suo primo volo nel novembre del 1939. A pilotarlo era il Dipl-Ing Francke. Il peso dell'aereo era ora salito a 23.918\u00a0kg. Il volo fu di breve durata e dopo soli 12 minuti, a causa di un surriscaldamento dei motori, il velivolo era di nuovo a terra. Nel breve volo, che era avvenuto con il carrello in posizione abbassata, emersero una scarsa efficienza delle superfici di coda e fenomeni di \"flutter\" agli alettoni. Per rimediare a questi problemi venne realizzata una nuova coda dalle superfici pi\u00f9 ampie del 20 per cento. Con la prosecuzione delle prove si evidenzi\u00f2 una velocit\u00e0 massima, 460\u00a0km/h, inferiore alle attese. Anche il raggio d'azione massimo era di soli 4.989\u00a0km.\nIl secondo prototipo, che manteneva le superfici di coda originali, vol\u00f2 nel febbraio del 1940. Durante un volo si manifestarono gravi problemi di \"flutter\" che provocarono la perdita del velivolo e la morte del pilota. Come conseguenza di questo incidente sui prototipi successivi venne adottata la versione ingrandita dei piani di coda.\nDei sei prototipi ordinati, poi portati ad otto, altri due andarono perduti: il V4 e il V5. Il V4 precipit\u00f2 sul Baltico a causa di un malfunzionamento del sistema di controllo del passo delle eliche mentre il V5, il primo velivolo utilizzato per le prove dell'armamento, precipit\u00f2 al suolo durante una simulazione di attacco a bassa quota per l'incendio dei motori. Su questo velivolo, nel tentativo di contenere la crescita di peso erano state montate mitragliatrici MG 17 da 7,92 mm al posto delle previste MG 131 da 13\u00a0mm. Inoltre il succedersi di questi incidenti non contribu\u00ec a rendere popolare il velivolo presso gli equipaggi. Il prototipo V6 vol\u00f2 nel dicembre del 1940 mentre sul V7, ex He 177 A-0, fu sperimentata una diversa configurazione di armamento oltre ad essere utilizzato per verifiche ai controlli e al sistema automatico di volo. L'ultimo prototipo, He 177 V8 ottenuto anch'esso dalla trasformazione del secondo esemplare della versione A-0, vol\u00f2 nel febbraio del 1941 e venne utilizzato per prove ai motori.\nCon la prosecuzione delle prove si scopr\u00ec che far picchiare un velivolo della mole dell'He 177 era un compito tutt'altro che facile. Fu necessario sviluppare una tecnica apposita. Prima si doveva far rallentare al massimo il velivolo quindi, una volta cambiato l'assetto di volo, lo si doveva controllare con estrema delicatezza nella fase iniziale dalla picchiata. Ancora pi\u00f9 dolcemente lo si doveva richiamare al termine della manovra. Nonostante questa tecnica, lo sforzo al quale era sottoposta la struttura era cos\u00ec elevato da far saltare i rivetti dei rivestimenti.\nI primi velivoli ad essere sottoposti a prove in ambiente operativo furono i prototipi V6 e V7 che furono inviati al \"Kampfgeschwader\" 40 (KG40).\nTecnica.\nL'He 177 era un velivolo di costruzione interamente metallica con ala media e rivestimento lavorante dalle linee molto pulite.\nLa fusoliera era composta da quattro sezioni. Nella parte anteriore si trovava l'abitacolo. Subito dopo si trovava la parte anteriore della fusoliera vera e propria che era collegata alla sezione principale della stessa struttura. Per ultima veniva la sezione di coda.\nL'abitacolo era dotato di due tagliacavi che correvano orizzontalmente attorno alla superficie esterna. In questa sezione trovavano posto il pilota che comandava anche il velivolo, il secondo pilota che aveva anche la funzione di bombardiere, il mitragliere anteriore, il navigatore/operatore radio e il mitragliere per la torretta a controllo remoto. La cloche era singola ma poteva essere montata sia a destra che a sinistra a seconda che ai comandi ci fosse il pilota o il suo secondo. Quest'ultimo poteva abbandonare il suo sedile per eseguire le operazioni di mira. Si accedeva a questo compartimento attraverso un portello situato nel pavimento della cabina. Questo portello fungeva anche da uscita di emergenza in quanto poteva essere sganciato in volo. Sotto alla parte anteriore della fusoliera era stata realizzata una gondola ventrale nella quale erano state posizionate due postazioni difensive. Subito dietro di questa si trovavano i vani per il carico bellico. I vani bombe erano due e davanti a quello anteriore era presente, sulle ultime versioni, un sistema che permetteva di agganciare una bomba radioguidata Hs 293. Gli estintori per i motori erano a CO2 ed erano posizionati nella sezione posteriore della fusoliera.\nAltri due membri dell'equipaggio, i mitraglieri centrali, prendevano posto nella sezione di fusoliera posta dopo l'ala. Erano isolati dal resto dell'equipaggio ed accedevano alla sezione della fusoliera attraverso un portello, sempre sganciabile in volo, realizzato nel pavimento della fusoliera. In coda il mitragliere accedeva alla sua postazione per mezzo di una cappottina, anch'essa sganciabile, posta sopra la sua testa. Il mitragliere di coda aveva due posizioni di tiro: seduto o sdraiato. Solo nel secondo caso il campo di tiro era il pi\u00f9 ampio possibile.\nMolto si era fatto per la protezione dell'equipaggio. I piloti erano protetti da una corazza dello spessore di 9\u00a0mm posta nello schienale del sedile. Una seconda piastra metallica di 6\u00a0mm di spessore li proteggeva dal fuoco dal basso. La postazione ventrale aveva anch'essa una piastra di 9\u00a0mm. Uno \"scudo\" di 10\u00a0mm di spessore proteggeva il mitragliere della postazione a controllo remoto mentre il mitragliere anteriore era protetto da vetri corazzati antiproiettile e da piastre di 6 e 7\u00a0mm. Il mitragliere dorsale aveva una protezione di 7\u00a0mm. I due terzi della parte finale della fusoliera erano protetti da una corazzatura semicircolare. Infine il mitragliere di coda aveva una protezione frontale di 18\u00a0mm e inferiore di 9\u00a0mm. I vetri della sua postazione erano antiproiettile.\nL'ala era composta da una sezione centrale rettangolare e da due sezioni esterne ed aveva un leggero angolo di diedro. Lungo il bordo di uscita si trovavano gli alettoni e tra questi e la radice alare i flaps di tipo Fowler. Ogni alettone era dotato di due trim uno dei quali regolato a terra in modo fisso per mezzo di una molla mentre il secondo era comandato dal pilota. Sul bordo di attacco, tra la gondola e la cabina, era presente un sistema tagliacavi. L'impianto antighiaccio correva lungo il bordo di attacco alare ed era del tipo ad aria calda. L'aria veniva ottenuta prelevandola da un bruciatore ad Olio vegetale (combustibile). I flabelli dei motori erano a comando idraulico. Nella parte esterna delle ali potevano essere installate due carenature, una per ala, per una bomba Hs 293 oppure per altro carico bellico.\nLe superfici di coda erano dotate anch'esse di due trim con due sistemi di controllo differenti. Uno veniva comandato dall'abitacolo mentre il secondo era automatico e veniva regolato sempre con un sistema di molle.\nIl velivolo poteva imbarcare un totale di 10.553 litri di carburante. I serbatoi erano sistemati nella fusoliera e nella sezione centrale ed esterna delle ali. Il velivolo era anche dotato di un sistema che permetteva di scaricare in volo il carburante. Le bocchette di uscita di questo apparato, nel quale in carburante fluiva per gravit\u00e0, erano poste sotto gli alettoni. In ogni gondola motore esisteva un serbatoio della capacit\u00e0 di 7,5 litri che serviva per l'avviamento dei motori. La miscela che veniva utilizzata per questa operazione era composta da un 50 per cento di benzina, 45 per cento di etere e 5 per cento di Olio lubrificante.\nI portelli del carrello, e lo stesso carrello pi\u00f9 ruotino, erano azionati con un sistema idraulico. Erano necessari 20 - 30 secondi per una retrazione completa. In situazioni di emergenza il carrello principale poteva essere abbassato dalla cabina per mezzo di un sistema idraulico, mentre una leva manuale comandava l'uscita del ruotino di coda.\nL'armamento, che poteva variare a seconda della versione o sottoversione del velivolo, era composto da una torretta a controllo remoto armata con un MG 131 da 13\u00a0mm, una torretta dorsale ad azionamento manuale armata con una 1 o 2 mitragliatrici MG 131 da 13\u00a0mm (solo versione A-3), una postazione anteriore nella gondola ventrale armata con un cannone da 20\u00a0mm MG 151/20, una postazione posteriore sempre nella gondola ventrale armata con una MG 131, una postazione nel muso del velivolo armata con una mitragliatrice da 7,9\u00a0mm MG 81 ed infine la postazione di coda armata con un cannone MG 151/20. Il carico bellico era costituito da una delle seguenti combinazioni: 10 bombe da 500\u00a0kg oppure 6 da 1.000\u00a0kg o 2 da 2.500\u00a0kg. In alternativa al carico bellico tradizionale il velivolo poteva trasportare, soprattutto nel ruolo antinave, 2 bombe radioguidate Hs 293 o due Ruhrstahl SD 1400 FX 1400 Fritz-X.\nVersioni.\nLe principali versioni operative del bombardiere furono la A-0, la A-1, la A-3 e la A-5. Le ultime tre vennero anche prodotte in un ampio numero di sottoversioni che differivano tra loro, in molti casi, per la configurazione dell'armamento.\nFurono realizzate, anche se non superarono lo stadio di prototipo, altre varianti del velivolo tra le quali due versioni dotate di sistema di pressurizzazione (He 177 A-2 e A-4) e altre motorizzate con quattro motori BMW 801 E.\nAgli inizi di luglio del 1944 venne ordinato di cessare la produzione del bombardiere il cui ultimo esemplare uscir\u00e0 di fabbrica nel settembre dello stesso anno. Il numero di esemplari prodotti non \u00e8 certo. La cifra pi\u00f9 probabile dovrebbe essere di 1.143 esemplari. Altre fonti indicano cifre che vanno da 865 esemplari fino a 1.445.\nImpiego operativo.\nLa prima unit\u00e0 a ricevere i Greif fu il Kampfgeschwader 40 (KG 40) da ricognizione marittima che aveva base a Bordeaux-M\u00e9rignac. I velivoli furono consegnati nell'estate del 1942 e dovevano andare a sostituire i Fw 200. Vennero consegnati 34 He 177 A-1 che furono inseriti nel I \"Gruppe\" dell'unit\u00e0. Il risultato fu per\u00f2 negativo in quanto i nuovi velivoli manifestarono moltissimi problemi tra i quali il surriscaldamento dei motori era tra i principali. Poche settimane dopo il loro arrivo i velivoli, dichiarati inadatti all'impiego operativo, furono rispediti in Germania dove furono assegnati a compiti di seconda linea o inseriti in unit\u00e0 sperimentali. Il tasso delle perdite si manteneva elevato e su 130 He 177 A-1 costruiti 19, cio\u00e8 il 14 per cento, and\u00f2 perduto senza l'intervento del nemico.\nLa consegna dei primi A-3 cominci\u00f2 ad avvenire nell'autunno del 1942. La prima unit\u00e0 a riceverli fu l\"'Erg\u00e4nzungkampfgeschwader 50\" che aveva la sua base a Brandeburg-Briest. L'unit\u00e0 in seguito assunse la designazione di I/KG50 e venne trasferita sul fronte orientale per effettuare delle prove in ambiente operativo invernale. I velivoli di questa unit\u00e0 parteciparono al ponte aereo per Stalingrado, nonostante il velivolo non fosse il pi\u00f9 adatto per questo impiego. Per effettuare queste missioni era necessario montare dei serbatoi ausiliari all'interno della fusoliera oltre a diversi apparati nei vani bombe riducendo drasticamente le capacit\u00e0 di trasporto dell'He 177. Le missioni di rifornimento furono poche e poco dopo il velivolo torn\u00f2 al ruolo originario di bombardiere. Con la resa di Stalingrado nel febbraio 1943 il KG50 ritorn\u00f2 in patria. Durante il periodo di impiego al fronte erano andati perduti sette velivoli nessuno dei quali a seguito dell'azione del nemico.\nNel settembre 1943 il III \"Gruppe\" del KG40 venne riequipaggiato con nuovi He 177 A-3. I velivoli dovevano effettuare gli attacchi ai convogli marittimi e, pertanto, furono dotati di bombe radioguidate Hs 293. Nonostante il continuo manifestarsi di problemi i velivoli furono ugualmente impiegati in azione. Il primo attacco avvenne il 21 novembre del 1943 quando una formazione di 25 He 177, dotati ognuno di due bombe Hs 293, effettu\u00f2 un'incursione contro il convoglio SL139/MKS30 in rotta dal Mediterraneo verso la Gran Bretagna. I velivoli effettuarono l'attacco, bench\u00e9 in condizioni meteorologiche avverse, e colpirono due mercantili. Il trasporto \"Marsa\" venne affondato mentre il \"Delius\" riusc\u00ec a raggiungere un porto amico. Durante l'attacco i bombardieri tedeschi furono intercettati da un B-24 del 224\u00b0 Squadron del Coastal Command. Ne segu\u00ec un duello aereo nel quale il velivolo britannico riusc\u00ec a danneggiare due He 177 e a provocare il rilascio anticipato delle bombe di un terzo. Il raid, indipendentemente dall'intervento del B-24, non si dimostr\u00f2 un successo perch\u00e9 su 46 bombe sganciate solo due erano andate a segno. Inoltre durante l'azione un bombardiere precipit\u00f2 nei pressi del convoglio, un secondo scomparve per cause ignote sulla via del ritorno e un terzo venne abbandonato dall'equipaggio in quanto aveva esaurito il carburante. Un quarto He 177 riport\u00f2 danni gravi, sebbene riparabili, durante l'atterraggio.\nIl 26 novembre i bombardieri tedeschi attaccarono un convoglio al largo delle coste dell'Algeria. Il convoglio, allertato da un precedente attacco condotto da He 111 con bombe Hs 293, prepar\u00f2 un nutrito fuoco di sbarramento. Forte fu anche la presenza dei caccia. I risultati di questo attacco furono di una nave colpita, la \"Rohna\", e di una seconda nave probabilmente colpita. Furono sei gli He 177, tra i quali quello del comandante del gruppo, che andarono perduti. Altri due andarono persi durante l'atterraggio. Dopo questi risultati fu deciso di effettuare le azioni contro i convogli solo di notte. Il KG40 fu anche impiegato, con scarsi risultati, contro le navi al largo di Anzio.\nVennero formate due nuove unit\u00e0 dotate di He 177 A-5: il 3\u00b0 Staffel del KG100 e il 1\u00b0 \"Gruppe\" del KG40. Le due unit\u00e0 furono impiegate nell'operazione Steinbock, conosciuta anche come \"Baby Blitz\", una seconda campagna di bombardamenti contro la Gran Bretagna. In questa operazione furono coinvolti un totale di 41 He 177 su una forza totale di 46. Le basi operative erano situate in Germania e in Francia. Il primo attacco contro Londra venne effettuato il 21 gennaio 1944. All'attacco presero parte due ondate di velivoli per un totale di 270 sortite. Tra i diversi aerei impiegati ci furono anche 12 He 177, alcuni dei quali volarono in entrambe le ondate. Un He 177 inserito nella prima ondata venne abbattuto da un Mosquito. Un secondo He 177 della seconda ondata venne abbattuto dai caccia notturni mentre un terzo and\u00f2 perduto a causa dello sbarramento di contraerea, il cosiddetto \"fuoco amico\", della zona di Dieppe. Il 29 gennaio l'operazione venne ripetuta e vi parteciparono 20 He 177 che compirono la missione senza registrare perdite. Nell'attacco del 13 febbraio un He 177 venne abbattuto mentre nelle operazioni dell'aprile 1944 un totale di 12 He 177 non fece ritorno alla base. Con la conclusione dell'operazione Steinbock il 3\u00b0 staffel del KG100 venne rimpatriato.\nNelle operazioni che seguirono il D-Day quattro He 177 che attaccavano con le bombe Hs 293 il naviglio, furono abbattuti dai caccia notturni. A met\u00e0 luglio il KG40 venne trasferito in Norvegia e riprese le operazioni di pattugliamento marittimo.\nNell'estate del 1944 venne formata una nuova unit\u00e0 dotata di He 177, il Kampfgeschwader 1 (KG1), con base a Lechfeld in Baviera. A questa unit\u00e0 si un\u00ec anche lo Staffel che proveniva dal KG100 ora ridesignato III/KG1. La forza totale del KG1 ammontava a 90 He 177 e poco dopo venne trasferito ad est. La base operativa era situata nella Prussia orientale nelle vicinanze dell'allora K\u00f6nigsberg, ora Kaliningrad. La situazione logistica e delle infrastrutture era piuttosto problematica. In particolare a destare preoccupazione era la situazione dei rifornimenti di carburante che si dimostrava oltremodo difficile.\nIl primo attacco compiuto da questa unit\u00e0 avvenne contro lo snodo ferroviario di Velikie Luki che si trovava a duecento chilometri da Mosca. Furono 87 i bombardieri che presero parte all'incursione attaccando in formazioni a V composte da 25 - 30 He 177. Le perdite furono ridotte e i problemi ai motori minimi. Questo secondo risultato era dovuto alla tecnica sviluppata dai piloti che limitavano il tempo di impiego del motore alla massima potenza e operavano con cautela nei cambi di regime del motore.\nDurante le offensive dell'Armata Rossa Bagration gli He 177 furono impiegati, sebbene contro il parere del comandante dell'unit\u00e0, come velivoli da attacco al suolo contro le colonne corazzate sovietiche. Nel solo primo giorno di attivit\u00e0 non tornarono alla base 10 velivoli sui 40 inviati in missione, cio\u00e8 il 25 per cento della forza impiegata. In breve fu evidente che utilizzare un velivolo di quelle dimensioni secondo questa modalit\u00e0 di impiego era un grosso errore e i velivoli furono nuovamente destinati al bombardamento da alta quota, compito per il quale erano stati progettati.\nLe operazioni degli He 177 sul fronte orientale si conclusero nell'agosto del 1944 quando il KG1 torn\u00f2 in Germania. La causa del ritiro dell'unit\u00e0 fu dovuta alla scarsit\u00e0 di carburante avio che in quel periodo si manifest\u00f2 in tutta la sua gravit\u00e0. Infatti la produzione di carburante dello stesso mese era stata di 16.000 tonnellate e un solo attacco del KG1 ne avrebbe fatte consumare 500. Da soli i 400 He 177 in forza alla Luftwaffe al settembre 1943 avrebbero consumato 14.400 tonnellate di benzina al mese per condurre solo sei incursioni."}
{"id": "530189", "revid": "729019", "url": "https://it.wikipedia.org/wiki?curid=530189", "title": "Hawker Hind", "text": "LHawker Hind era un bombardiere leggero biplano prodotto dall'azienda britannica Hawker Aircraft negli anni trenta. Derivato dal precedente Hawker Hart venne utilizzato principalmente dalla Royal Air Force e dalle forze aeree di Iran, Nuova Zelanda e Sudafrica.\nLa struttura era composta da acciaio e duralluminio ricoperta di tela; le differenze con il precedente Hart erano il nuovo motore Rolls Royce Kestrel V e l'abbassamento con taglio a \"V\" dei fianchi laterali della postazione posteriore del mitragliere (modifica sviluppata per le ultime versioni dell'Hart). Il prototipo (\"K2915\") fu costruito rapidamente grazie al lavoro di svipulppo della Hawker su altri progetti ed effettu\u00f2 il primo volo il 12 settembre 1934. Il primo esemplare di produzione (\"K4636\") vol\u00f2 il 4 settembre 1935 con ulteriori migliorie all'impianto di scarico, al motore e un'elica in metallo.\nImpiego operativo.\nL'Hind entr\u00f2 in servizio nel novembre del 1935 ed equipaggi\u00f2 in totale 20 squadroni della RAF. Un certo numero di macchine fu destinata al mercato estero e venduta ad Afghanistan, Irlanda, Lettonia, Iran, Portogallo, Sudafrica, Svizzera e Yugoslavia.\nAlla fine degli anni trenta gli Hind vennero sostituiti dai monoplani pari ruolo Fairey Battle e Bristol Blenheim e furono destinati alle scuole di volo come aerei da addestramento, anche se allo scoppio della II guerra mondiale alcuni Hind erano ancora in servizio presso il 613 Squadron RAF, prima di essere rimpiazzati dagli Hawker Hector nel novembre 1939.\nL'Hind ebbe una nuova carriera nella RAF a partire dal 1938 e durante tutto il conflitto mondiale come aereo da addestramento di livello superiore dopo la pratica di base sui De Havilland DH.82 Tiger Moth. Anche le aviazioni di Canada e Nuova Zelanda lo utilizzarono a questo scopo.\nNel 1941 gli Hind esportati effettuarono delle missioni di combattimento nel loro ruolo originale di bombardiere leggero. Gli Hind sudafricani furono impiegati contro le forze italiane in Kenya, gli jugoslavi lo utilizzarono contro i tedeschi e gli italiani, mentre quelli iraniani furono addirittura impiegati contro le stesse forze inglesi quando un contingente anglo-sovietico attacc\u00f2 il paese.\nEsemplari superstiti.\nEsiste un Hind in condizioni di volo presso la Shuttleworth Collection. Altri esemplari sono in mostra presso il museo della RAF di Hendon e al Canada Aviation Museum. Alcuni aerei appartenuti alla Royal New Zealand Air Force sono stati restaurati dalla Subritzky family / The Classic Aircraft Collection a Dairy Flat nei pressi di Auckland. Un Hind della RNZAF \u00e8 esposto al Museum of Transport and Technology MoTaT di Western Springs, Auckland, in Nuova Zelanda. Altri superstiti sono stati localizzati di recente in Afghanistan."}
{"id": "530194", "revid": "161374", "url": "https://it.wikipedia.org/wiki?curid=530194", "title": "Heinkel He-177", "text": ""}
{"id": "530197", "revid": "729019", "url": "https://it.wikipedia.org/wiki?curid=530197", "title": "Yakovlev Yak-23", "text": "Lo Yakovlev Yak-23 (in cirillico \u042f\u043a\u043e\u0432\u043b\u0435\u0432 \u042f\u043a-23, nome in codice NATO Flora) era un monomotore a getto da caccia ad ala dritta progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica negli anni quaranta.\nSviluppo del precedente Yak-17, venne impiegato negli anni successivi principalmente dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, e da alcune forze aeree degli stati aderenti al Patto di Varsavia, rimase operativo dal 1949 ai primi anni sessanta.\nStoria del progetto.\nLo Yak-23 fu progettato su iniziativa della Yakovlev per essere una caccia a getto semplice e leggero in grado di utilizzare le piste di aeroporto esistenti, contenendo la corsa di decollo e atterraggio. Era il risultato dello sviluppo dei precedenti caccia modelli Yak-15 e Yak-17, dai quali ereditava l'architettura non convenzionale con il motore a getto installato nel naso e lo scarico al di sotto del cockpit detta \"redan\" (a scalino). L'aereo adottava un'ala dritta derivata dallo Yak-19m a differiva per la presenza di piani di coda orizzontali e timone maggiorati. Era motorizzato con una copia sovietica del motore britannico Rolls-Royce Derwent V, prodotto con il nome Klimov RD-500 ed effettu\u00f2 il primo volo l'8 luglio 1947, cui seguirono i collaudi di accettazione nel 1948. Fu approvata la produzione in serie che cominci\u00f2 nella tarda primavera dello stesso anno. Fu valutato come aereo estremamente maneggevole con una buona accelerazione, corsa di decollo e prestazioni in salita grazie all'alto rapporto spinta-peso. Manifestava come difetti una scarsa stabilit\u00e0 direzionale a velocit\u00e0 intorno a Mach 0,86 e la mancanza di una cabina pressurizzata.\nMalgrado fosse uno dei migliori jet da caccia ad ala dritta, risult\u00f2 inferiore agli emergenti nuovi progetti con ala a freccia e i due soli reggimenti della VVS sovietica che avevano ricevuto il caccia di Yakovlev nel 1949, lo sostituirono con il MiG-15 nel 1951, relegando il \"Flora \" alla esportazione e alla costruzione su licenza nei paesi del Patto di Varsavia. La produzione totale in Russia termin\u00f2 nel 1950 e fu di 310 esemplari."}
{"id": "530198", "revid": "78273", "url": "https://it.wikipedia.org/wiki?curid=530198", "title": "Benedetto di Aniane", "text": ""}
{"id": "530200", "revid": "767487", "url": "https://it.wikipedia.org/wiki?curid=530200", "title": "Klas Ingesson", "text": "Carriera.\nGiocatore.\nClub.\nDopo aver giocato nelle massime serie di Svezia, Belgio, Paesi Bassi e Inghilterra arriv\u00f2 in Serie A, al , nel 1995, restando in Puglia anche dopo la retrocessione e contribuendo, con 8 reti all'immediata risalita nella stagione 1996-1997. In Serie A dal 1998 al 2000 gioc\u00f2 nel Bologna, con cui disput\u00f2 64 partite, facendosi apprezzare per la seriet\u00e0, l'impegno e la correttezza.\nDopo una parentesi al Marsiglia, in Francia, nel 2000 si trasfer\u00ec al Lecce, con cui chiuse la carriera nel 2001.\nIn Italia ha collezionato complessivamente 139 presenze in Serie A e 38 presenze e 8 reti in Serie B.\nNazionale.\nCon la nazionale svedese conta 57 presenze, alcune delle quali ai Mondiali 1990 e 1994, in cui si classific\u00f2 al terzo posto, e agli Europei 1992.\nAllenatore.\nNel dicembre 2010 ha accettato l'offerta da parte dell'Elfsborg di guidare la formazione Under-21 del club. Dal settembre 2013 siede sulla panchina della squadra maggiore al posto dell'esonerato J\u00f6rgen Lennartsson. Ha allenato, quando le sue condizioni fisiche glielo hanno permesso, in sedia a rotelle. Il 16 ottobre 2014 si \u00e8 dimesso proprio per via del suo stato di salute, mentre la squadra occupava il terzo posto in classifica.\nLa malattia.\nIl 14 maggio 2009 si \u00e8 diffusa la notizia che Ingesson fosse affetto da mieloma multiplo. Il 13 gennaio 2010 arriva la notizia della sua guarigione. Nel gennaio 2013 Ingesson annuncia il ritorno del mieloma e che dovr\u00e0 essere sottoposto a un trapianto di cellule staminali visto che i due precedenti non hanno avuto successo. Il 30 settembre 2013, contestualmente alla presentazione come allenatore dell'Elfsborg, dichiara di essere guarito dalla malattia. Nonostante ci\u00f2 deve spesso ricorrere alla sedia a rotelle, complice una forma di osteoporosi. Nell'aprile 2014 si \u00e8 fratturato un braccio cadendo nello spogliatoio dopo la partita contro l'\u00c5tvidaberg, un mese pi\u00f9 tardi si \u00e8 rotto il femore cadendo dalla sua sedia a rotelle al Gamla Ullevi di G\u00f6teborg. Pochi mesi pi\u00f9 tardi, a ottobre, ha annunciato di voler lasciare la panchina dell'Elfsborg a fine stagione a causa degli effetti del mieloma. Ingesson muore, durante la notte del 28 ottobre 2014, all'et\u00e0 di 46 anni in seguito all'esito nefasto della malattia che lo aveva colpito."}
{"id": "530201", "revid": "729019", "url": "https://it.wikipedia.org/wiki?curid=530201", "title": "London &amp; North Eastern Railway", "text": "London &amp; North Eastern Railway, conosciuta con la sigla LNER, fu la seconda compagnia ferroviaria come importanza operante nel Regno Unito nell'epoca delle \"Grandi Quattro\" dal 1921, quando la legge \"Railway Act\" accorp\u00f2, su base principalmente geografica, le varie compagnie ferroviarie preesistenti in 4 grandi compagnie, fino al 1948, anno di nascita delle British Railways.\nOper\u00f2 dal 1923 dalla fusione di diverse piccole compagnie ha cessato l'attivit\u00e0 il 1\u00ba gennaio 1948 con la costituzione appunto delle British Railway, la compagnia nazionalizzata.\nLe diverse compagnie che avevano dato origine alla LNER operavano nell'area nord-orientale di Londra:\nLa rete si estendeva per 10.605\u00a0km e comprendeva la \"East Coast Main Line\" da Londra a Edimburgo via York e Newcastle upon Tyne, la linea Edimburgo-Aberdeen/Inverness.\nIl materiale rotabile in forza alla compagnia era costituito da:\nLa livrea distintiva della LNER era verde mela (pi\u00f9 chiaro del verde Brunswick usato dalla GWR) per le locomotive passeggeri, nero per le locomotive merci, mentre le vetture passeggeri erano rivestite in teak. Alcune locomotive e carrozze portarono livree divers, in primis le locomotive della classe A4, assunsero dapprima una livrea a due toni di grigio e poi il blu \"garter\" (giarrettiera, con riferimento al colore del nastro dell'Ordine della Giarrettiera).\nLa compagnia \u00e8 tutt'ora famosa tra gli appassionati di ferrovie per servizi come il \"Fying Scotsman\" (creato sulla falsariga del Fliegliende Hamburger tedesco) e per le locomotive carenate classe A4, una delle quali, la 4468 Mallard detiene tuttora il record di velocit\u00e0 per locomotive a vapore con 126 miglia orarie (202 chilometri orari)."}
{"id": "530205", "revid": "1543377", "url": "https://it.wikipedia.org/wiki?curid=530205", "title": "Sergio Brio", "text": "Leg\u00f2 il suo nome principalmente alla , squadra in cui milit\u00f2 per oltre un decennio in qualit\u00e0 di stopper, divenendo tra i pilastri di un blocco difensivo \u2014 ritenuto tra i migliori della storia dello sport \u2014 che lo vide affiancato, a cavallo degli anni 1970 e 1980, a compagni di reparto quali Gaetano Scirea, Claudio Gentile e Antonio Cabrini, davanti a portieri come Dino Zoff e Stefano Tacconi. Coi bianconeri, di cui fu anche capitano, vinse tra l'altro quattro titoli di campione d'Italia e tutte e cinque le competizioni UEFA per club, divenendo uno dei soli sei giocatori al mondo a raggiungere tale primato; in tredici stagioni disput\u00f2 complessivamente con la squadra torinese 379 partite realizzando 24 reti.\nCaratteristiche tecniche.\n\u00c8 stato un giocatore dalle grandi doti fisiche e atletiche, che a una spiccata professionalit\u00e0 univa un notevole rendimento: \u00abTrapattoni ordinava e io eseguivo. Con la massima concentrazione, un compito e quello restava per tutta la partita. Facevo il muratore in una squadra di architetti\u00bb. \u00c8 considerato, assieme a Francesco Morini di cui raccolse l'eredit\u00e0 in maglia juventina, tra i migliori interpreti del ruolo di stopper nella storia della societ\u00e0 bianconera.\nDal carattere spigliato e vivace \u2014 \u00abtiene fede al suo nome, persona davvero divertente\u00bb, ricorder\u00e0 il suo avversario e poi compagno di squadra Ian Rush \u2014, in campo si dimostr\u00f2 inversamente un difensore molto grintoso (pur annoverando una sola espulsione in tutta la carriera agonistica) nonch\u00e9 avvezzo al gol per via dei frequenti sganciamenti in avanti su punizioni e calci d'angolo.\nRimangono nella memoria gli \u00abepici scontri\u00bb con l'attaccante giallorosso Roberto Pruzzo nel dualismo Juve-Roma che segn\u00f2 i campionati di Serie A degli anni 1980 mentre, sul palcoscenico internazionale, pur non godendo del prestigio di altri suoi compagni di reparto in maglia bianconera come Scirea o Cabrini, nello stesso decennio riusc\u00ec a emergere grazie ai duelli sostenuti con successo coi maggiori campioni dell'epoca quali il tedesco Hrubesch, l'inglese Withe, l'irlandese Stapleton, il nordirlandese Whiteside e il succitato gallese Rush.\nCarriera.\nGiocatore.\nClub.\nLecce e Pistoiese.\nInizi\u00f2 nel vivaio del di Attilio Adamo, formazione della sua citt\u00e0, con cui gioc\u00f2 nell'annata 1974-1975; il suo esordio in campionato con la maglia giallorossa avvenne grazie all'allenatore Nicola Chiricallo il 13 ottobre 1974, sul campo del (0-0), prendendo al 68' il posto di Montenegro. La stagione precedente aveva gi\u00e0 avuto modo di collezionare qualche apparizione coi salentini in Coppa Italia.\nNotato dal presidente bianconero Giampiero Boniperti durante uno \"stage\" delle nazionali juniores, venne acquistato dalla , squadra per cui tifava da bambino. Dopo un anno di apprendistato nelle giovanili del club torinese, nel 1975 fu mandato in prestito alla . Qui rimase per tre stagioni, totalizzando 59 presenze e 5 gol nelle prime due annate in Serie C, dove contribu\u00ec alla vittoria del campionato 1976-1977 e al ritorno dei toscani in cadetteria dopo quasi trent'anni; seguirono poi 37 presenze nella suddetta Serie B in cui raggiunse la salvezza con la matricola arancione, emergendo tra i pi\u00f9 validi elementi del torneo.\nJuventus.\nNell'estate 1978 fece quindi ritorno alla Juventus, inizialmente come promettente rincalzo del titolare Morini, debuttando in Serie A il 18 marzo 1979 nella partita interna contro il (1-0). Nonostante poche manciate di presenze, nell'annata d'esordio con la prima squadra bianconera ebbe subito modo di essere decisivo, contribuendo al successo in Coppa Italia dove, nella finale contro i cadetti del , subentrando nella ripresa trov\u00f2 la rete del pareggio juventino a sette minuti dal termine; i piemontesi vinceranno poi ai supplementari una partita che vide Brio schierato, per via delle sue doti fisiche utili a scardinare il catenaccio messo in piedi dai rosanero, nell'insolita veste di centravanti.\nNel campionato 1979-1980 conquist\u00f2 il posto da titolare a spese del trentacinquenne Morini, tuttavia in aprile, durante un allenamento, fu vittima di una grave distorsione al ginocchio sinistro che lo tenne lontano dai campi per pi\u00f9 di otto mesi. Una volta ristabilitosi, divent\u00f2 un punto fermo della formazione piemontese per tutti i successivi anni 1980 andando a completare, assieme ai compagni Scirea, Gentile (cui succedette poi Favero) e Cabrini, una delle migliori linee difensive mai ammirate nella storia del calcio internazionale.\nTra i maggiori protagonisti del plurivittorioso \"decennio trapattoniano\", nelle sue tredici stagioni sotto la Mole raccolse quattro campionati italiani, tre Coppe Italia, una Coppa dei Campioni, una Coppa delle Coppe, una Coppa UEFA, una Supercoppa UEFA e una Coppa Intercontinentale. A livello internazionale divenne uno dei nove calciatori in assoluto, di cui sei italiani, a conquistare le tre maggiori competizioni europee per club nonch\u00e9 uno dei sei calciatori, di cui quattro juventini, vincitori di tutte le manifestazioni calcistiche confederali all'epoca vigenti.\nSul finire del decennio, con l'addio alla squadra di Cabrini, all'et\u00e0 di trentatr\u00e9 anni eredit\u00f2 i gradi di capitano dei bianconeri, vestendo la fascia nella stagione 1989-1990 \u2014 pur se, a causa della perdita del posto da titolare, questa fin\u00ec sovente al braccio di Tricella e Tacconi. Fu l'ultima annata di Brio da calciatore, prima del ritiro avvenuto nel 1990. Conta in totale 243 presenze e 16 gol nella massima serie italiana, tutte messe a referto tra le file di una Juventus che, nel 2011, l'ha omaggiato di una stella celebrativa nella \"Walk of Fame\" bianconera allo Stadium di Torino.\nNazionale.\nHa vestito la maglia della nazionale olimpica nella seconda met\u00e0 degli anni 1980, allenato dall'ex compagno di squadra Dino Zoff. Non ha invece mai raccolto presenze in nazionale maggiore, tatticamente inviso nei suoi anni migliori al commissario tecnico Enzo Bearzot il quale, nel suo ruolo, soleva preferirgli elementi quali Collovati e Vierchowod: \u00abFulvio era elegante, tecnico, Vierchowod invece mi assomigliava ma aveva una velocit\u00e0 pazzesca, utilissima per la zona della Roma, per recuperare i palloni persi dai suoi compagni. Entrambi hanno giocato in grandi club, io soltanto nella Juventus, fedele ma non andavo di moda [...] Bearzot aveva le sue idee e furono vincenti, io invece appartenevo a un altro tipo di football\u00bb.\nAllenatore.\nUna volta smessi i panni del calciatore, nella prima met\u00e0 degli anni 1990 fu il vice dell'allenatore Giovanni Trapattoni dapprima sempre alla Juventus, vincendo in questa veste la Coppa UEFA 1992-1993, e in seguito nel . Nei primi anni 2000 ebbe poi un'esperienza da tecnico in prima nella Jupiler League, la massima serie del campionato belga, sulla panchina del , subentrando nell'ottobre 2003 alla guida del club dopo un negativo inizio di stagione e portandolo alla salvezza con una giornata d'anticipo; nel torneo successivo venne sostituito dopo otto partite.\nDopo il ritiro.\nDopo aver chiuso l'esperienza da allenatore, ha iniziato la carriera televisiva come opinionista e commentatore. Ha collaborato con canali nazionali quali Stream TV, Telecom Italia, LA7, Rai International e Rai Sport, e reti locali come Gold TV e T9, oltre al canale tematico Juventus Channel e a quello radiofonico Rai Radio 1.\nHa partecipato come guest star, nel ruolo di se stesso, all'episodio \"Stopper\" della terza stagione della serie televisiva \"Boris\"."}
{"id": "530207", "revid": "125070792", "url": "https://it.wikipedia.org/wiki?curid=530207", "title": "A\u00e9rospatiale SA 341 Gazelle", "text": "LA\u00e9rospatiale Gazelle (ora Eurocopter) \u00e8 un elicottero multiruolo monoturbina con rotore a tre pale, progettato dalla Sud Aviation in Francia alla fine degli anni sessanta. Impiegato da molteplici utilizzatori civili e militari nel mondo, \u00e8 stato prodotto in serie dalla Soci\u00e9t\u00e9 Nationale Industrielle A\u00e9rospatiale (SNIAS o A\u00e9rospatiale) a partire dai primi anni settanta in collaborazione con la britannica Westland Helicopters.\nIl Gazelle \u00e8 stato il principale elicottero d'attacco dell'esercito francese fino all'introduzione dell'Eurocopter Tiger ed \u00e8 stato quindi utilizzato in tutti i conflitti che hanno visto coinvolta la Francia dagli anni ottanta a oggi. Prodotto anche in due versioni civili principali (denominate \"SA 341\" e \"SA 342\"), questi elicotteri sono stati acquistati per la maggior parte dalle forze armate di vari Paesi tra cui Regno Unito, Marocco, Iugoslavia, Egitto, Kuwait, Iraq, Niger. Malgrado il tempo trascorso dall'avvio del progetto, il Gazelle costituisce ancora la componente principale di elicotteri da combattimento di parecchi Paesi del mondo.\nSviluppo.\nIl Gazelle venne sviluppato dalla Sud Aviation verso la met\u00e0 degli anni sessanta per soddisfare un requisito dell'Arm\u00e9e de terre per un elicottero leggero multiruolo in sostituzione degli Alouette II. Il progetto suscit\u00f2 sin dall'inizio interesse nel Regno Unito, e venne incluso nell'accordo franco-britannico per lo sviluppo e la produzione in collaborazione di elicotteri, coinvolgendo la Sud Aviation e l'azienda elicotteristica britannica Westland (attualmente AgustaWestland). L'accordo, firmato il 22 febbraio 1967, pose le basi per la produzione in Gran Bretagna di 292 Gazelle e 48 Puma di ideazione francese e ordinati dalla forze armate britanniche. In cambio, la Sud Aviation (poi A\u00e9rospatiale) ottenne la possibilit\u00e0 di partecipare alla costruzione dei 40 elicotteri navali Westland Lynx ordinati dalla Marine nationale francese.\nIl 7 aprile dello stesso anno, effettu\u00f2 il primo volo il prototipo SA 340 con marche F-WOFH ai comandi del collaudatore Jean Boulet. L'esemplare aveva gi\u00e0 il profilo delle strutture che poi sarebbe stato del Gazelle, con una cabina a cinque posti pi\u00f9 aerodinamica rispetto al predecessore Alouette, ma era ancora dotato del motore Turbomeca Astazou III e del rotore principale e di coda del modello precedente. Lo sviluppo continu\u00f2 presso lo stabilimento Sud Aviation di Marignane vicino a Marsiglia e quasi un anno pi\u00f9 tardi, il 17 aprile 1968, vol\u00f2 il secondo prototipo di Gazelle, con marche F-ZWRA e pi\u00f9 rappresentativo dellSA 341 che poi sarebbe seguito. Questo secondo prototipo introduceva un rotore di coda di nuova concezione costituito da una ventola a tredici pale inserita nella struttura del timone verticale e denominata Fenestron, oltre che un rotore principale semirigido con pale innovative per l'epoca a profilo laminare, realizzate in materiale composito e frutto di uno sviluppo congiunto tra l'azienda francese e la Bolk\u00f3w tedesca.\nIl 16 agosto 1971 vol\u00f2 per la prima volta l'SA 341 di serie e venne avviata la produzione di versioni contraddistinte da lettere dell'alfabeto: la B, C, D ed E per le forze armate britanniche, ovvero la Royal Air Force, la Royal Navy (compresi i Royal Marines) e il British Army, mentre la versione \"F\" venne realizzata in base ai requisiti di dettaglio dell'esercito francese.\nLe quattro versioni del Gazelle assemblate dalla Westland per il Regno Unito vennero rinominate con denominazione militare britannica.\nTutte le varianti da addestramento sono state ora rimpiazzate dagli Eurocopter AS350 Squirrel HT1.\nIn Francia, il Gazelle fu concepito per il ruolo primario di elicottero controcarro armato con gli Euromissile HOT e assegnato in dotazione alla Aviation l\u00e9g\u00e8re de l'arm\u00e9e de terre (ALAT) con la denominazione \"SA 341F\". Nella prima versione il motore a turbina era un Astazou III C da 590 shp, ma venne subito avviato un piano di aggiornamento degli elicotteri allo \"standard F2\" con modifiche al Fenestron, alla deriva, alla testa del rotore principale e aggiornamento dei motori alla versione C2, il tutto con lo scopo di portare il peso massimo al decollo a 1\u00a0900\u00a0kg.\nIn quasi contemporanea con l'inizio della produzione franco-britannica, il 1\u00ba ottobre 1971 venne firmato un accordo per la costruzione su licenza in Iugoslavia dell'Alouette con la azienda elicotteristica SOKO che realizz\u00f2 versioni d'attacco, ricognizione e di soccorso.\nAffiancata alla produzione militare, venne avviata la produzione e commercializzazione di una versione civile denominata \"SA 341G\", equipaggiata con il motore Astazou III A da 590 shp. Questa versione riusc\u00ec a ottenere l'importante certificazione negli Stati Uniti per operare in condizioni di scarsa visibilit\u00e0 pur in configurazione singolo pilota, primo elicottero a conseguire questo risultato.\nIl prosieguo dell'attivit\u00e0 di sviluppo mirato all'aumento delle prestazioni, port\u00f2 alla messa a punto di una nuova versione denominata SA 342 il cui primo volo venne effettuato l'11 maggio 1973. Questi elicotteri vennero costruiti su licenza anche dalla SOKO iugoslava, mentre quelli di costruzione francese furono forniti a Paesi arabi per impiego in climi desertici.\nNel 1990 l'ALAT francese inizi\u00f2 a ricevere i Gazelle \"SA 342L1\" e sottopose gli elicotteri preesistenti a modifiche comprendenti la rimozione del sistema \"homing\" per la ricerca di sorgenti radio, e l'aggiunta dei taglia cavi, lame poste al di sopra e al disotto della cabina, in grado di tagliare i cavi in caso di urto durante il volo. Lo stesso anno, in conseguenza della partecipazione della Francia alla guerra del Golfo in Kuwait, venne messa a punto una versione antiaerea equipaggiata con missili aria-aria MBDA Mistral e denominata \"Gazelle Celtic\".\nAll'esperienza bellica, segu\u00ec a met\u00e0 degli anni novanta l'aggiornamento allo \"standard JVN\" di tutti gli elicotteri in dotazione alla Francia e consistente in modifiche dell'avionica e accorgimenti per l'utilizzo dei sistemi di visione notturna, quali la verniciatura in nero della cabina e l'installazione di speciali luci anticollisione per il volo in formazione. Negli stessi anni venne anche realizzata una versione aggiornata del \"Gazelle Celtic\" antiaereo, aggiornata con nuovi missili a corto raggio Mistral e definita \"Gazelle Mistral\".\nNel 1998 \u00e8 stato aggiornato sugli elicotteri contro-carro francesi il sistema di visione notturna e puntamento che adesso \u00e8 il sistema \"Viviane\", un FLIR per visione nell'infrarosso integrato con telecamera e laser di puntamento che ha dato origine alla versione chiamata \"Gazelle Viviane\".\nIl Gazelle \u00e8 in corso di sostituzione nel ruolo di elicottero da combattimento dell'esercito francese, in quanto rimpiazzato dall'Eurocopter Tiger, ma continuer\u00e0 a essere utilizzato per trasporto leggero e ruoli di collegamento.\nTecnica.\nL'elicottero, sebbene nelle linee generali ricordi l'Alouette, in realt\u00e0 introduce importanti innovazioni rispetto al predecessore. Il Gazelle \u00e8 stato il primo elicottero dotato di \"\"Fenestron\" o \"fantail\"\", un tipo di rotore di coda di nuova concezione che permette una notevole riduzione del rumore. Inoltre, le pale del rotore principale erano realizzate sin dall'inizio in materiali compositi, una soluzione ormai ampiamente utilizzata nei moderni elicotteri e in grado di migliorare il comfort dei passeggeri, diminuendo le vibrazioni.\nLa versione civile denominata SA 341G, nel 1975 \u00e8 stato il primo elicottero abilitato a operazioni in Cat I (condizioni meteo avverse) in configurazione con un solo pilota.\nIl telaio \u00e8 costituito da una struttura a \"sandwich\" in fibra di carbonio a nido d'ape tra due fogli di lega leggera. Il carrello non \u00e8 dotato di ammortizzatori, il che elimina il rischio di entrata in risonanza a terra, condizione di pericolo per altri modelli di elicottero.\nSul Gazelle sono stati apportati particolari accorgimenti per semplificare la manutenzione a terra nelle fasi pre-volo e post-volo, permettendo la riduzione del tempo di fermo operativo e delle spese di manutenzione oltre che una maggiore affidabilit\u00e0. A titolo di paragone, la durata delle operazioni di manutenzione per un Alouette II o III necessarie tra una missione e una successiva \u00e8 di circa un'ora, contro i 30 minuti di un Gazelle.\nI modelli impiegati dall'Army Air Corps sono stati recentemente migliorati con l'introduzione del sistema Direct Voice Input (DVI) sviluppato dalla QinetiQ. Questo sistema consente di controllare l'avionica mediante comandi vocali pronunciati nei microfoni e caschi di volo standard in dotazione agli equipaggi. Il sistema non richiede una calibrazione specifica per adattarsi ai singoli utilizzatori, il che consente di ottenere alti coefficienti di riconoscimento indipendentemente dal fatto che l'utilizzatore si sia servito del sistema in precedenza. Il DVI altre ad aggiungere la capacit\u00e0 di controllare i sistemi di bordo usando comandi vocali, permette l'accesso alle informazioni dei sensori senza la necessit\u00e0 di togliere le mani dai comandi di volo o distogliere lo sguardo da quanto presente all'esterno.\nI Gazelle sono stati costruiti anche in Egitto dalla ABHCO e in Iugoslavia dalla SOKO."}
{"id": "530208", "revid": "1632387", "url": "https://it.wikipedia.org/wiki?curid=530208", "title": "Canonica", "text": "La casa canonica, o semplicemente canonica, \u00e8 un edificio destinato a residenza del clero cattolico di una citt\u00e0 o di un centro abitato.\nStoria.\nL'origine di questo tipo di abitazione risale sicuramente al Medioevo, in particolare alla Riforma dell'XI secolo, in cui si tent\u00f2 di proporre - o a volte imporre - un modello di vita comunitaria, talvolta monastica, anche al clero secolare. Per questo motivo veniva promossa la vita in comune in un edificio deputato a questo scopo.\nSoggetti residenti.\nNella canonica di una Cattedrale o di una collegiata risiedevano (e talvolta risiedono ancora oggi) i \"canonici\", preti preposti dal Vescovo a formare il \"Capitolo\" di quella chiesa. Canoniche di questo tipo sono per esempio quella della Basilica di San Pietro in Vaticano, quella di Piazza del Duomo a Firenze o la Vecchia Canonica della Collegiata di Castiglione Olona (consacrata il 25 marzo 1425), borgo medievale in provincia di Varese, voluta dal Cardinal Branda Castiglioni dove hanno avuto residenza i componenti del Capitolo (istituito con Bolla Papale di Martino V del 7 gennaio 1422) fino al 1810, quando il decreto di Napoleone del 25 aprile ordin\u00f2 la chiusura di tutti i Capitoli.\nCanonica \u00e8 detta anche la residenza del solo parroco: spesso si trova vicina o incorporata alla chiesa parrocchiale stessa."}
{"id": "530212", "revid": "770813", "url": "https://it.wikipedia.org/wiki?curid=530212", "title": "MBB Bo 105", "text": "L'MBB Bo 105 \u00e8 un elicottero leggero utility biturbina con rotore a quattro pale, progettato dall'azienda tedesca B\u00f6lkow con sede a Stoccarda e avviato in produzione dalla Messerschmitt-B\u00f6lkow-Blohm (MBB) alla fine degli anni sessanta. La MBB \u00e8 in seguito confluita nella Eurocopter nel 1991, che ha continuato a produrre il Bo 105 fino al 2001, anno in cui \u00e8 stato sostituito in produzione dall'Eurocopter EC 135.\nEssendo stato il primo elicottero leggero civile ad avere due motori, il Bo 105 trov\u00f2 un vasto impiego come eliambulanza, con le forze di polizia e per l'impiego offshore.\nSviluppo.\nIl Bo 105A effettu\u00f2 il suo primo volo il 16 febbraio 1967 a Ottobrunn in Germania con il pilota collaudatore della Messerschmitt-B\u00f6lkow-Blohm Wilfried von Engelhardt ai comandi. L'ente per l'aviazione civile tedesco certific\u00f2 l'elicottero il 13 dicembre 1970 e la produzione per uso civile o per le agenzie governative inizi\u00f2 subito dopo. La FAA concesse il suo certificato di navigabilit\u00e0 nell'aprile 1972 cui seguirono ordini per il mercato americano.\nNel 1972 venne sviluppata una variante Bo 105C e il ministero della difesa tedesco la selezion\u00f2 per il suo programma per un elicottero leggero utility (\"\"Light Utility Helicopter\" in inglese), ordinandone 100 nel 1977. Nello stesso tempo, l'esercito tedesco ordin\u00f2 una versione anticarro armata con missili Euromissile HOT e denominata Bo 105 PAH-1. Le consegne di questa versione furono in tutto 212.\nNel 1976 fu realizzata una versione con motori Allison 250-C20B pi\u00f9 potenti che venne designata Bo 105CB. Il modello venne ulteriormente modificato in Bo 105CBS allargando la fusoliera di alcuni centimetri per venire incontro alle richieste del mercato americano di eliambulanze. Questa versione venne presentata come Bo 105 Twin Jet negli Stati Uniti.\nNel 1984, venne realizzata la versione Bo 105LS caratterizzata da una fusoliera ulteriormente allungata rispetto alla Bo 105BS e da motori Allison 250-C28C potenziati, in grado di consentire un aumento del peso massimo al decollo.\nLa produzione termin\u00f2 nel 2001, dopo un totale complessivo di 1 406 esemplari, essendo il modello stato superato dal pi\u00f9 moderno Eurocopter EC 135.\nTecnica.\nIl Bo 105 era caratterizzato per essere stato il primo al mondo con un rotore rigido \"hingless\"\" a quattro pale realizzate in materiale composito. Questa configurazione consente una elevata manovrabilit\u00e0 evidenziata da un Bo 105CBS utilizzato per scopi promozionali dalla Red Bull negli Stati Uniti che nelle esibizioni \u00e8 in grado di effettuare looping, tonneau, virate Immelmann e altre manovre normalmente considerate prerogativa solo dagli aerei acrobatici..\nTutti i sistemi principali (impianto idraulico, elettrico, carburante e lubrificazione) sono stati progettati ridondanti.\nVarianti.\nLe varianti impiegate dall'esercito tedesco sono la Bo 105P e la Bo 105M.\nEsemplari attualmente esistenti.\nIl modello \u00e8 sufficientemente recente da non costituire ancora una curiosit\u00e0 storica museale ma in un caso un Bo 105 \u00e8 esposto in un museo.\nSi tratta del quarto esemplare costruito, uno dei primi prototipi, in esposizione presso il Deutsches Museum di Monaco di Baviera."}
{"id": "530215", "revid": "1318658", "url": "https://it.wikipedia.org/wiki?curid=530215", "title": "British Railways", "text": "British Railways era la compagnia ferroviaria britannica controllata dallo Stato, creata il 1\u00ba gennaio 1948 mediante la fusione delle quattro grandi compagnie storiche GWR, LMS, LNER e SR.\nDal 1965 assunse il nuovo nome di British Rail. Il governo conservatore di Margaret Thatcher avvi\u00f2 la privatizzazione, conclusasi nel 1997.\nLe societ\u00e0 concessionarie oggi fanno parte della \"Association of Train Operating Companies\".\nStoria.\nLe \"British Railways\" (BR) nacquero nel 1948 in seguito alla decisione di nazionalizzare le ferrovie ed avviarne la modernizzazione; vennero riscattate e fuse le \"Big Four\" (quattro grandi) compagnie storiche:\nVenne ideato un logo con un leone rampante e la scritta \"British Railways\" che venne applicato ai rotabili.\nOriginalmente era sottoposta al controllo della \"British Transport Commission\", ma ne venne resa autonoma nel 1962 quando fu creato il \"British Railways Board\".\nNel 1965 il nome fu abbreviato in \"British Rail\" e fu sostituito il logo con quello pi\u00f9 moderno a doppia freccia.\nLa BR erano suddivise in sei divisioni regionali, grosso modo corrispondenti alle aree dove operavano le compagnie private costituenti: \"London Midland\", \"Western\", \"Southern\", \"Eastern\", \"North Eastern\" e \"Scottish\". Erano inoltre presenti divisioni specifiche come la British Rail Research Division.\nTre settori di passeggeri di \"British Rail\" furono creati nel 1982: \"InterCity\", che operava per i servizi veloci principali; \"Network SouthEast\" per i pendolari dell'area di Londra, e \"Regional Railways\" per i collegamenti secondari e locali.\nI costi di quest'ultima sono stati quattro volte il suo reddito.\nAlla fine degli anni ottanta in seguito ai mutati orientamenti politici venne avviata la graduale privatizzazione di British Rail che si realizz\u00f2 progressivamente tra 1994 e 1997, scorporata e ceduta a 21 societ\u00e0 private. Negli anni alcune di queste si sono accorpate."}
{"id": "530216", "revid": "86599", "url": "https://it.wikipedia.org/wiki?curid=530216", "title": "Cratere Firmico", "text": "Firmico, o ufficialmente Firmicus, \u00e8 un cratere lunare di 56,81 km situato nella parte nord-orientale della faccia visibile della Luna, ad ovest del Mare Undarum e a nordest del cratere Apollonius, di dimensioni simili. A nord di Firmicus si trovano i crateri van Albada e Auzout. A contatto del suo bordo nordoccidentale si trova il Lacus Perseverantiae, un piccolo mare lunare.\nL'aspetto pi\u00f9 considerevole di Firmicus \u00e8 il fondo piatto e scuro. Ha un'albedo simile a quella della superficie del Mare Crisium, il che lo rende distinguibile dalle regioni circostanti. Il fondo non \u00e8 stato colpito da consistenti impatti successivi, anche se sono visibili alcuni crateri minori. L'orlo esterno di Firmicus \u00e8 stato lievemente eroso, in particolare lungo il bordo settentrionale, dove \u00e8 reso quasi invisibili da due piccoli crateri.\nIl cratere \u00e8 dedicato allo scrittore e astrologo latino Giulio Firmico Materno.\nCrateri correlati.\nAlcuni crateri minori situati in prossimit\u00e0 di Firmicus sono convenzionalmente identificati, sulle mappe lunari, attraverso una lettera associata al nome."}
{"id": "530218", "revid": "1833487", "url": "https://it.wikipedia.org/wiki?curid=530218", "title": "Guappo", "text": "Il guappo \u00e8 una figura tipica dell'universo e della cultura napoletana.\nEtimologia.\nIl termine \u00e8 di etimologia incerta e deriva quasi sicuramente dallo spagnolo \"guapo\" (it.: \"bello\"), che tra altre accezioni significa anche \u201cuomo rissoso e millantatore\u201d. Di fatto, in spagnolo la parola proviene dal latino \u201cvappa\u201d (in senso figurato - degenerato, uomo buono a nulla, cattivo soggetto, pelandrone). Nonostante ci\u00f2, vi sono regioni che hanno sub\u00edto una influenza spagnola, come la Sardegna, ma che comunque non conoscono tale termine. \nIl termine avrebbe ispirato anche la nascita della parola Wop, utilizzata nei paesi anglosassoni ed in particolare negli Stati Uniti d'America stante ad indicare gli italiani con accezione dispregiativa.\nStoria.\nLa figura del guappo \u00e8 contrapposta a quella del camorrista, dedito allo sfruttamento organizzato e costante della prostituzione, alla gestione del gioco d'azzardo e ai traffici criminali.\nAlla fine degli anni sessanta del XX secolo la figura del guappo tende a scomparire quando si assiste al passaggio da una camorra di tipo rurale a forme associazionistiche organizzate sul modello di cosa nostra.\nCaratteristiche.\nIl guappo si \u00e8 sempre distinto per l'abbigliamento curato ed eccessivo, una postura particolare tesa all'ostentazione di se stesso e una cura puntigliosa del proprio fisico e del proprio volto. Il guappo si poteva distinguere in \"semplice\" o \"signorile\" a seconda degli abiti indossati: il primo preferiva abiti stravaganti e ostentativi mentre il secondo amava vestirsi con abiti delle migliori sartorie di Napoli. \n. Una figura alla stregua di un capo, abile nel duello e soprattutto nemico dei bulli.\nNella cultura odierna l'accezione guappo ha assunto un significato diverso. Infatti si riferisce a quella categoria di individui che si distinguono nell'abbigliamento e nelle doti fisiche e che spesso si prendono gioco dei loro coetanei.\nIl ruolo sociale.\nEgli rappresenta l'immagine dell'\"uomo d'onore\" gentiluomo e romantico, pronto a dirimere le controversie tra le persone e a convincere i giovanotti che avevano messo incinta qualche ragazza a mettere la testa a posto e a sposarla.\nGli introiti e il rispetto derivavano al guappo per la sua pratica di proteggere gli abitanti di un quartiere dai soprusi commessi dai delinquenti della zona o delle zone limitrofe.\nSolo in seguito questa figura, cos\u00ec simbolica e potente, perder\u00e0 peso dinnanzi alle organizzazioni malavitose sempre pi\u00f9 numerose, come la camorra, sino a diventarne parte, arrivando a prestare soldi ad interesse (usura) e a volte per procurare prostitute d'alto bordo a persone rispettabili della citt\u00e0.\nFigure celebri.\nFigure celebri di guappi sono Nicola Capuano, Salvatore De Crescenzo detto \"Tore 'e Criscienzo\", Ciccio Capuccio, Carmine Spavone detto \"O Malommo\", Antonio Spavone anch'egli detto \"O Malommo\" o \"Guappo gentiluomo\", Alfredo Maisto, Vittorio Nappi, Alfonso Tortora, detto \" a' valigia\", e Pasquale Simonetti detto \"Pascalone 'e Nola\", marito della celebre Assunta Maresca detta \"Pupetta\".\nIl guappo nell'arte.\nIl personaggio del guappo \u00e8 stato celebrato per decenni nella sceneggiata napoletana, di cui il guappo \u00e8 quasi sempre uno dei personaggi principali, presente in molte pellicole come nel famoso \"L'oro di Napoli\" (1954, regia di Vittorio De Sica, episodio: \"Il guappo\") tratto dall'omonimo libro di Giuseppe Marotta e I Guappi di Pasquale Squitieri (1974), nonch\u00e9 in celebri canzoni napoletane come \"Guapparia\" di Libero Bovio e Rodolfo Falvo, ne hanno scritto in poesia Ferdinando Russo e in prosa Matilde Serao ed \u00e8 spesso al centro dei testi di Raffaele Viviani. \nAltra figura evoluta di guappo \u00e8 quella che Eduardo de Filippo raffigura in \"Il sindaco del rione Sanit\u00e0\"."}
{"id": "530219", "revid": "770813", "url": "https://it.wikipedia.org/wiki?curid=530219", "title": "AgustaWestland AW109", "text": "LAgustaWestland AW109 (in precedenza Agusta A109) \u00e8 un elicottero multiruolo a otto posti biturbina, costruito in Italia da Leonardo (in precedenza AgustaWestland, confluita nella nuova Finmeccanica, rinominata Leonardo dal 2017) e commercializzato a partire dagli anni settanta.\nStoria.\nAlla fine degli anni sessanta, l'Agusta ide\u00f2 l\"A109\" come elicottero civile monomotore. La ricerca delle prestazioni desiderate, per\u00f2, port\u00f2 alla scelta di cambiare il progetto iniziale e nel 1969 venne presa la decisione di utilizzare inizialmente due turbomotori Allison 250-C18 da 317 HP per passare poco dopo al modello Allison 250-C20 da 420 HP. L'Agusta abbandon\u00f2 una possibile versione militare (l\"'A109B\") e si concentr\u00f2 su una a otto posti denominata \"A109C\".\nIl primo dei tre prototipi iniziali vol\u00f2 per la prima volta il 4 agosto 1971. Segu\u00ec un lungo periodo di messa a punto e il primo esemplare di produzione effettu\u00f2 il primo volo nell'aprile 1975, mentre le consegne iniziarono nel 1976. Il prodotto divenne subito un successo e venne impiegato in molti ruoli oltre a quello del trasporto leggero, come per esempio eliambulanza e ricerca e salvataggio.\nIl modello inizialmente doveva chiamarsi \"Hirundo\", nome latino della rondine, ma il nome non si \u00e8 mai veramente affermato e lo si \u00e8 chiamato generalmente solo \"A109\". Pi\u00f9 recentemente si sono utilizzate le denominazioni commerciali Power, \u00c9lite e Grand.\nNel 1975, l'Agusta consider\u00f2 nuovamente la possibilit\u00e0 di realizzare una versione militare ed esegu\u00ec alcune prove tra il 1976 e il 1977 con cinque A109A equipaggiati con i missili anticarro BGM-71 TOW. Dalle esperienze maturate vennero sviluppate due versioni: una leggera da attacco o Close Air Support e una per operazioni navali. I cinque elicotteri vennero acquisiti dall'Esercito Italiano che equipaggi\u00f2 l'allora Aviazione Leggera dell'Esercito e li rinomin\u00f2 \"A109 AT\".\nSebbene l'elicottero si distingua rispetto a molti concorrenti per l'avere il carrello retrattile, dieci anni dopo, nel 1987, l'Esercito Italiano ordin\u00f2 altri 24 elicotteri nella configurazione \"A109 CM\" con carrello fisso. Vennero acquisite due configurazioni: la prima semplificata \"A109 EOA-1\" in 16 esemplari di cui uno, il \"Volpe 132\" perso in un incidente di volo nel 1994, pi\u00f9 altri 8 nella configurazione completa EOA-2.\nNello stesso periodo, le forze armate del Belgio, dopo un'accesa competizione con i francesi, ordinarono circa 40 elicotteri di questo tipo. La commessa si rivel\u00f2 una pessima pubblicit\u00e0 allorch\u00e9, a prescindere dalla qualit\u00e0 del prodotto, nel 1988 venne alla luce uno scandalo per corruzione, quando venne appurato che erano state pagate tangenti ai due partiti socialisti belgi al governo per oltre 50 milioni di franchi per ottenere la commessa. Lo scandalo port\u00f2 alle dimissioni e alla incriminazione del segretario generale della NATO Willy Claes. Lo scandalo, raggiunse in Belgio la fama dello scandalo Lockheed in Italia, relativo all'acquisto di 14 C-130 Hercules agli inizi degli anni settanta.\nL'evoluzione del progetto avutasi negli anni novanta si concretizz\u00f2 con la messa in produzione della variante \"A109E\", battezzata \"Power\". L'ottenimento per questa versione della certificazione JAR-OPS 3 Classe 1 Categoria A (decollo e atterraggio anche con un motore in avaria), unitamente all'abilitazione IFR in configurazione singolo pilota (operazioni consentite di notte e in ogni condizione meteorologica), port\u00f2 a un forte recupero di immagine e di mercato che, tra i vari momenti positivi, ha avuto quello dell'aggiudicazione della commessa per la U.S. Coast Guard. Dopo severe prove comparative, sono stati acquisiti alcuni A109E Power, rinominati \"MH-68A Stingray\", per equipaggiare il reparto \"HITRON\" (Helicopter Interdiction Tactical Squadron) nel ruolo di elicotteri armati da interdizione a corto raggio, specializzati nella caccia ad alta velocit\u00e0 al contrabbando di droga.\nL'A109 in versione civile \u00e8 attualmente in produzione presso lo stabilimento di assemblaggio finale di Vergiate in provincia di Varese. \u00c8 disponibile nelle varianti \"Power\", \"\u00c9lite\" con allestimenti di pregio e \"Grand\" con cabina allungata.\nLe versioni militari in produzione prendono il nome di \"LUH\" (\"Light Utility Helicopter\") o \"LOH\" (\"Light Observation Helicopter\")\nLe fusoliere dell'A109 sono prodotte anche dalla Pa\u0144stwowe Zak\u0142ady Lotnicze (PZL) polacca. Nel 2006 \u00e8 stata consegnata la 500\u00aa fusoliera prodotta da questo costruttore, confermando il successo di dieci anni di collaborazione tra queste aziende.\nL\"'AgustaWestland AW119 Koala\" viene considerato la variante monomotore dell'AW109, ma, a un esame pi\u00f9 attento, si possono evidenziare alcune differenze maggiori. Il \"Koala\" ha il carrello a pattino, alcune importanti differenze aerodinamiche tra cui la coda e i pianetti di coda e un'avionica pi\u00f9 semplice.\nL\"'AW109 Trekker\" \u00e8 una versione dell'AW109S Grand con pattini d'atterraggio fissi al posto del carrello retrattile; il Trekker ha volato per la prima volta nel marzo 2016 e ha ottenuto la certificazione EASA nel dicembre 2017.\nVersioni.\nLe versioni sono:\nUtilizzatori.\nCivili.\nL'A109 \u00e8 in servizio presso un gran numero di operatori civili e privati in tutto il mondo, impiegato in ruoli di trasporto VIP/corporate, elisoccorso, ricerca e soccorso, supporto alle operazioni off-shore, law enforcement, servizi di pubblica sicurezza, utility e altri.\nFra i vari operatori italiani che impiegano o hanno impiegato l'A109 in compiti di elisoccorso figurano Alidaunia, Elidolomiti, Elilario, Elilombarda, Elitaliana, Elitos, Freeair, Helitalia e Inaer Italia (ora Babcock MCS Italia); in questo ruolo, l'A109 sta gradualmente venendo sostituito da mezzi pi\u00f9 performanti e di maggiori dimensioni, come l'AW169.\nComparsa nei film.\nNel film Jurassic Park del 1993 di Steven Spielberg, viene utilizzato un Agusta A109 con le insegne della InGen per trasportare un gruppo di scienziati su un'isola, al largo della costa della Costa Rica, popolata da dinosauri clonati.\nNel film L'eliminatore - Eraser del 1996 di Chuck Russell che vede come protagonista Arnold Schwarzenegger, viene utilizzato un Agusta 109-A/C viene usato per trasportare gli agenti federali.\nNel film The Cell - La cellula del 2000 di Tarsem Singh, viene usato un Augusta-Westland A109-C per trasportare il serial killer in coma presso un centro di ricerca.\nNel film del 2002 Il regno del fuoco un A109 \u00e8 utilizzato da ex soldati statunitensi per intrappolare e abbattere i draghi.\nNel Film del 2004 Agente Cody Banks 2 - Destinazione Londra, in una sequenza tagliata, compare l'elicottero assieme a un MD 600 mentre lo stesso elicottero viene usato in altre scene per le riprese.\nInoltre nel corso degli anni l'Agusta A109 compare in molti altri film."}
{"id": "530221", "revid": "86599", "url": "https://it.wikipedia.org/wiki?curid=530221", "title": "Cratere Firsov", "text": "Firsov \u00e8 un cratere lunare di 51 km situato nella parte nord-occidentale della faccia nascosta della Luna, poco a sud del cratere Lobachevskiy, e a nordovest del Cratere Abul W\u00e1fa.\nL'orlo circolare di questa formazione ha un piccolo rigonfiamento lungo il bordo meridionale, e altri piccole sporgenze lungo tutto il lato occidentale. Le pareti interne sono franate, formando una pila di massi lungo tutta la base. Il fondo ha bassa albedo ed quasi completamente privo di formazioni.\nIl cratere \u00e8 dedicato all'ingegnere russo Georgij Firsov. \nCrateri correlati.\nAlcuni crateri minori situati in prossimit\u00e0 di Firsov sono convenzionalmente identificati, sulle mappe lunari, attraverso una lettera associata al nome."}
{"id": "530222", "revid": "1546219", "url": "https://it.wikipedia.org/wiki?curid=530222", "title": "Citro\u00ebn C15", "text": "La Citro\u00ebn C15 \u00e8 una furgonetta della casa automobilistica francese Citro\u00ebn, prodotta dal 1984 al 2005.\nProfilo.\nLa C15 nacque nel 1984 per prendere il posto della Citro\u00ebn Acadiane, oramai piuttosto anziana. L'idea era quella di proporre un mezzo commerciale di piccole dimensioni, come la sua antenata, dal design pi\u00f9 moderno e dal motore anch'esso pi\u00f9 moderno ed affidabile, ed in grado di compiere maggiori sforzi.\nLa base di partenza per la C15 fu la Citro\u00ebn Visa, la quale gi\u00e0 poteva disporre anche di motori Peugeot, dopo la fusione tra Citro\u00ebn e Peugeot nel Gruppo PSA. I motori adottati dalla C15 nel corso della sua produzione furono i seguenti, tutti di origine PSA e tutti a 4 cilindri:\nLa C15 riscosse un buon successo: il suo peso ridotto e i suoi ingombri limitati ne fecero un mezzo agile, sufficientemente scattante e in grado di arrivare praticamente ovunque, in quanto creava pochi problemi nei parcheggi cittadini. Inoltre il prezzo era concorrenziale ed il volume interno del cassone merci era di buone dimensioni per un piccolo furgoncino, con i suoi 2.66 metri cubi. Vendette quindi in molti mercati europei. In particolare, nel Regno Unito fu venduta con la denominazione di Champ. Fu anche disponibile, oltre che come furgonata, anche con piattaforma posteriore \"a nudo\" e carrozzabile in sede separata.\nInizialmente molto folta, la gamma fu in seguito semplificata a partire dal 1996 con l'arrivo della Berlingo che avrebbe affiancato la C15 per lungo tempo, fino a sostituirla del tutto alla fine del 2005, quando la C15 fu tolta di produzione.\nNegli ultimi anni, la produzione fu trasferita a Vigo, in Spagna. Gli ultimi tre esemplari usciti dalle linee di montaggio furono donati rispettivamente: al museo Citro\u00ebn di Aulnay in Francia, ad una fabbrica di Vigo e al comune di Vigo.\nNel 1986 il designer svizzero Franco Sbarro ne realizz\u00f2 una versione SUV denominata Adventure. Tale modello era equipaggiato con un propulsore da 115 cv derivato dalla Citro\u00ebn Visa GTi e disponeva di sette posti e di un vano di carico incrementato."}
{"id": "530226", "revid": "287204", "url": "https://it.wikipedia.org/wiki?curid=530226", "title": "Eccidio di piazza Tasso", "text": "Leccidio di piazza Tasso a Firenze avvenne nel pomeriggio del 17 luglio 1944 per opera delle milizie repubblicane guidate da Giuseppe Bernasconi, braccio destro del famigerato comandante delle SS italiane Mario Carit\u00e0.\nStoria.\nNella mattinata, molti abitanti del quartiere fiorentino di San Frediano erano in piazza. Si trattava in gran parte di donne, anziani e bambini dato che i giovani e gli uomini validi erano quasi tutti nascosti per evitare i rastrellamenti.\nAd un certo punto si present\u00f2 un camion con a bordo alcuni militi della RSI e, fermatosi all'angolo tra via Giovanni Villani e viale Francesco Petrarca, gli occupanti aprirono improvvisamente il fuoco sulla gente in piazza.\nL'ipotesi pi\u00f9 probabile per spiegare l'efferato atto (gli occupanti del camion non erano stati molestati o fatti segno di atti ostili) fu quella di una sanguinosa ritorsione contro un quartiere, San Frediano, di solide tradizioni antifasciste e sostenitore della Resistenza.\nSotto il fuoco degli uomini di Bernasconi rimasero cinque vittime: Ivo Poli (di soli otto anni), Aldo Arditi, Igino Bercigli, Corrado Frittelli e Umberto Peri; si contarono inoltre numerosi feriti pi\u00f9 o meno gravi. Altri abitanti del quartiere furono catturati e di loro si persero le tracce. Solo molti anni dopo, nel 1952, furono ritrovati i loro corpi sul greto del fiume Arno, nei pressi del parco delle Cascine: erano stati fucilati.\nLa strage \u00e8 ricordata dal monumento visibile nelle due fotografie in alto e da una targa posta all'angolo tra la piazza ed il viale Francesco Petrarca."}
{"id": "530228", "revid": "1516566", "url": "https://it.wikipedia.org/wiki?curid=530228", "title": "Scudo banderese", "text": "Lo scudo banderese, detto anche scudo da torneo, \u00e8 uno scudo di forma rettangolare largo 7 moduli ed alto 8, mentre secondo alcuni autori si tratta di uno scudo quadrato.\nEra lo scudo dei signori che avevano il diritto di far prendere le armi ai loro vassalli, e di condurli alla guerra sotto la loro bandiera. Questi signori erano chiamati cavalieri banderesi (\"chevaliers bannerets\").\nLo scudo banderese, replicato in stoffa e attaccato ad un'asta verticale, \u00e8 il diretto progenitore delle bandiere che, nella loro forma originale, erano appunto quadrate.\nSembra che Filippo II l'Ardito, Duca di Borgogna, sia stato il primo a presentarsi in un torneo, nel 1399, con uno scudo di questo tipo; i francesi lo utilizzarono dopo che Carlo VI costitu\u00ec una compagnia di 500 cavalieri, detti \"bandierati\" proprio perch\u00e9 dotati di questo scudo."}
{"id": "530230", "revid": "1086846", "url": "https://it.wikipedia.org/wiki?curid=530230", "title": "Associazione Sportiva Roma 1977-1978", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1977-1978.\nStagione.\nLa squadra, affidata a Gustavo Giagnoni (gi\u00e0 allenatore di e ) arriva ottava in un campionato, di cui rimane memorabile la notevole vena realizzativa del giovane centrocampista Di Bartolomei.\nMaglie e sponsor.\nLo sponsor tecnico \u00e8 Adidas. La divisa primaria della Roma \u00e8 costituita da maglia rossa con colletto a polo bordato di giallo, pantaloncini bianchi e calzettoni rossi bordati di giallo. In trasferta la Lupa usa una maglia bianca con colletto a polo giallorosso, pantaloncini bianchi e calzettoni bianchi bordati di rosso. I portieri hanno due divise: la prima \u00e8 formata da maglia grigia, pantaloncini neri e calzettoni rossi bordati di giallo, la seconda \u00e8 costituita da maglia grigia con decorazioni nere, pantaloncini e calzettoni neri.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 77/78\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini de L'Unit\u00e0."}
{"id": "530235", "revid": "15756", "url": "https://it.wikipedia.org/wiki?curid=530235", "title": "Westland Lynx", "text": "Il Westland Lynx \u00e8 un elicottero utility biturbina con rotore a quattro pale, progettato alla fine degli anni sessanta e costruito dalla Westland Helicopters nel suo stabilimento di Yeovil. In origine pensato per impiego sia civile che navale, l'interesse da parte dei militari ha portato allo sviluppo di versioni per il combattimento terrestre e per le marine militari, che sono diventate operative nel 1977 e successivamente sono state adottate dalle forze armate di oltre una dozzina di nazioni, dove viene impiegato nei ruoli elicottero utility, anticarro, ricerca e salvataggio e anti-sottomarino. Nel 1986, un Lynx appositamente modificato, ottenne il record ufficiale di velocit\u00e0 per elicotteri (Sub-class E-1), omologato dalla F\u00e9d\u00e9ration A\u00e9ronautique Internationale. Il modello \u00e8 attualmente prodotto e commercializzato da Leonardo (in precedenza dall'AgustaWestland poi confluita in Finmeccanica che ha cambiato nome in Leonardo in modo definitivo dal 2017).\nSviluppo.\nIl progetto iniziale, allora noto come Westland WG.13, fu impostato nella met\u00e0 degli anni sessanta, come successore del Westland Scout e del Wasp, nell'ottica di fornire una alternativa pi\u00f9 avanzata dell'UH-1 Iroquois. Nel febbraio 1967, fu siglato un accordo anglo-francese per la produzione di elicotteri e la francese A\u00e9rospatiale venne coinvolta nel programma. Ai francesi sarebbe toccato il 30% della produzione e alla Westland la rimanente parte. L'accordo complessivo prevedeva che la Francia avrebbe comprato i Lynx per la sua marina militare e la versione da ricognizione armata per il proprio esercito, mentre il Regno Unito avrebbe comprato in cambio gli A\u00e9rospatiale Gazelle e i Puma per le proprie forze armate. L'Arm\u00e9e de terre cancell\u00f2 il suo requisito per il Lynks nell'ottobre 1969.\nIl progetto originale del Lynx, era motorizzato con due turboalbero Rolls-Royce Gem 2 e utilizzava molti componenti derivati dallo Scout e dal Wasp. Il rotore era invece di nuova progettazione ed era di tipo semirigido con pale in materiale composito con struttura a nido d'ape. Il primo prototipo di Lynx effettu\u00f2 il suo volo inaugurale il 21 marzo 1971.\nOltre 100 Lynx furono ordinati dal British Army e denominati Lynx AH.1 (\"A\"rmy \"H\"elicopter Mark 1) per l'impiego in differenti ruoli, quali trasporto, scorta armata, elicottero anticarro (armato con 8 missili TOW), ricognizione ed evacuazione medica. L'esercito britannico install\u00f2 un sistema AFCS Marconi Elliot per la stabilizzazione automatica sui tre assi (autopilota). Le consegne iniziarono nel 1977.\nUna versione potenziata del Lynx AH.1 con i motori Gem 41-1 o Gem 42 e trasmissione compatibile, venne denominata Lynx AH.5; solo cinque modelli vennero costruiti per eseguire valutazioni. L'AH.5 port\u00f2 alla versione Lynx AH.7, che aggiunse un nuovo rotore di coda derivato da quello del Westland 30, una struttura rinforzata, avionica migliorata e sistemi di autodifesa. Questi elicotteri furono ulteriormente aggiornati durante il loro servizio, ricevendo tra l'altro le pale derivate dal British Experimental Rotor Programme (BERP).\nLa variante iniziale navale del Lynx, nota come Lynx HAS.2 per i britannici, o Lynx Mk.2(FN) per la Marine nationale francese, differiva dal Lynx AH.1 in quanto dotata di carrello triciclo, sistemi di ancoraggio per i ponti delle navi, rotore principale ripiegabile, un sistema di galleggianti di emergenza e un radar installato nel naso. Venne realizzata una versione potenziata del Lynx per la Royal Navy, il Lynx HAS.3, dotata di motori Gem 42-1 Mark 204, trasmissione adeguata in potenza, un nuovo sistema di galleggianti e il sistema electronic support measures (ESM) \"Orange Crop\". Anche il Lynx HAS.3 fu aggiornato nel corso della vita operativa. Un simile piano di aggiornamenti per la versione navale francese fu denominato Lynx Mk.4(FN). Sul Lynx HAS.2 e HAS.3 furono basate molteplici versioni poi destinate all'esportazione verso altre forze aeree.\nNel 1986, l'ex dimostratore utilizzato dalla Westland e registrato con le marche \"G-LYNX\", fu specificamente modificato con i motori Gem 60 engines e le pale derivate dal progetto BERP. L'11 agosto 1986, l'elicottero pilotato da Trevor Egginton ottenne i record assoluti di velocit\u00e0 per elicotteri sulla distanza dei 15 e 25\u00a0km, raggiungendo i 400,87 \u00a0km/h (249,09 nodi); un record omologato tuttora mantenuto.\nIl raggiungimento dell'operativit\u00e0.\nLe tappe dello sviluppo cominciarono ad essere rapidamente raggiunte. Il 31 agosto 1970 un elicottero Scout sperimentale decoll\u00f2, con un rotore simile a quello del Lynx ma pi\u00f9 piccolo, per eseguire i primi test di volo.\nL'anno dopo, il 21 marzo 1971, debutt\u00f2 in aria il primo Lynx. Il motore adattato era per l'epoca il nuovo motore Gem. Questo, prodotto in una prima serie di 50 unit\u00e0, cominci\u00f2 a girare al banco nel 1969, ma dimostr\u00f2 una potenza inferiore rispetto a quanto stabilito in sede di progetto. Venne riprogettato il compressore, ma si aggiunsero problemi di perdite d'olio. Solo nel marzo 1972 venne eseguita la certificazione finale e le 150 ore di una prima estensiva prova finirono per essere completate solo nel gennaio 1973. Solo nel 1975 fu disponibile la prima serie di GEM-400, successiva ai GEM-100 e con 1050 hp anzich\u00e9 900.\nNel frattempo, i 4 prototipi, che per essere facilmente identificati avevano colori diversi (giallo, grigio, rosso e blu) continuavano le prove in volo. Le vibrazioni che si manifestarono resero necessario irrobustire la trave di coda e isolare il sedile del secondo pilota, mentre i tre finestrini laterali vennero sostituiti con uno solo di maggiore grandezza. La stabilit\u00e0 laterale fu di difficile soluzione, e dopo un primo tentativo di correzione con l'adozione di alette ventrali; alla fine il problema venne risolto con una modifica al sistema di pilotaggio assistito AFCS, con accelerometri collegati al funzionamento del rotore di coda.\nLa struttura a nido d'ape che costituiva le pale del rotore, originariamente in alluminio, venne successivamente sostituita dal nomex per ridurre il rischio di fulmini.\nIl programma di sviluppo procedette con ben 13 cellule volanti, configurate in maniera da far fronte ai requisiti dei diversi operatori previsti, inglesi e francesi. Anche come macchina da record, il Lynx si fece notare ottenendo diversi record mondiali, il 20 e il 22 giugno 1972. Le prestazioni registrate includevano una velocit\u00e0 di 321,74\u00a0km/h su base di 15 e 25\u00a0km e 318,5\u00a0km/h su circuito chiuso di 100\u00a0km. Si trattava del quinto prototipo, matricola XX 153 e pilotato dal collaudatore Roy Moxam.\nLa progettazione della macchina dimostr\u00f2 che essa, nonostante le numerose modifiche di cui aveva bisogno, era capace di una velocit\u00e0 di rollio di oltre 100 gradi al secondo, e sebbene la velocit\u00e0 delle macchine di serie non fosse molto elevata, in picchiata poteva raggiungere i 370\u00a0km/h e i 130\u00a0km/h all'indietro. I protocolli anglo-francesi prevedevano ancora 300 macchine, di cui 80 alla Francia, mentre il velivolo venne presentato anche all'US Navy come elicottero leggero antisommergibile, per soddisfare la specifica riguardante la nuova macchina LAMPS. Il programma americano da 300 velivoli venne per\u00f2 vinto da una nuova versione del Kaman SH-2 Seasprite, la F.\nIl modello base era stato considerato anche per altri operatori come la RAF, con 13 esemplari previsti come addestratori T Mk 4, poi passati all'esercito come normali modelli d'attacco, e la versione da attacco per l'esercito francese, sostituita per\u00f2 dal pi\u00f9 economico e di produzione nazionale Gazelle.\nVenne prevista anche una versione civile, con un peso al decollo di 4.313\u00a0kg e fusoliera allungata di 46\u00a0cm, una configurazione a 12 posti, carrello retrattile, motorizzazione americana opzionale e finestrini ingranditi, ma non ebbe seguito.\nLe prime macchine export vennero consegnate ai Paesi Bassi, molto interessati a questi velivoli per la marina, ordinando 6 esemplari per il soccorso in mare (SAR) e 10 antisommergibile (ASW), mentre il Brasile richiese altri 9 esemplari ASW.\nI primi Lynx avevano un peso massimo al decollo di 4300\u00a0kg, 3950\u00a0kg per la versione terrestre dell'esercito inglese, ma con l'ordine olandese si giunse a 4700\u00a0kg al decollo come peso massimo.\nLe macchine olandesi sono state quindi le prime che hanno condotto ad uno sviluppo del progetto, consegnate come Mk 27 e immesse in servizio come SH-14B (ASW) e UH-14A per il SAR. Ma l'SH-14B aveva un sonar Alcatel a profondit\u00e0 variabile e due siluri, con un peso tipico aumentato da 3266 a 3650\u00a0kg. Il necessario aumento di peso ha portato al rinforzo della trasmissione per il nuovo GEM 41-1 da 1120\u00a0hp, e questo avrebbe portato alla versione Mk 3 per la Royal Navy.\nIl primo Lynx per la Royal Navy, l'HAS Mk 2, arriv\u00f2 al primo volo il 10 febbraio 1976 e il primo reparto con la macchina, lo Squadron 702, venne ufficialmente costituito nel dicembre 1977. Queste macchine avevano un carrello ruotato con doppia ruota dell'elemento anteriore sterzante, radar Seaspray, molto avanzato per l'epoca e imparentato con il Blue Fox dei Sea Harrier, siluri antisommergibile Mk 44 o 46, e in seguito anche gli Stingray. Vennero costruiti 60 esemplari, assegnati alle fregate della Marina Inglese, nonch\u00e9 ai cacciatorpediniere.\nNel periodo 1982 - 1988 entrarono in servizio 30 HAS Mk 3 nuovi, mentre altri 53Mk 2 vennero convertiti a questo standard. Essi avevano un radome di diversa forma rispetto al tipo originale e motori GEM 42-1 da 1120 shp al posto degli Mk 100: questo permetteva un aumento di pesi di 1000 libbre, 454\u00a0kg. Impiegato dagli Squadron 815 e 702, ha dato vita al modello principale per la Royal Navy, con alcune modifiche, come ad esempio i due esemplari destinati alla nave esplorazione polare Endurance gi\u00e0 munita di due Westland Wasp ma troppo vecchi per il servizio e i 18 esemplari dotati di protezioni elettroniche aggiuntive con disturbatori radar, usati ai tempi della Guerra del Golfo.\nDescrizione tecnica.\nSebbene costruito in pochi esemplari, il Lynx ha avuto numerose versioni, ed \u00e8 difficile descriverlo senza generalizzarne le caratteristiche. In termini tecnici, il Lynx \u00e8 un elicottero medio leggero con capacit\u00e0 multiruolo ed equipaggio di 2-3 persone. Ha un rotore speciale, semi rigido con le pale integrate con la testa dell'albero di trasmissione in un pezzo di titanio fuso. La rigidit\u00e0 delle pale \u00e8 tale da garantire un'eccellente agilit\u00e0 anche in condizioni di volo difficile, come quello rovescio.\nLe pale hanno longherone con sezione a \"D\", con superficie in fibra di vetro e struttura a nido d'ape, prima in alluminio, poi in nomex. La fusoliera \u00e8 piuttosto piccola, con una notevole compattezza ed un profilo pi\u00f9 aerodinamico di quanto sembrerebbe, visto che la parte posteriore termina con un raccordo molto pulito con la coda. Questa \u00e8 di media lunghezza, spessore anch'esso medio, con un impennaggio di coda verticale che a sinistra ha l'elica anticoppia quadripala, sulla parte superiore, mentre a destra vi \u00e8 un timone orizzontale.\nI motori e la trasmissione sono praticamente incassati nella parte posteriore della fusoliera. Si tratta di due Rolls-Royce Gem che erogano potenze dell'ordine dei 1000\u00a0hp, via via aumentate con le versioni dell'elicottero, passate dal peso massimo al decollo di 4300\u00a0kg a 6500. Gli scarichi sono dietro i motori, a filo della superficie esterna. I serbatoi sono due posizionati dietro il vano trasporto e due sotto il pavimento dello stesso. Nella parte finale della fusoliera vi sono alcune apparecchiature dell'avionica di bordo e i principali sistemi elettrici.\nIl carrello \u00e8 triciclo anteriore, fisso, con l'elemento sterzante dotato di due ruote.\nLa parte anteriore dell'elicottero ospita il radar (nel modello navale) e i due piloti, o meglio il pilota e l'operatore elettronico-navigatore, dietro un parabrezza molto caratteristico, in quanto si raccorda in maniera quasi verticale rispetto al muso, che invece \u00e8 assai appuntito, specie nei modelli terrestri, privi di radar. Vi sono anche trasparenti sul tetto. Da notare che quest'ultimo, le portiere, la coda e altro ancora sono in vetroresina ed altri elementi sintetici piuttosto che in alluminio, utilizzato per la maggior parte della costruzione.\nL'equipaggio ha a disposizione i dati del radar Sea Spray, capace di vedere bersagli e oggetti in superficie sull'arco anteriore dell'elicottero; il radar pu\u00f2 anche generare impulsi per guidare i missili Sea Skua, che sono presenti come parte dell'armamento di bordo.\nL'elicottero ha in genere anche un sonar filabile di vario tipo ed ESM di supporto, talvolta disturbatori ECM per la propria protezione o quella della nave, in funzione di inganno contro i missili antinave.\nIl principale sistema d'arma usato \u00e8 un siluro ASW leggero, in genere l'Mk 46 americano da 45 nodi, 9\u00a0km di corsa e 45\u00a0kg di testata.\nL'armamento principale \u00e8 il Sea Skua, missile antinave a guida radar semiattiva ottimizzata per il ruolo antinave, in grado quindi di dirigersi verso le onde radar riflesse dal bersaglio. Il missile ha un motore a lunga combustione e non raggiunge velocit\u00e0 supersonica per ottimizzare la gittata. L'elicottero pu\u00f2 portarne 4, ma in genere ne ha 2 per migliorare la propria autonomia. Lo stesso vale per i siluri o le cariche di profondit\u00e0, con un massimo di 2, sistemati ai lati della fusoliera. La combinazione del raggio d'azione maggiore di 15\u00a0km e la capacit\u00e0 di lancio da bassissime quote, rende molto difficile abbattere un Lynx prima che attacchi, mentre l'elicottero rappresenta una minaccia anche per grosse navi, grazie ai suoi armamenti.\nImpiego.\nGuerra delle Falkland.\nIl Lynx ebbe ben presto modo di mettersi in mostra per la sua efficienza bellica, con il piccolo ma intenso conflitto delle Falkland, in cui vennero usati praticamente tutti gli armamenti inglesi moderni all'epoca disponibili. Subito iniziarono le modifiche per ottimizzare le macchine, presenti con un esemplare o due sulle 2 fregate Type 22, le 6 Type 21, le 4 Type 12 e i 5 caccia Type 42, nonch\u00e9 con l'815\u00b0 Squadron Sulla \"Hermes\" e la \"Invincibile\", le portaerei inglesi fulcro delle operazioni navali della Royal Navy.\nEssi ebbero le seguenti modifiche: la rapida installazione delle predisposizioni per missili antinave Sea Skua, ancora in fase sperimentale, una mitragliera laterale da 7,62\u00a0mm (dopo aver considerato anche la presenza di un cannone da 20) installata su 14 apparecchi, e in 9 esemplari ebbero un impianto di ricerca magnetico MAD. Vennero installati anche apparati elettronici di difesa, ma non per gli elicotteri ma per le navi. Questi sistemi erano ottimizzati contro i missili Exocet, che erano ben conosciuti dagli inglesi visto che li usavano, ma che erano anche la principale arma della Marina Argentina, impiegata su un incrociatore, due cacciatorpediniere missilistici, alcuni cacciatorpediniere modificati, tre corvette e i caccia Super \u00c9tendard. Questo apparato si vedeva bene perch\u00e9 la scatola era sistemata sopra il muso, dandogli un aspetto sgraziato.\nI Lynx ebbero modo di eseguire oltre 1800 sortite, per un totale di oltre 3000 ore di vole, e il 3 maggio, durante un ingaggio notturno, vennero impiegati i missili per la prima volta. Due corvette di vecchio tipo argentine, la \"Somellera\" e la \"Sobral\", unit\u00e0 da 800 tonnellate ex americane, dal 1972 cedute agli argentini, spararono contro un elicottero Sea King costringendolo ad allontanarsi fino a 15\u00a0km di distanza per sicurezza. L'elicottero non aveva il radar in funzione ma era impegnato in una ricerca ASW e vista l'oscurit\u00e0 non avrebbe certamente notato queste 2 navi, che dal loro canto, tutt'altro che idonee a compiti di prima linea, erano alla ricerca dell'equipaggio di un bombardiere Canberra abbattuto il 1\u00ba maggio.\nNon vi sarebbe stato modo di far intervenire i Sea Harrier, data la mancanza di visibilit\u00e0 per usare le bombe, e quindi l'elicottero Sea King richiese l'intervento di due Lynx dei cacciatorpediniere \"Coventry\" e \"Glasgow\", che spararono i loro 4 missili contro la Alferez Sobral, causando 7 vittime e la distruzione della plancia. Non \u00e8 mai stato chiarito cosa successe alla Commodoro Somellera, data per affondata, ma in realt\u00e0 uscita indenne dall'attacco.\nAltri 4 missili vennero lanciati contro la \"Rio Carcaranha\", una nave ausiliaria che venne danneggiata dai Sea Harrier con i cannoni e che poi venne abbandonata dall'equipaggio. Era il 15 maggio 1982 quando si presentarono 2 Lynx che lanciarono 3 missili, tutti a segno. Dopo qualche giorno, un altro venne sparato contro il relitto della nave.\nUn Lynx imbarcato sul cacciatorpediniere \"Cardiff\" venne attaccato da una coppia di IAI Dagger argentini che eseguirono ripetuti passaggi, ma nonostante il fatto che sul mare gli elicotteri non abbiano i classici appigli tattici dietro cui rifugiarsi, l'agilit\u00e0 e le piccole dimensioni della macchina le consentirono di salvarsi dall'attacco.\nGli elicotteri imbarcati sulle \"Ardent\", \"Coventry\" e \"Atlantic Conveyor\" vennero invece distrutti assieme alle loro navi, mentre il velivolo sulla \"Broadsword\" ebbe il muso distrutto dall'impatto di una bomba che per\u00f2 non esplose.\nI Lynx parteciparono anche all'attacco allo sfortunato sommergibile \"Santa Fe\", con un siluro sganciato da una macchina impegnata contro di esso, il quale per\u00f2 non riusc\u00ec ad acquisire il bersaglio in quanto il sottomarino era emerso, cosa che confondeva il sonar del siluro con il rumore di fondo delle onde.\nAggiornamenti ulteriori.\nCon gli anni ai Lynx sono stati apportati molti aggiornamenti, come l'introduzione del missile Sea Skua, ma anche il nuovo siluro antisommergibile \"intelligente\" di terza generazione, lo Stingray (\"razza\"), con capacit\u00e0 di ricerca e attacco molto superiori ai primi tipi di siluri come gli Mk 44 ma anche gli Mk 46, con i quali condivide la velocit\u00e0 massima di 45 nodi ufficialmente dichiarati, con una maggiore profondit\u00e0 di operazioni (800\u00a0m anzich\u00e9 450) ed una testata a carica cava molto pi\u00f9 distruttiva contro i doppi scafi dei sottomarini sovietici.\nNel 1987 era chiaro che il nuovo elicottero EH-101 era troppo costoso e grosso per sostituire il Lynx e cos\u00ec una parte di questi venne portata al nuovo standard HAS Mk 8. Questo \u00e8 un modello di notevole evoluzione rispetto all'originale, dotato di motori GEM 42-200 potenziati e pale del rotore interamente in compositi. Ha una dotazione elettronica superiore, con una torretta sistemata sopra il muso ospitante una camera termica Sea Owl, con ingrandimento 5 o 30x e capacit\u00e0 di movimento +20/-30 gradi e direzionalmente di 120 gradi per lato.\nVi \u00e8 un MAD interno ed una centrale di comando tattico avanzata, un sistema ESM e altre apparecchiature moderne; 14 esemplari vennero ordinati nel 1987, a cui sono seguiti altre 31 per un totale di 44, modificati progressivamente ed entrati in servizio con lo Squadron 815 per la valutazione operativa e il 702 per il servizio attivo, rispettivamente nel 1994 e 1996. Nel frattempo i Lynx continuavano la loro carriera bellica come durante l'operazione Desert Storm del 1991, dove impiegarono in maniera massiccia, operando da varie navi inglesi, i missili antinave.\nIl loro primo intervento fu contro due piattaforme petrolifere, aiutati anche dai missili Hellfire lanciati dagli elicotteri leggeri OH-58 Kiowa americani. Dopo questa azione condotta nella notte tra il 18 e il 18 gennaio, ne arriv\u00f2 un'altra il 19 gennaio, quando attaccarono una flottiglia di navi irachene uscite in massa dal loro porto, forse per tentare un'azione di alleggerimento o la fuga in Iran. In tutto vennero accreditati di 4 affondamenti e vari danneggiamenti con i missili Sea Skua, che vennero usati ancora l'8 febbraio contro 5 navi; in tutto vennero lanciati non meno di 21 missili.\nNell'ambito dello Squadron 847 vengono usati anche 6 Lynx AH Mk 7 per il supporto ai Royal Marines, armati di missili TOW.\nIn Francia.\nNel frattempo, in Francia il Lynx era usato dalla Marine nationale ma non da altri servizi. Essa avrebbe dovuto comprare 80 elicotteri ma i tagli e la concorrenza con l'ottimo Dauphin ha limato il totale ad appena 40.\nI primi esemplari della versione francese vennero consegnati sotto forma di due prototipi gi\u00e0 nel 1973, a Marignane, da cui svolsero operazioni di valutazione operativa.\nNel 1978 la squadriglia L20S ricevette la prima macchina di serie delle 26 \"Lynx HAS.2(FN)\", che hanno operato e operano a bordo di navi come cacciatorpediniere e fregate. A queste macchine sono seguite 14 \"Lynx HAS.4\", o meglio il loro equivalente francese, con motori GEM 41-1 e trasmissione potenziata. In termini temporali, la prima fornitura \u00e8 datata 1978-80, la seconda entro il 1983. Queste macchine erano dotate di sensori pi\u00f9 semplici e non hanno mai ottenuto alcune armi molto specifiche come i missili AS.15 equivalenti dei Sea Skua e come questi, destinati a sostituire i vecchi AS.12.\nLa dotazione comprendeva un radar di ricerca ed un sonar filabile Alcatel, ma anche siluri Mk 44 o 46 e missili AS-12. La dotazione attuale dei Lynx francesi \u00e8 di un radar di ricerca Omera-Segid ORB-31, un radar di navigazione doppler, un sonar Alcatel DUAV-4, un paio di lanciatori di bengala Alkan SAphir a 16 cartucce e altro ancora. Siccome i missili AS.12 sono stati eliminati negli anni '90, anche il visore per il pilota APX-M335 stabilizzato con 4 o 8 ingrandimenti \u00e8 stato eliminato dal tetto della cabina.\nIl Lynx del British Army.\nNel frattempo il Lynx veniva impiegato anche da terra con il British Army, che con la specifica GSOR 3335 richiedeva una macchina capace di trasportare a 178\u00a0km/h due piloti e 7 soldati equipaggiati, ma capace anche di svolgere azioni armate, ricognizione, posto di comando volante e cos\u00ec via. Doveva entrare in servizio nel 1972 ma la produzione part\u00ec solo 5 anni dopo, anche se subito, nell'agosto 1978, dopo arriv\u00f2 il primo esemplare di serie ai reparti.\nI Lynx terrestri sono macchine molto meno simili a quelle navali di quanto non si creda. Hanno un pi\u00f9 leggero pattino anzich\u00e9 il carrello (quindi sono abbastanza simili agli Huey americani), non hanno le modifiche necessarie per la navalizzazione, il radar di ricerca e altro ancora, per cui il peso \u00e8 ridotto a 3950\u00a0kg, 400 in meno del modello HAS Mk 2.\nL'HA Mk 1 \u00e8 stato prodotto in 113 esemplari e 60 di questi hanno ricevuto i missili TOW e due lanciatori quadrupli, con visore diurno montato sopra la cabina. Essi avevano anche lo spazio per trasportare, se necessario, missili di riserva, potendo comunque disporre del vano di trasporto truppe.\nLa loro carriera ha visto una serie di aggiornamenti allo standard Mk 7, passando per i 5 Mk 5 prodotti come macchine intermedie.\nGli Mk 7 hanno una serie di modifiche come i motori GEM 42 ed un rotore di coda pi\u00f9 grande e caratterizzato da una rotazione invertita. A partire dal 1986 103 esemplari Mk 1 e Mk 1 TOW, nonch\u00e9 tutti gli Mk 5, furono portati a questa configurazione. Altre 10 macchine sono state invece prodotte fin dall'inizio in questo modello. La versione in parola aveva la predisposizione per i TOW come armamento standard.\nCome trasporto truppa, il Lynx poteva portare una squadra di fanteria, oppure 1300\u00a0kg di carico utile, oppure armi come i TOW; 24 esemplari vennero usati nel Golfo, dotati di filtri antisabbia, dove operarono senza perdite durante il 1990-91.\nI Lynx AH Mk 9 sono invece la versione definitiva del modello, con il primo esemplare che decoll\u00f2 nel 1989 e produzione dal 1990, per un totale di 16 macchine di nuova produzione e altre trasformate dalla Mk 7. Hanno servito come supporto logistico e trasporto leggero, ma privi di missili TOW che si supponeva sarebbero stati sostituiti con gli elicotteri Apache comprati come successore specializzato, che per\u00f2 \u00e8 diventato operativo pienamente solo nel 2004. Essi hanno varie modifiche, soprattutto il carrello triciclo che consente di rullare a terra e di assorbire meglio gli urti.\nSuper Lynx.\nIl Super Lynx 300, con motori LHTEC CST-800-4N, pi\u00f9 potenti del 32% rispetto ai Gem 42, 1267 shp, in emergenza 1620 per 30 minuti, ha incrementato di molto le prestazioni generali, nonostante un peso massimo al decollo di 5300\u00a0kg. Esso ha una dotazione avionica con 6 schermi LCD di presentazione dati della Smith Industries, che permettono di visualizzare i dati di volo e del motore, vi \u00e8 un databus MIL-1553B, un sistema avionico costituito da un set completo di sensori.\nTra questi vi \u00e8 il radar Seaspray con una portata massima strumentale di 240\u00a0km e con campo visivo, differentemente dai primi Lynx, di 360 gradi dato lo spostamento della piccola antenna sotto il muso.\nUn sensore SEA OWL garantisce portate di scoperta infrarosse di 48\u00a0km teoriche, vi \u00e8 un pod da ricognizione Vinten VIPA 1, un sistema ESM, mappa digitale, sistema DAS di autodifesa elettronica con sensori di rilevamento e disturbo missili e un computer capace di memorizzare e visualizzare fino a 500 bersagli contemporaneamente. La sua dotazione comprende anche un sistema AFCS di controllo del volo, pale composite per il rotore di nuova generazione ed una serie di sistemi, come il sonar filabile AQS-18, verricello di salvataggio da 272\u00a0kg e altre attrezzature, missili Sea Skua, siluri Stingray, mitragliatrici e altro ancora. Il suo ruolo principale \u00e8 soprattutto quello di attacco antinave, per cui la ricerca antisommergibile \u00e8 un aspetto relativamente secondario, come in genere accade per i Lynx.\nL'elicottero \u00e8 stato ordinato in 6 esemplari Mk.100 dalla Malaysia nel 1999, consegnati entro il 2004 dietro pagamento di 100 milioni di sterline. Lo Squadron 501 sulla base di Lumut li ha immessi in servizio ufficialmente nel 2004 e sono destinati soprattutto alle due fregate classe Leiku.\nLa marina Tailandese ha emesso nel 2001 un altro ordine per 2 esemplari per un valore di 25 milioni di sterline; il primo elicottero decoll\u00f2 nel 2004 ed entr\u00f2 in servizio in servizio nel 2005.\nL'Oman, paese molto meno importante in ambito navale, ha apprezzato le capacit\u00e0 antinave degli elicotteri di questo tipo e ha posto un ordine di ben 16 macchine, che sono basate prevalentemente a terra con il 14 e 16 Squadron. Possono operare anche a bordo delle corvette classe Qahir.\nIl Super Lynx 300 ha posto le basi per un altro sviluppo, quello di una macchina che succedesse ai Lynx 7 e 9. Ancora una volta (la quarta) si \u00e8 pensato di non acquistare elicotteri nuovi ma di ricostruirne 100 al nuovo standard, con nuovi sistemi di autoprotezione, motori CTS800, sistemi di presentazione dati digitali con il \"glass cockpit\" a schermi liquidi o CRT. Esso ha dovuto rispondere a varie specifiche, come la BLUH, la SCMR,e la SABR. I tagli di spesa intravvenuti hanno peraltro complicato il programma degli elicotteri inglesi, e mettendo in campo la possibilit\u00e0 che anche nel Regno Unito, almeno per quello che riguarda l'esercito, possa esservi la sostituzione con il nuovo e pi\u00f9 potente NH90, cosa che \u00e8 possibile visto che la SABR riguarda la necessit\u00e0 di sostituire anche gli elicotteri Puma da trasporto medio, i pi\u00f9 simili agli NH90.\nIl Lynx da record.\nIl Lynx \u00e8 stato fin dal passato un elicottero molto popolare per le sue prestazioni in volo. Gi\u00e0 dal 1972 ottenne 2 record di velocit\u00e0, entrambi raggiunti per mezzo del modello Mk.1;\nL'11 agosto 1984, vol\u00f2 per 15\u00a0km alla velocit\u00e0 di 400,9\u00a0km/h (249,1\u00a0mph) battendo ogni record e mantenendo il record stesso per ben 24 anni.\nSolo il 15 settembre 2010, il prototipo Sikorsky X2 ha raggiunto i 463\u00a0km/h (287, 6\u00a0mph), battendo sulla velocit\u00e0 il Lynx.\nEsportazioni.\nIl Lynx, a differenza di quanto accaduto per le versioni navali, non ha avuto successo di esportazioni nelle versioni terrestri, nonostante le buone qualit\u00e0.\nIl progetto WG.30, che si rifaceva alla meccanica del Lynx, aveva una nuova e capace fusoliera, il cui volume di carico era aumentato da 5,21 a 12,03\u00a0m\u00b3, con la possibilit\u00e0 di ospitare fino a 17 passeggeri.\nL'India aveva manifestato interesse, ma alla fine questa versione civile e militare del Lynx, dotata di motori GEM 41, non ha avuto seguito.\nIn ambiente navale, invece, le cose sono andate diversamente. I Lynx sono macchine piccole e molto compatte e il costo maggiore per ottenere questa riduzioni di ingombri \u00e8 pi\u00f9 tollerato in caso di utilizzo navale, specie se per equipaggiare piccole fregate. Per questo impiego, il competitore in quegli anni era l'AB-212 ASW, versione navale del progetto Bell 212, sviluppata Agusta. Essa per\u00f2, per quanto ben equipaggiata come avionica, ha una velocit\u00e0 massima di meno di 200\u00a0km/h, non ha la coda ripiegabile e l'agilit\u00e0 non \u00e8 elevata. Le dimensioni sono di 17,4\u00a0m lunghezza incluso il rotore, e 4,53\u00a0m per l'altezza. Il Lynx invece ha 15,16\u00a0m di lunghezza e 3,6\u00a0m di altezza e la coda \u00e8 ripiegabile, come ovviamente anche le pale dell'elica.\nQueste e altre caratteristiche, proprie di una macchina di nuova generazione, gli hanno dato un notevole successo, con molti ordini da parte di vari operatori. Tra gli altri clienti, il Qatar e l'Argentina li hanno ritirati dal servizio da qualche tempo, mentre la Danimarca (almeno 8 esemplari) e la Germania (22 pi\u00f9 altri 7 ordinati di recente) li hanno aggiornati a standard noti come Super Lynx Mk 100 o di altri modelli; infine il Portogallo ne ha ricevuti, per le fregate MEKO 200, 5 gi\u00e0 allo standard di questo livello.\nL'elenco degli utenti e delle versioni \u00e8 il seguente:"}
{"id": "530239", "revid": "119783022", "url": "https://it.wikipedia.org/wiki?curid=530239", "title": "Sky+", "text": "Gli Sky+ sono decoder digitali satellitari ad elevate prestazioni utilizzati dalla compagnia inglese Sky Group. Offrono la possibilit\u00e0 di essere utilizzati in modalit\u00e0 PVR, permettendo la registrazione di fino a due trasmissioni televisive in contemporanea, in formato digitale.\nIn Italia il corrispondente apparato si chiama My Sky.\nAlcune caratteristiche di questo decoder sono:\nI decoder Sky+ non hanno moltissime differenze rispetto al corrispondente italiano, ma posseggono un software pi\u00f9 performante ed un hard disk interno pi\u00f9 capiente; essi sono offerti in noleggio con un supplemento sul normale canone d'abbonamento."}
{"id": "530240", "revid": "767487", "url": "https://it.wikipedia.org/wiki?curid=530240", "title": "Scudo tedesco", "text": "Lo scudo tedesco, detto anche targa, \u00e8 caratterizzato dalla presenza di un intaglio sul lato destro, che ha lo scopo di fornire un sostegno per la lancia.\nNel caso dello scudo tedesco l'elemento caratterizzante non \u00e8, come negli altri scudi, la forma esterna, che tende comunque ad essere alquanto elaborata e ricca di sporgenze e curvature, ma proprio l'intaglio."}
{"id": "530241", "revid": "729019", "url": "https://it.wikipedia.org/wiki?curid=530241", "title": "ASTROS", "text": "ASTROS (Artillery SaTuration ROcket System) \u00e8 un lanciarazzi multiplo da guerra.\nAll'inizio degli anni '80 l'Iraq richiese all'industria brasiliana Avibras un nuovo modello di lanciarazzi multiplo per equipaggiare le sue unit\u00e0 di artiglieria. I sistemi gi\u00e0 disponibili, per un motivo o l'altro, non vennero accettati, e ci si dedic\u00f2 alla realizzazione, grazie anche alla collaborazione dell'esercito brasiliano, di un nuovo MLR.\nLa risultante famiglia di razzi tattici ASTROS II ha dimostrato al mondo l'elevata capacit\u00e0 progettuale raggiunta dal Brasile nel campo della propulsione a razzo. Ultimi di una serie di ordigni a razzo non guidati di concezione locale, gli Astros sono presenti in 3 versioni base: calibro 127 mm (32 colpi), 180 (16) e 300 mm (4). In tutti i casi il vettore \u00e8 un autocarro totalmente corazzato, il Tectran 6x6 classe 10 tonnellate, con un aspetto non dissimile da quello del cingolato dell'MRLS, ma molto pi\u00f9 leggero ed economico. Il veicolo, naturalmente, non \u00e8 protetto in maniera pesante, ma pu\u00f2 almeno sopportare schegge e esplosioni entro una certa distanza, pur non perdendo una buona mobilit\u00e0 complessiva. Ha anche una mtg. M2 calibro 12,7 sul tetto, per la difesa ravvicinata, particolarit\u00e0 rara a trovarsi su di un lanciatore MLR.\nI Razzi e missili hanno gittate tra i 4 e i 300km, con testate che comprendono anche quelle ICM (submunizioni) e sono associati ad un sistema di comando e controllo del fuoco dotato anche di radar di controllo del tiro, su chassis dello stesso modello di autocarro.\nQuesto moderno sistema d'arma \u00e8 stato decisamente innovativo per la modularit\u00e0 dei carichi che pu\u00f2 trasportare, suddivisi in 2 sezioni nel lanciatore (anche qui il paragone \u00e8 con l'MRLS, dotabile di 2 pacchi di 6 razzi oppure di 2 lanciatori di missili ATACMS).\nBen 60 batterie furono a suo tempo acquistate dagli iracheni, durante la Prima guerra del Golfo, ed impiegate accanto (e contro, dato che anche gli iraniani ne avevano) ai BM-21 di fornitura orientale. Non c'\u00e8 dubbio che essi fossero superiori anche a questi ultimi, ma nondimeno pi\u00f9 costosi e pesanti. La gittata dei modelli SS-30 era gi\u00e0 eccellente, d'altra parte la tecnologia impiegata era di 20 anni successiva a quella dei 'grad' (i SAKR egiziani hanno avuto lo stesso incremento di gittata grazie al cambio di propellente). Notare, comunque, che i BM-21 pesavano pi\u00f9 (77kg.) degli SS-30 pur avendo un calibro inferiore di 5mm."}
{"id": "530242", "revid": "78273", "url": "https://it.wikipedia.org/wiki?curid=530242", "title": "Fosfoglucoisomerasi", "text": ""}
{"id": "530243", "revid": "767487", "url": "https://it.wikipedia.org/wiki?curid=530243", "title": "Scudo a cartoccio", "text": "Lo scudo a cartoccio, di cui fanno largo uso i tedeschi ed altri popoli nordici, \u00e8 circondato da arricciature o volute ornamentali, il cui disegno era lasciato all'estro del disegnatore. \nQuesto particolare tipo di scudo, per il quale taluni usano il termine sagomato, \u00e8 molto frequente nei monumenti, nelle sculture e nel disegno decorativo dei secoli XVII e XVIII."}
{"id": "530246", "revid": "1516087", "url": "https://it.wikipedia.org/wiki?curid=530246", "title": "Citro\u00ebn C25", "text": "Il Citro\u00ebn C25 era un furgone di grosse dimensioni prodotto tra il 1981 ed il 1994. Frutto di un accordo di collaborazione tra i Gruppi Fiat e PSA che dura ancor oggi e grazie alla quale vengono prodotti mezzi monovolume e commerciali in Italia presso la Sevel.\nFu anche l'erede del Citro\u00ebn C35.\nInfatti, il Fiat Ducato 1\u00aa serie venne prodotto, oltre come Citro\u00ebn C25, anche come Peugeot J5, Talbot Express, Alfa Romeo AR6 e Fiat Talento.\nTutti i modelli erano prodotti presso lo Stabilimento Sevel Val di Sangro situato ad Atessa (CH).\nI modelli con marchio francese ebbero un buon successo, soprattutto in madrepatria. In Italia riscosse grande successo il modello con marchio italiano.\nLa sua produzione termin\u00f2 nel 1994, quando la Fiat present\u00f2 la seconda serie del Ducato, che sarebbe stata venduta anche come Peugeot Boxer e Citro\u00ebn Jumper."}
{"id": "530250", "revid": "690118", "url": "https://it.wikipedia.org/wiki?curid=530250", "title": "BM-21", "text": "Il BM-21, anche conosciuto come Grad (\u0411\u041c-21 \"\u0413\u0440\u0430\u0434\"=\"grandine\"), \u00e8 stato introdotto nelle forze armate sovietiche nel 1961, e da allora si \u00e8 diffuso come il pi\u00f9 importante lanciarazzi d'artiglieria moderno.\nCaratteristiche.\nLa sua dotazione di quaranta razzi per veicolo lo ha reso un sistema effettivamente capace di un fuoco di saturazione micidiale anche a lunga distanza, compatibile con la relativa imprecisione dell'arma.\nParagonato al BM-13, il BM-21 \u00e8 molto pi\u00f9 preciso, ha una gittata 2,5 volte maggiore, pu\u00f2 disporre di una testata pi\u00f9 potente, ha un numero di armi per veicolo 2,5 superiore e protette da tubi metallici. La sua complessiva leggerezza e semplicit\u00e0 ne rende possibile la sistemazione su qualunque autocarro 6x6; esso pu\u00f2 lanciare entro i 20,5\u00a0km 790\u00a0kg di testate in meno di 30 secondi, con un effetto distruttivo e di shock assolutamente micidiale. Dato questo tipo di artiglieria semovente a basso costo, le batterie di cannoni ed obici tradizionali hanno subito un duro colpo. Non \u00e8 stato pi\u00f9 possibile per la maggior parte di esse sparare da fuori tiro dei lanciarazzi multipli, n\u00e9 aprire il fuoco in pochi minuti e poi rapidamente ripiegare in un'altra posizione. Anche se il Grad ha bisogno di circa 10 minuti con 5 inservienti per essere ricaricato, la potenza che pu\u00f2 scatenare in 30 secondi \u00e8 paragonabile a quanto un'artiglieria convenzionale pu\u00f2 fare nel suo tempo di ricarica. Detto in altri termini, sebbene il volume di fuoco sia paragonabile se misurato in media su tempi lunghi, la concentrazione di fuoco di cui \u00e8 capace tale MRL (Multiple Rocket Launcher) \u00e8 tale da causare una distruzione pressoch\u00e9 certa per una batteria propriamente inquadrata (e senza vento laterale ad alta quota, che rende imprecisi i tiri dei razzi), con un effetto paragonabile a quello di una mitragliera contraerea. Cos\u00ec, una batteria di artiglieria trainata non ha pi\u00f9 quei minuti in cui poteva dileguarsi prima che un numero di granate sufficiente gli venisse sparato addosso, e persino i semoventi tipo l'M109 devono essere estremamente veloci nelle loro azioni, necessariamente brevi. Per contro, i BM-21 possono lanciare il loro carico di armi in pochi secondi, e dileguarsi quasi sempre prima dell'arrivo del fuoco di controbatteria (almeno 3 minuti). Da questo si pu\u00f2 ben capire quanto letale fosse il \"Grad\"; questa pericolosit\u00e0 aumentava con munizioni chimiche come quelle nebbiogene-incendiarie e le testate con aggressivi agenti chimici, per le quali l'MRL (lanciarazzi multiplo) \u00e8 in generale un vettore ideale, in quanto la concentrazione che pu\u00f2 essere raggiunta in tempi brevissimi risulta essere assolutamente letale.\nIl suo successo ha causato il diffondersi di numerosissime sue copie cinesi, romene, tedesche, italiane (il FIROS \u00e8 un'arma da 122\u00a0mm x 40 colpi) ed egiziane (SAKR). Molte le versioni dei razzi aggiornati proposte nel tempo, incluse quelle con testate EFP, terribili ordigni autoforgianti anticarro, che consistono in una carica cava che 'modella' un disco di rame, sparandolo ad altissima velocit\u00e0 sul tetto dei veicoli (lo scoppio avviene in aria, con un sensore termico)."}
{"id": "530251", "revid": "1590006", "url": "https://it.wikipedia.org/wiki?curid=530251", "title": "Citro\u00ebn C35", "text": "Il Citro\u00ebn C35 \u00e8 un furgone di grosse dimensioni prodotto tra il 1974 ed il 1992. Frutto di una prima collaborazione tra il Gruppo Fiat e la francese Citro\u00ebn, che dura ancor oggi nonostante la Citro\u00ebn stessa faccia parte del Gruppo PSA.\nProfilo e contesto.\nVenne prodotto negli stabilimenti Fiat italiani come C35 e Fiat 242. Ebbe un buon successo, soprattutto in madrepatria, mentre in Italia riscosse successo con il marchio italiano.\nMentre in Italia la produzione del Fiat 242 era stata interrotta gi\u00e0 dal 1987, la sua produzione continu\u00f2 in Francia fino nel 1992, dopo il trasferimento delle attrezzature Fiat presso la Chausson, noto carrozziere d'oltralpe che assemblava anche autobus per conto di Saviem."}
{"id": "530254", "revid": "119685980", "url": "https://it.wikipedia.org/wiki?curid=530254", "title": "Scudo francese moderno", "text": "Lo scudo francese moderno, detto anche scudo sannitico, \u00e8 uno scudo di forma rettangolare i cui angoli inferiori sono arrotondati da archi di cerchio con raggio di mezzo modulo. Secondo alcuni autori esso \u00e8 normalmente alto 8 moduli e largo 7, come lo scudo banderese, mentre altri riportano la misura di 9 moduli di altezza per 7 di larghezza. Il centro del lato inferiore \u00e8 munito di una punta formata da due archi di cerchio anch'essi di mezzo modulo di raggio. \nTale scudo \u00e8 di uso frequente anche nell'araldica spagnola insieme con lo scudo spagnolo: alcuni autori, come il Marchese di Avil\u00e9s, riportano la proporzione di 6 moduli di altezza per 5 di larghezza come standard spagnolo. \nLo scudo sannitico \u00e8 stato anche adottato come supporto ufficiale nell'araldica civica e militare italiana e in questo caso le sue dimensioni ufficiali sono 9\u00d77."}
{"id": "530255", "revid": "599013", "url": "https://it.wikipedia.org/wiki?curid=530255", "title": "Iv\u00e1n Kaviedes", "text": "Soprannominato \u201cEl Nine\u201d o \u201cEl Flaco\u201d (\u201cMagro\u201d, gergo utilizzato dai suoi concittadini in patria, per il suo fisico, durante la giovent\u00f9)\nHa segnato in carriera 157 gol in 286 partite. \nCarriera.\nClub.\nDopo l'esperienza con l', in patria, si trasferisce in Italia, al il 14 gennaio 1999. Nella stagione 1998-1999, in Serie A, disputa 14 partite e realizza 4 gol (contro l' nella vittoria per 2-1 dei perugini, contro la nella vittoria per 2-0, contro la nella sconfitta per 2-1 e contro la nella sconfitta per 5-1).\nDa allora Kaviedes ha girovagato per l'Europa e il Centro e il Sudamerica (, , , , , ancora , , ), prima di passare all', in Argentina.\nDal 2006 ha fatto ritorno in patria nel , continuando in seguito a cambiare squadra ad ogni stagione. Tra il gennaio 2013 e il gennaio 2014 e tra gennaio e giugno 2015 resta senza squadra.\nNazionale.\nCon la nazionale ecuadoriana ha partecipato ai Mondiali 2002 e ai Mondiali 2006, dove ha segnato il gol del definitivo 3-0 contro la Costa Rica.\nIn quindici anni ha disputato 57 incontri, segnando 17 reti."}
{"id": "530256", "revid": "287204", "url": "https://it.wikipedia.org/wiki?curid=530256", "title": "Scudo sannitico", "text": ""}
{"id": "530257", "revid": "1516566", "url": "https://it.wikipedia.org/wiki?curid=530257", "title": "Scudo ovale", "text": "Lo scudo ovale, detto anche ancile, usato inizialmente in Italia, \u00e8 stato poi adottato come forma standard per gli ecclesiastici e per le donne sposate.\nLo scudo ovale appuntato in basso \u00e8 detto anche \"perale\"."}
{"id": "530258", "revid": "119298859", "url": "https://it.wikipedia.org/wiki?curid=530258", "title": "Fiat 242", "text": "Il Fiat 242 era un furgone di grosse dimensioni prodotto tra il 1974 ed il 1987 dalla Fiat, in una collaborazione con la Citro\u00ebn, che dura ancor oggi nonostante la Citro\u00ebn stessa faccia parte del Gruppo PSA.\nInfatti, non venne solamente prodotto come 242, ma anche come Citro\u00ebn C35. In effetti la produzione si effettu\u00f2 nello stabilimento della casa francese a Valenciennes.\nIl contesto.\nLa \"Joint-venture\" era partita quando ancora la casa francese era di propriet\u00e0 della Michelin al 51% e della stessa Fiat al 49%. Fu l'unico progetto comune a sopravvivere all'uscita della casa italiana dal capitale francese avvenuto l'anno prima.\nProprio nel periodo di avvio della produzione, la Peugeot entr\u00f2 nel capitale della casa francese, rilevando gradualmente le quote della casa produttrice di pneumatici.\nEbbe un buon successo, soprattutto in madrepatria, grazie alle sue doti di estrema robustezza ed affidabilit\u00e0. Un po' meno bene per la carrozzeria, particolarmente soggetta alla ruggine. In Francia riscosse successo con il marchio francese.\nTra le altre sue doti erano il piano di carico dall'andamento molto regolare (grazie alla trazione anteriore) e con una ridotta altezza da terra, aspetti che ne consentivano un buon utilizzo. Il modello venne anche utilizzato in configurazioni particolari; ne furono infatti realizzate delle versioni con carrozzeria speciale tipo scuolabus, bancarella mobile e per il tempo libero con l'adattamento a camper.\nIl suo motore diesel \u00e8 una versione diesel del motore della famiglia DS e fornir\u00e0 a sua volta una versione derivata sulla Citro\u00ebn CX (senso di rotazione inverso).\nL'impianto frenante denominato \"Full Power\" consistente in quattro dischi di cui gli anteriori autoventilati con pinze fisse a doppio pistoncino, prendeva spunto dalla Citro\u00ebn ed era uno dei pi\u00f9 avanzati per l'epoca. Caratteristica unica era l'utilizzo dell'olio minerale LHM per l'idraulica, e le pressioni d'esercizio dell'ordine del 120 - 167 bar.\nTra gli anni settanta e gli anni ottanta domin\u00f2 il mercato dei mezzi leggeri in Italia dividendo il successo quasi solo con il suo \"fratello minore\" Fiat 238 (strettamente imparentato con il Fiat 241, predecessore del 242) e il Ford Transit.\nLa sua produzione termin\u00f2 nel 1987, per il versante italiano (mentre oltralpe continu\u00f2 fino al 1994), dopo che nel 1981 era stato affiancato dai fratelli minori Fiat Ducato e Citro\u00ebn C25 (prodotti in Italia, presso lo stabilimento Sevel). Fu progettata una versione a trazione elettrica"}
{"id": "530259", "revid": "7336", "url": "https://it.wikipedia.org/wiki?curid=530259", "title": "Polveri fini", "text": ""}
{"id": "530260", "revid": "1312305", "url": "https://it.wikipedia.org/wiki?curid=530260", "title": "Scudo a losanga", "text": "Lo scudo a losanga \u00e8 generalmente impiegato per le donne non sposate ed \u00e8 simbolo di verginit\u00e0. Nell'araldica inglese e araldica scozzese \u00e8 utilizzato anche per le donne sposate. Nei due paesi, donne vedove hanno uno scudo a losanga partito.\n\u00c8 impiegato anche come supporto ufficiale nell'araldica civica catalana."}
{"id": "530261", "revid": "7336", "url": "https://it.wikipedia.org/wiki?curid=530261", "title": "Euro4", "text": ""}
{"id": "530262", "revid": "7336", "url": "https://it.wikipedia.org/wiki?curid=530262", "title": "Euro 4", "text": ""}
{"id": "530263", "revid": "33751", "url": "https://it.wikipedia.org/wiki?curid=530263", "title": "Jaime Iv\u00e1n Kaviedes Llorenty", "text": ""}
{"id": "530264", "revid": "287204", "url": "https://it.wikipedia.org/wiki?curid=530264", "title": "Ivan Kaviedes", "text": ""}
{"id": "530266", "revid": "120916233", "url": "https://it.wikipedia.org/wiki?curid=530266", "title": "Antonio Fontanesi", "text": "Biografia.\nFiglio di Giuseppe Fontanesi e di Maddalena Gabbi, vive un'infanzia povera e disagiata che segna, con una vena malinconica ed idealista, tutta la sua opera pittorica.\nNel 1832 si iscrive alla scuola comunale di belle arti di Reggio Emilia, allievo del professor Prospero Minghetti che lo spinge a specializzarsi in scenografie, decorazioni e nella pittura ad affresco di stampo classicista.\nNel 1847 si trasferisce a Torino per partecipare da sottotenente alla Prima Guerra d'indipendenza, combattendo nei volontari lombardi di Garibaldi, ma la crudezza della guerra lo spinge a riparare prima a Lugano e poi, dal 1850 a Ginevra, dove risiede fino al 1865 a contatto con il paesaggista svizzero Alexandre Calame. \nIn questo periodo entra in contatto con affermati pittori tra cui i francesi Fran\u00e7ois-Auguste Ravier, Charles-Fran\u00e7ois Daubigny e lo svizzero Alexandre Calame, che lo indirizzano alla pittura di paesaggio e ad aprirsi alle novit\u00e0 artistiche europee: a questo proposito, furono importanti i viaggi a Parigi (nel 1855 e nel 1861), in cui conosce Jean-Baptiste Camille Corot e i pittori naturalisti della scuola di Barbizon, i soggiorni a Cr\u00e9mieu nel 1858 e a Londra (nel 1865), dove ammira dal vivo le opere di Turner, di John Constable e di Thomas Gainsborough.\nDa tali viaggi, Fontanesi trova conferme al suo interesse per la pittura di paesaggio: se inizialmente ricerca un approccio diretto alla verit\u00e0 naturale - come nel quadro \"Il sentiero nel castagneto\", databile dal 1850 al 1855, riprende poi da Daubigny e da Corot vivaci effetti di luce e d'atmosfera, introducendoli in paesaggi tendenzialmente malinconici sentiti come espressione dell'animo, secondo i principi propri del Romanticismo.\nNel 1861 \u00e8 a Firenze per partecipare alla prima Mostra nazionale italiana dove entra in contatto con i macchiaioli senza esserne influenzato se non nei temi di alcuni dipinti degli anni successivi, quando nel 1867 si stabilisce nello studio fiorentino del pittore Cristiano Banti. La sua pittura resta venata di intimismo romantico ed assume un esplicito valore lirico ed evocativo, tardoromantico e, al tempo stesso, pre-simbolista (\"Radura\", databile dal 1860 al 1865).\nNel 1868 viene chiamato a insegnare presso l'Accademia di belle arti di Lucca, mentre nel 1869 ottiene la cattedra di paesaggio alla Reale Accademia Albertina di Torino, citt\u00e0 nella quale dipinge alcune tra le sue opere pi\u00f9 note, tra cui \"Aprile\" (1873) e \"Solitudine\" (1875), che gli procurano notoriet\u00e0; \u00e8 anche tuttavia oggetto di invidie e incomprensioni da parte della critica, per cui a partire dal 1876 accett\u00f2 un'esperienza biennale di insegnamento presso la Scuola tecnica di belle arti di Tokyo, dove introduce tecniche al tempo ignote in Asia, come il carboncino, il pastello, la pittura a olio e il ritratto dal vivo.\nInsoddisfatto dell'esperienza ed ammalato, nel 1878 ritorna al suo precedente incarico a Torino, dove produce le sue ultime opere\u02d0 visioni fantastiche di squarci naturali indefiniti, accesi da bagliori spettrali (\"Tramonto infuocato sulla palude\" e \"Le nubi\" datato 1880, accolto molto negativamente dalla critica).\nDopo aver tentato di stabilirsi in Francia, nel Delfinato, rimane fino alla morte a Torino, dove \u00e8 sepolto nel Cimitero monumentale di Torino ricordato da una targa, posta nell'androne del Museo Accorsi-Ometto.\nNel 1901 la Biennale di Venezia gli tributa l'omaggio di una rassegna di dipinti intitolata \"L'alba di Fontanesi\", mentre il secondo centenario dalla sua nascita viene celebrato nel 2018 dall'Istituto nazionale per la grafica e dei Musei Civici di Reggio Emilia con la personale \"Antonio Fontanesi e la sua eredit\u00e0: da Pelizza da Volpedo a Burri\", che illustra l'influenza esercitata dall'artista nei movimenti a lui successivi, come il Divisionismo e la Scuola di Rivara e nei suoi allievi come il torinese Enrico Reycend, Ambrogio Raffaele, Edoardo Gelli, Cino Bozzetti, Lorenzo Delleani, Carlo Stratta, Vittorio Bussolino, Simone Salassa, Tammar Luxoro e il figlio Alfredo Luxoro.\nStile e opere.\n\u00c8 uno dei pittori italiani dell'Ottocento pi\u00f9 significativi, rimasto a lungo poco noto al grande pubblico e scarsamente considerato dalla critica, se si eccettua l'interessamento di alcuni artisti, tra cui Carlo Carr\u00e0.\nLa produzione si compone in prevalenza di paesaggi con uno stile fluido e basato sul chiaroscuro - che distingue grandi zone d'ombra e di luce - particolarmente efficace nel rendere le variazioni atmosferiche, anche grazie all'influenza, prima di Corot e dei Barbizonniers, poi di Constable e di Turner, che lo guidano a tonalit\u00e0 sempre pi\u00f9 tendenti alla monocromia, con un segno nervoso e tormentato pur rimanendo entro schemi compositivi tradizionali; ci\u00f2 comunque non impedisce al colore di manifestarsi con ricchezza e libert\u00e0, felicemente connesse con le novit\u00e0 artistiche del tempo, ma anche con un accento inconfondibilmente \"lombardo\".\nI suoi quadri mostrano anche una grande capacit\u00e0 evocativa e sono ricchi di lirismo e atmosfere malinconiche, romantiche e, secondo alcuni critici, pre-simboliste. Fontanesi infatti osserva e studia la realt\u00e0 naturale, per cercarvi un motivo pi\u00f9 profondo e universale e per ritrovare, rispecchiati, i sentimenti dell'animo umano: per questo motivo pu\u00f2 essere ritenuto uno tra i pittori romantici italiani pi\u00f9 intimamente partecipi al movimento romantico europeo, al pari di Giovanni Carnovali.\nFanno parte della sua produzione anche acqueforti e litografie, caratterizzate dalle stesse ricerche di valori atmosferici perseguite nella pittura, con sintetici ed essenziali effetti di luce.\nAlcune opere:"}
{"id": "530268", "revid": "33751", "url": "https://it.wikipedia.org/wiki?curid=530268", "title": "Kaviedes", "text": ""}
{"id": "530270", "revid": "125922330", "url": "https://it.wikipedia.org/wiki?curid=530270", "title": "Barcelona Sporting Club", "text": "Il Barcelona Sporting Club \u00e8 una societ\u00e0 polisportiva ecuadoriana di Guayaquil nota principalmente per la sua sezione calcistica, militante in Serie A, la massima divisione del campionato ecuadoriano di calcio.\nIl Barcelona SC \u00e8 la squadra di calcio pi\u00f9 titolata del paese, avendo vinto 16 edizioni del campionato ecuadoriano di calcio, in cui ha militato da quando fu introdotta la categoria, nel 1957, oltre a 6 titoli regionali (di cui 5 nell'epoca professionistica). In ambito internazionale ha disputato due finali di Coppa Libertadores, nel 1990 e nel 1998, e fino al 2008 \u00e8 stata l'unica squadra ecuadoriana capace di arrivare sino alla finale della competizione.\nGioca le partite interne allo stadio Monumental Isidro Romero Carbo di Guayaquil, impianto da 57 267 posti inaugurato nel 1987. Disputa con l', altra squadra di Guayaquil, il derby pi\u00f9 seguito del paese, denominato \"Cl\u00e1sico del Astillero\".\nStoria.\nIl \"Barcelona Sporting Club\" fu fondato il 1\u00ba maggio 1925 a Guayaquil da un gruppo di giovani ecuadoriani e catalani, dalla cui presenza deriv\u00f2 il nome Barcelona. Il fondatore fu Eutimio P\u00e9rez, immigrato spagnolo che aveva deciso di omaggiare cos\u00ec il Futbol Club Barcelona. Il 25 giugno 1925, contro l'Ayacucho, il Barcelona esord\u00ec ufficialmente, imponendosi per 1-0. Poco pi\u00f9 tardi fu adottato uno stemma simile a quello del club catalano.\nLa squadra inizi\u00f2 a competere nel campionato dilettantistico provinciale organizzato dall'Asociaci\u00f3n de F\u00fatbol del Guayas (AFG), che comprendeva compagini provenienti dalla provincia del Guayas. Negli anni '40 del XX secolo la popolarit\u00e0 del Barcellona deriv\u00f2 in larga misura dai match contro importanti squadre colombiane quali il e i . In particolare il Barcellona sconfisse i Millonarios per due volte a Guayaquil, per 3-2 e 1-0, generando una grande eco mediatica. Fu proprio contro il Deportivo Cali che il Barcelona disput\u00f2 la prima partita internazionale, pareggiata per 4-4 il 19 marzo 1931.\nBen presto nacque una forte rivalit\u00e0 tra il Barcelona SC e l', formazione originaria, come il Barcelona, del \"barrio de astillero\", quartiere di Guayaquil.\nNel 1950 il Barcellona di Guayaquil vinse per la prima volta il campionato provinciale, un anno prima dell'avvento del professionismo. Dal 1951 al 1967 il club si aggiudic\u00f2 cinque titoli regionali e per sei volte chiuse al secondo posto, rivaleggiando molto spesso con l'Emelec. Nel 1957, in qualit\u00e0 di una delle prime due squadre classificate del torneo regionale di Guayas, il Barcellona fu invitato a partecipare alla Serie A de Ecuador, nuovo torneo che avrebbe incoronato il campione nazionale, da decretare tra le prime due classificate del torneo AFG e le prime due classificate del torneo Interandino, che vedeva competere club delle province di Quito e Ambato. Il Barcellona di Guayaquil concluse la propria prima partecipazione a questa competizione al secondo posto. Il primo titolo nazionale risale al 1960, trofeo che fece del Barcelona la prima compagine ecuadoriana a giocare in Coppa Libertadores.\nAll'inizio degli anni '70 del XX secolo il Barcellona si era affermato come una delle potenze calcistiche ecuadoriane, dopo aver vinto numerosi titoli provinciali e nazionali. In Coppa Libertadores, per\u00f2, non era mai riuscito a superare i primi turni fino al 1971. Nell'edizione del 1971 del massimo torneo continentale, grazie a un organico di valore impreziosito dal nazionale brasiliano Jos\u00e9 Paes, dal nazionale peruviano Pedro Pablo Le\u00f3n e dal nazionale ecuadoriano Alberto Spencer, il Barcellona raggiunse il girone di semifinale, dove fu fermato dal valido . Malgrado gli argentini fossero imbattuti in casa in Coppa Libertadores da quattro anni, il 29 aprile 1971 il Barcellona riusc\u00ec a imporsi per 1-0 a La Plata (dopo aver perso per 0-1 in casa il 18 aprile). Il club ecuadoriano termin\u00f2 il triangolare di semifinale al secondo posto, dietro i forti argentini e davanti ai cileni dell'Uni\u00f3n Espa\u00f1ola. Nel 1972 il club raggiunse nuovamente la semifinale, in cui ottenne 3 pareggi e una sconfitta contro l' poi campione e il .\nIl periodo seguente vide il club vivere una crisi di risultati che dur\u00f2 nove anni in cui agli insuccessi internazionali si accompagn\u00f2 l'astinenza da titoli in patria.\nGli anni '80 videro la rinascita del Barcelona de Guayaquil. Nel 1980 la squadra torn\u00f2 a vincere il campionato dopo nove anni, successo che fece da preludio ad altri quattro titoli in quel decennio, numeri che fecero del club il primo sodalizio ecuadoriano capace di aggiudicarsi dieci titoli. In questo periodo il Barcellona disput\u00f2 sei edizioni della Coppa Libertadores, in cui raggiunse la semifinale nel 1986 e nel 1987.\nNel 1987 fu inaugurato lo Stadio Monumental Isidro Romero Carbo, impianto da 57 267 posti, che ne fanno lo stadio pi\u00f9 capiente d'Ecuador e il secondo pi\u00f9 capiente del Sudamerica.\nNel 1990, sotto un nuovo presidente e con la ferma intenzione di vincere la Coppa Libertadores, il club acquis\u00ec importanti giocatori internazionali: l'argentino Marcelo Trobbiani, vincitore del campione del mondo 1986 con la nazionale argentina, e gli uruguaiani Luis Alberto Acosta e Marcelo Saralegui, vincitori della Coppa America con la nazionale uruguaiana. Con la combinazione di giocatori stranieri e un lotto di giocatori ecuadoriani giovani ed esperti, la squadra riusc\u00ec a disputare un ottimo torneo: nel 1990 il Barcellona giunse, infatti, per la prima volta in finale di Coppa Libertadores, dopo aver superato in semifinale i temibili argentini del ai tiri di rigore. A prevalere nell'atto conclusivo furono, per\u00f2, i paraguaiani dell', vittoriosi per 2-0 in trasferta prima di pareggiare per 1-1 in casa. Nel 1992 la squadra di Guayaquil ottenne nuovamente l'accesso alla semifinale di Coppa Libertadores, dopo aver eliminato ai quarti i detentori del titolo, i cileni del . A eliminare gli ecuadoriani furono i brasiliani del allenati da Tel\u00ea Santana, all'epoca una delle migliori squadre del continente. Il 26 dicembre 1993, tre giorni dopo la fine di un campionato chiuso al secondo posto, con qualificazione alla Coppa Libertadores, l'attaccante Carlos Mu\u00f1oz scomparse tragicamente in un incidente stradale all'et\u00e0 di 26 anni.\nIl titolo del 1997, vinto nel segno del nazionale boliviano Marco Etcheverry, del colombiano Antony de \u00c1vila e dell'ecuadoriano Agust\u00edn Delgado, fece da preludio all'ottimo percorso nella Coppa Libertadores 1998. La squadra di Guayaquil, considerata da molti osservatori troppo vecchia e incapace di ben figurare nel torneo, sovvert\u00ec i pronostici, raggiungendo la finale per la seconda volta nella propria storia. A sconfiggere gli ecuadoriani furono i brasiliani del , vittoriosi per 2-0 fuori casa e per 2-1 in casa. Per il Barcellona fu l'ultimo sussulto di un decennio ricco di vittorie.\nSegu\u00ec un quattordicennio avaro di soddisfazioni. In questo periodo furono solo due le partecipazioni alla Coppa Libertadores, mentre tre furono i campionati di Serie A chiusi al secondo posto.\nNel novembre 2007 fu eletto presidente del club Eduardo Maruri, che punt\u00f2 sullo slogan \"La Renovaci\u00f3n\" per rilanciare una squadra in crisi da troppi anni. Ciononostante, la stagione 2009 fu disastrosa: il Barcellona sfior\u00f2 la retrocessione in Serie B, evitata grazie alla vittoria per 2-0 in casa contro la LDU Portoviejo (reti di Jos\u00e9 Luis Perlaza e Juan Samudio). Grazie alla vittoria il Barcellona rimase l'unico club ecuadoriano mai retrocesso in Serie B.\nAlle dimissioni di Maruri, nel dicembre 2010, fu nominato presidente Juan Carlos Estrada, che si dimise l'indomani per fare spazio ad Alfonso Harb Viteri. Il successore di Viteri fu Antonio Noboa, che sconfisse nelle presidenziali Jos\u00e9 Herrera l'11 giugno 2011.\nLa squadra torn\u00f2 a vincere il campionato ecuadoriano nel 2012, ponendo fine a 14 anni di digiuno. Il 13 dicembre 2015 la presidenza pass\u00f2 all'ex portiere Jos\u00e9 Francisco Cevallos e nel 2016 il club vinse un altro titolo nazionale. Il sedicesimo titolo fu vinto nel 2020.\nOrganico.\nRosa 2021.\n\"Aggiornato al 22 gennaio 2021\"."}
{"id": "530274", "revid": "123157388", "url": "https://it.wikipedia.org/wiki?curid=530274", "title": "Quasano", "text": "Quasano (\"Quas\u00e9ne\" in dialetto locale), l'unica frazione di Toritto nella citt\u00e0 metropolitana di Bari, \u00e8 una localit\u00e0 che conta duecento abitanti.\n\u00c8 soprattutto un centro turistico estivo, ma \u00e8 frequentato anche d'inverno grazie alla presenza di due agriturismi e di diversi locali di ristorazione e svago.\nNel mezzo dell'altopiano delle Murge, \u00e8 meta di escursionisti e turisti, anche grazie all'unicit\u00e0 dell'ambiente circostante.\nFestivit\u00e0.\nLa terza domenica di giugno si celebra la festa di Santa Maria degli Angeli di Quasano, con processione da Toritto verso Quasano di carri addobbati che trasportano le panelle, pani che verranno benedetti e distribuiti ai devoti. Con questa festa si inaugura la stagione estiva della localit\u00e0."}
{"id": "530275", "revid": "33751", "url": "https://it.wikipedia.org/wiki?curid=530275", "title": "Barcelona SC", "text": ""}
{"id": "530276", "revid": "31886", "url": "https://it.wikipedia.org/wiki?curid=530276", "title": "Familiale", "text": "Il termine francese familiale viene utilizzato in campo automobilistico per indicare una configurazione di carrozzeria di autovetture, molto in uso nel periodo tra la prima e la seconda guerra mondiale, oltre che nei due decenni successivi, consistente in una variazione della classica carrozzeria berlina, in maniera tale da ricavare nell'abitacolo una terza fila di sedili e arrivare a dare ospitalit\u00e0 all'interno della vettura anche a nove persone. \nNel periodo tra le due guerre mondiali, le vetture in versione \"familiale\" venivano derivate dalle automobili di tipo berlina, mentre dal secondo dopoguerra, dopo l'avvento delle giardinetta, furono queste ultime a fornire la base per la trasformazione. "}
{"id": "530281", "revid": "791427", "url": "https://it.wikipedia.org/wiki?curid=530281", "title": "Loris Malaguzzi", "text": "Biografia.\nLoris Malaguzzi nasce a Correggio il 23 febbraio del 1920, si laurea in Pedagogia presso l'Universit\u00e0 di Urbino. Nel 1940 inizia ad insegnare nelle scuole elementari, dal 1941 al 1943 a Sologno, un borgo sull'Appennino reggiano, frazione del comune di Villa Minozzo.\nNell'aprile del 1945 aderisce all'ambizioso progetto di un gruppo di gente comune di origine contadina e operaia che, in un piccolo borgo di campagna nei pressi di Reggio Emilia, decide di costruire e gestire una scuola per bambini. Da questa scintilla nasceranno in seguito altre scuole in periferia e nei quartieri pi\u00f9 poveri della citt\u00e0, tutte autogestite.\nNel 1950, al rientro dal corso di Psicologia che segue a Roma presso il CNR (Consiglio Nazionale delle Ricerche), inizia a lavorare come psicologo presso il Consultorio Medico Psicopedagogico Comunale di Reggio Emilia per bambini in difficolt\u00e0. Comincia cos\u00ec a lavorare parallelamente nel centro e nelle scuole autogestite.\nNel 1963 il Comune di Reggio Emilia comincia ad organizzare una rete di servizi educativi che include l'apertura dei primi asili per bambini dai 3 ai 6 anni. Questa \u00e8 un'importante pietra miliare; per la prima volta in Italia la gente afferma il proprio diritto a fondare una scuola laica per bambini piccoli, ricorda Malaguzzi: \"una volta a settimana portavamo la scuola in citt\u00e0. Letteralmente, noi caricavamo noi stessi, i bambini, ed i nostri strumenti di lavoro su un camion e facevamo scuola e organizzavamo delle mostre all'aria aperta, nei parchi pubblici o sotto il portico del teatro comunale. I bambini erano felici. La gente guardava; erano sorpresi e facevano domande\"\nNel 1970 il primo asilo nido, per bambini da 3 mesi a 3 anni, viene aperto dal Comune in risposta alla richiesta di madri lavoratrici.\nNel 1971 Malaguzzi cura il primo testo laico riservato agli insegnanti, ovvero \"Esperienze per una nuova scuola dell'infanzia - Atti del seminario di studio tenuto a Reggio Emilia il 18-19-20 marzo, 1971\" che racchiude tutta l'esperienza delle scuole di cui Loris \u00e8 consulente.\nSeguono convegni in cui Malaguzzi \u00e8 relatore e nel 1976, viene incaricato di dirigere la rivista mensile \u201cZerosei\u201d.\nNel 1980 fonda a Reggio Emilia il Gruppo Nazionale Nidi e Infanzia.\nNel dicembre del 1991, la rivista statunitense \"Newsweek\" nomina l'asilo Diana, situato all'interno dei giardini pubblici di Reggio Emilia, come la pi\u00f9 avanzata istituzione per la prima infanzia nel mondo, portando ad un enorme interesse negli Stati Uniti e nel resto del mondo.\nA questo riconoscimento fa seguito nel 1992 il prestigioso Premio Lego (Danimarca), mentre nel 1993 riceve a Chicago il Premio Kohl.\nNel gennaio del 1994 a Reggio Emilia, Malaguzzi muore improvvisamente. Lo stesso anno viene fondata \"Reggio Children\", centro internazionale per la difesa e lo sviluppo dei diritti e delle potenzialit\u00e0 dei bambini.\nIl 9 febbraio 2001 il presidente della Repubblica Carlo Azeglio Ciampi gli conferisce la medaglia d'oro alla memoria al \u00abmerito della scuola, della cultura e dell'arte\u00bb.\nPensiero.\nMalaguzzi crede fermamente che ci\u00f2 che i bambini apprendono non discende automaticamente da un rapporto lineare di causa-effetto tra processi di insegnamento e risultati, ma \u00e8 in gran parte opera degli stessi bambini, delle loro attivit\u00e0 e dell'impiego delle risorse di cui sono dotati.\nI bambini svolgono sempre un ruolo attivo nella costruzione e nell'acquisizione del sapere e del capire. L'apprendimento \u00e8 quindi sicuramente un processo auto-costruttivo.\nLa scuola \u00e8 paragonata a un cantiere, a un laboratorio permanente in cui i processi di ricerca dei bambini e degli adulti si intrecciano in modo forte, vivendo ed evolvendosi quotidianamente.\nL'obiettivo principale \u00e8 quindi quello di fare una scuola amabile dove stiano bene bambini, famiglie ed insegnanti dove lo scopo dell'insegnamento non \u00e8 produrre apprendimento ma produrre condizioni di apprendimento.\nNelle scuole di Malaguzzi \u00e8 posta una grande attenzione al senso estetico in quanto vi \u00e8 il convincimento che esista anche un'estetica del conoscere: la tesi \u00e8 che nell'impresa di apprendere e capire c'\u00e8 sempre, consciamente o no, una speranza che ci\u00f2 che riusciremo a realizzare ci piacer\u00e0 e piacer\u00e0 agli altri.\nMalaguzzi ha introdotto l'atelier nella scuola: se avesse potuto avrebbe sostituito la vecchia tipologia scolastica con una scuola fatta di atelier e laboratori, luoghi dove le mani dei bambini, il fare, il pasticciare, potessero conversare con la mente come \u00e8 nelle leggi biologiche ed evolutive.\nMalaguzzi pu\u00f2 essere considerato un \u201cmovimentista della pedagogia\u201d: osservava quotidianamente i bambini, confrontava le proprie conoscenze e teorie con bambini veri, cio\u00e8 che giocano, apprendono, lavorano e si sviluppano. Lottava per ottenere l'estensione dei servizi, la qualificazione del lavoro pedagogico.\nConcludendo, si pu\u00f2 riassumere il pensiero di Loris Malaguzzi ricordando che privilegiava:\nDiceva Malaguzzi: \"... i bambini costruiscono la propria intelligenza. Gli adulti devono fornire loro le attivit\u00e0 ed il contesto e soprattutto devono essere in grado di ascoltare\"."}
{"id": "530286", "revid": "68105", "url": "https://it.wikipedia.org/wiki?curid=530286", "title": "Dr. House", "text": ""}
{"id": "530287", "revid": "1543377", "url": "https://it.wikipedia.org/wiki?curid=530287", "title": "Campionato paraguaiano di calcio", "text": "Il campionato di calcio paraguaiano \u00e8 posto sotto l'egida della Asociaci\u00f3n Paraguaya de F\u00fatbol (AFP) e prevede cinque livelli:"}
{"id": "530290", "revid": "1776051", "url": "https://it.wikipedia.org/wiki?curid=530290", "title": "Paudex", "text": "Paudex (, toponimo francese) \u00e8 un comune svizzero di 1\u00a0478 abitanti del Canton Vaud, nel distretto di Lavaux-Oron.\nGeografia fisica.\nPaudex si affaccia sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "530293", "revid": "339392", "url": "https://it.wikipedia.org/wiki?curid=530293", "title": "Camera dei Lords", "text": ""}
{"id": "530296", "revid": "23530772", "url": "https://it.wikipedia.org/wiki?curid=530296", "title": "Donnola", "text": ""}
{"id": "530297", "revid": "1086846", "url": "https://it.wikipedia.org/wiki?curid=530297", "title": "Associazione Sportiva Roma 1976-1977", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1976-1977.\nStagione.\nIl campionato 1976-1977 \u00e8 quello della definitiva consacrazione di Bruno Conti e Agostino Di Bartolomei. \u00c8 anche l'anno in cui il terzino Francesco Rocca subisce diversi infortuni che lo tengono lontano dal campo per diverse stagioni fino a costringerlo al ritiro nel 1980. La Roma termina la stagione al settimo posto in classifica, rimanendo a secco di vittorie in trasferta.\nMaglie e sponsor.\nLo sponsor tecnico \u00e8 Lacoste. La divisa primaria della Roma \u00e8 costituita da maglia rossa con colletto a polo bordato di giallo, pantaloncini bianchi e calzettoni rossi bordati di giallo. In trasferta la Lupa usa una maglia bianca bordata di giallorosso, pantaloncini bianchi e calzettoni bianchi bordati di giallorosso. I portieri hanno tre divise: la prima \u00e8 formata da maglia verde bordata di giallorosso, pantaloncini neri e calzettoni rossi bordati di giallo, la seconda \u00e8 costituita da maglia gialla bordata di rosso, pantaloncini neri e calzettoni rossi bordati di giallo, la terza da maglia grigia bordata di giallorosso abbinata agli stessi pantaloncini e calzettoni della verde.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 76/77\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "530298", "revid": "880848", "url": "https://it.wikipedia.org/wiki?curid=530298", "title": "Fibrina", "text": "La fibrina \u00e8 una proteina utilizzata nella coagulazione del sangue. \u00c8 una proteina fibrillare che \u00e8 polimerizzata per formare una \"maglia\" (insieme con le piastrine) sopra il luogo della ferita.\nLa fibrina deriva dal fibrinogeno, una proteina plasmatica sintetizzata dal fegato. Nel processo della coagulazione si attiva la trombina responsabile della conversione del fibrinogeno in fibrina. La fibrina \u00e8 allora trasversalmente collegata al fattore XIII per formare un grumo.\nRuolo nella malattia.\nL'eccessiva generazione di fibrina per via dell'attivazione della coagulazione porta alla trombosi, mentre una sua eventuale scarsa presenza porterebbe alla formazione di emorragia."}
{"id": "530302", "revid": "6923", "url": "https://it.wikipedia.org/wiki?curid=530302", "title": "Antitrombina", "text": "L'antitrombina \u00e8 una piccola glicoproteina prodotta dal fegato che disattiva diversi enzimi del sistema della coagulazione.\nEntra a far parte dei meccanismi specifici del controllo della cascata coagulativa fondamentale per evitare che ci possa essere una estensione del trombo che riduca il calibro del vaso. L\u2019antitrombina \u00e8 attivata dal legame di molecole eparino-simili sulle cellule endoteliali; da qui l\u2019utilit\u00e0 clinica di somministrare eparina per curare la trombosi.\nStruttura.\n\u00c8 costituita da 432 amminoacidi e contiene tre ponti disolfuro e quattro siti possibili di glicosilazione.\nAttivit\u00e0.\nAgisce in collaborazione con l'eparina e nell'inibizione delle proteine plasmatiche, in particolare nei confronti della trombina (II), ma anche dei fattori della coagulazione X, XII, XI e IX, della callicreina, della plasmina, dell'acrosina e della tripsina.\nVariazioni di concentrazione plasmatica.\nAumento.\nPu\u00f2 aumentare in caso di iperglobulinemia, uso di anticoagulanti orali di tipo cumarinico, VES elevata, PCR aumentata.\nDiminuzione.\nDiminuisce in genere dopo terapia con contraccettivi orali, in seguito a embolia polmonare, infarto miocardico acuto, coagulazione intravascolare disseminata, tromboflebite, neoplasie del fegato.\nUso clinico.\nL'antitrombina \u00e8 usata come proteina terapeutica estratta dal plasma umano o prodotta con metodi ricombinanti (per esempio Atryn, prodotto da latte di capre geneticamente modificate)\nL'antitrombina \u00e8 approvata dall'FDA come anticoagulante per la prevenzione di coagulazione prima, o durante chirurgia o parto in pazienti con deficit ereditario di antitrombina."}
{"id": "530303", "revid": "110157", "url": "https://it.wikipedia.org/wiki?curid=530303", "title": "Bottens", "text": "Bottens (toponimo francese) \u00e8 un comune svizzero di 1\u00a0245 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "530304", "revid": "729019", "url": "https://it.wikipedia.org/wiki?curid=530304", "title": "Gianfranco Siazzu", "text": "Biografia.\nDi origini sarde, coniugato, con due figli, ha intrapreso la carriera militare nel 1961, frequentando i corsi dell'Accademia Militare di Modena e della Scuola di Applicazione di Torino.\nA decorrere dal 24 agosto 1966 \u00e8 transitato nell'Arma dei Carabinieri con il grado di Tenente in servizio permanente.\nDa Ufficiale subalterno, dopo le prime esperienze quale Comandante di Plotone presso il 3\u00ba Battaglione Carabinieri \"Lombardia\", dal 1966 al 1968, e il 7\u00ba Battaglione Carabinieri \"Trentino-Alto Adige\", dal 1968 al 1969, ha retto il comando del Nucleo Eliportato di Abbasanta, della Compagnia di Ivrea ed \u00e8 stato Ufficiale Addetto all'Ufficio Addestramento e Regolamenti del Comando Generale dell'Arma dei Carabinieri.\nDa Ufficiale Superiore ha ricoperto gli incarichi di Capo Ufficio Addestramento e Studi della Scuola Ufficiali Carabinieri (dal 1984 al 1985), Comandante del 13\u00ba Battaglione Carabinieri \"Friuli-Venezia Giulia\" (dal 1985 al 1987), e Comandante del Gruppo di Taranto (dal 1987 al 1990).\nDal 1990 al 1993 \u00e8 stato Direttore del Centro di Psicologia Applicata e Comandante del Centro Nazionale Selezione e Reclutamento del Comando Generale dell'Arma dei Carabinieri.\nDall'ottobre del 1993 al giugno del 1995 ha ricoperto l'incarico di Capo di Stato Maggiore della 4\u00aa Divisione Carabinieri \"Culqualber\", con sede a Messina.\nComandante del Reparto Autonomo del Comando Generale dell'Arma dei Carabinieri dal 26 giugno 1995 al 20 giugno 1996.\nA partire dal mese di giugno 1996 ha comandato, per un biennio, la Regione Carabinieri Sardegna ed \u00e8 stato Comandante della Regione Carabinieri Lazio dal 1998 al 2000.\nDal settembre 2000 ha assolto l'incarico di Comandante del Comando Carabinieri Ministero Affari Esteri e dal luglio 2001 \u00e8 stato, per un triennio, Direttore della Scuola di Perfezionamento per le Forze di Polizia.\nDal 2 agosto 2004 ha ricoperto l'incarico di Comandante Interregionale Carabinieri \"Pastrengo\" in Milano fino al 5 luglio 2006.\nDal 6 luglio 2006 al 22 luglio 2009 \u00e8 stato il Comandante generale dell'Arma dei Carabinieri.\n\u00c8 laureato in Scienze Strategiche e ha frequentato il 102\u00ba Corso Superiore di Stato Maggiore e il 7\u00ba Corso Internazionale di Alta specializzazione per le Forze di Polizia.\nNel corso della carriera gli sono stati conferiti due encomi solenni e un elogio.\nOnorificenze.\nMedagliere del generale Gianfrancesco Siazzu:\nNote.\nNome : Gianfrancesco\nDal 1968 ha prestato servizio :\n - Nucleo eliportato Abbasanta ( or ) cte\n -Compagnia di Ivrea -cte\n -Frequenza Scuola di Guerra\n -Cdo Generale -Uff. Addestramento\n -Scuola SU di Velletri\n -Medaglia d'oro di lungo comando\n -Possesso Brevetto di paracadutista militare"}
{"id": "530307", "revid": "17654", "url": "https://it.wikipedia.org/wiki?curid=530307", "title": "Chatham Islands", "text": ""}
{"id": "530311", "revid": "767487", "url": "https://it.wikipedia.org/wiki?curid=530311", "title": "Bretigny-sur-Morrens", "text": "Bretigny-sur-Morrens (toponimo francese) \u00e8 un comune svizzero di 818 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "530313", "revid": "1305772", "url": "https://it.wikipedia.org/wiki?curid=530313", "title": "Marted\u00ec grasso (disambigua)", "text": ""}
{"id": "530314", "revid": "7336", "url": "https://it.wikipedia.org/wiki?curid=530314", "title": "Materia granulata", "text": ""}
{"id": "530316", "revid": "4106", "url": "https://it.wikipedia.org/wiki?curid=530316", "title": "Bretigny (C\u00f4te-d'Or)", "text": ""}
{"id": "530318", "revid": "287204", "url": "https://it.wikipedia.org/wiki?curid=530318", "title": "Archidamo III", "text": "Biografia.\nArchidamo, figlio di Agesilao II, comand\u00f2 le forze spartane sia prima che durante il suo regno. Archidamo guid\u00f2 le forze mandate ad aiutare l'esercito spartano sconfitto dai Tebani alla battaglia di Leuttra nel 371 a.C.e successivamente fu comandante durante i combattimenti avvenuti nel Peloponneso. Archidamo sconfisse gli Arcadi nel 367 a.C. ma a sua volta fu da loro sconfitto nel 364 a.C. a Cromnus. Nel 362 a.C. mostr\u00f2 grande coraggio nella difesa di Sparta contro il comandante tebano Epaminonda. Durante il suo regno Archidamo sostenne i Focesi contro Tebe nella terza guerra sacra del 355-346 a.C.\nNel 346 a.C. and\u00f2 a Creta per aiutare la citt\u00e0 di Litto nella lotta contro Cnosso, durante la cosiddetta guerra straniera.\nNel 343 a.C. la colonia spartana di Taranto chiese aiuto a Sparta nella guerra contro le popolazioni italiche, soprattutto contro i Messapi e i Lucani. Nel 342 a.C. Archidamo arriv\u00f2 in Italia con una flotta e un esercito e combatt\u00e9 contro tali popolazioni, ma nel 338 a.C. trov\u00f2 la morte in battaglia, secondo Plutarco sotto le mura della citt\u00e0 di \"Mendonion\" (forse l'odierna Manduria). Secondo Diodoro Siculo, invece, il re per\u00ec in uno scontro con i Lucani nello stesso momento in cui, in Grecia, si combatteva la celebre Battaglia di Cheronea."}
{"id": "530319", "revid": "228587", "url": "https://it.wikipedia.org/wiki?curid=530319", "title": "Massimo Donadi", "text": "\u00c8 stato senatore nella XIV legislatura, oltre che capogruppo alla Camera dei deputati della XV e XVI legislatura per l'Italia dei Valori, movimento politico di Antonio Di Pietro che ha lasciato nel novembre 2012 in forte polemica con il \"leader\" del partito. Ha successivamente fondato il movimento Diritti e Libert\u00e0.\nBiografia.\nStudi e vita familiare.\nNativo del sestiere veneziano di Santa Croce, Donadi ha frequentato il Liceo Foscarini di Venezia per poi laurearsi in giurisprudenza con 110 e lode all'Universit\u00e0 di Bologna.\nAttivit\u00e0 accademica e professionale.\nPer cinque anni Donadi \u00e8 stato assistente del professor Francesco Galgano, civilista e docente d'istituzioni di diritto privato, presso l'Universit\u00e0 di Bologna. Ha scritto pubblicazioni nel campo del diritto bancario e assicurativo. Dal 1987 esercita la professione di avvocato, a Venezia e dal 1997 a Mestre.\nDonadi \u00e8 consulente legale dell'Adusbef.\nNel giugno 2006 ha fondato, insieme al professor Sandro Trento, il Centro Studi Folder, Forum Liberal Democratico per le riforme, di cui \u00e8 presidente.\nNel 2016 esce il suo primo romanzo, \"La trappola di Tucidide\", un thriller edito da Cairo.\nAttivit\u00e0 politica.\nGli inizi.\nAlle elezioni amministrative del 1997 si candida al consiglio comunale di Venezia, per la lista civica \"Insieme per Venezia e Mestre\" del ministro dei lavori pubblici Paolo Costa, nella coalizione di centro-sinistra che sostiene la rielezione del sindaco uscente Massimo Cacciari.\nNel 1998 partecipa alla fondazione dell'Italia dei Valori, che pi\u00f9 tardi insieme al movimento dei sindaci denominato \"Centocitt\u00e0\", una parte di Rinnovamento Italiano, ad Unione Democratica e alla Lista Prodi dar\u00e0 vita sul piano nazionale ai Democratici dell'Asinello, di cui il Donadi \u00e8 stato coordinatore regionale per il Veneto.\nIn seguito ha ripreso i propri ruoli nell'Italia dei Valori, quando questa ha ricominciato un percorso autonomo dalle altre formazioni.\nNel 2003 \u00e8 stato il responsabile nazionale dell'iniziativa referendaria per l'abrogazione del lodo Schifani, coordinando la campagna che in tre mesi ha raccolto un milione di firme contro la legge, poi dichiarata incostituzionale dalla Corte Costituzionale.\nNel 2004 \u00e8 stato responsabile nazionale della \"lista Di Pietro-Occhetto-Societ\u00e0 Civile\" nella campagna nazionale per le elezioni europee.\nA giugno del 2004 \u00e8 entrato nell'amministrazione provinciale di Venezia, governata dal centrosinistra, come assessore alla Cultura, caratterizzando l'assessorato per le iniziative nel campo teatrale destinate ai giovani della scuola dell'obbligo e nell'ambito dell'interculturalit\u00e0 religiosa.\nSenatore della Repubblica per IdV.\nCon il seggio vacante al Senato della Repubblica nel collegio elettorale di Rovigo, lasciato tale per via della morte del \"forzista\" Guido Mainardi, viene candidato dalla coalizione di centro-sinistra L'Ulivo alle elezioni suppletive del 23 gennaio 2005, dove viene eletto senatore.\nAderisce al Gruppo misto del Senato creando la componente Italia dei Valori.\nCapogruppo IdV alla Camera.\nViene eletto alla Camera nella legislatura seguente candidandosi per\u00f2 alle elezioni dell'aprile 2006 nelle liste dell'Ulivo come rappresentante della quota del \"diritto di tribuna\" concesso all'IdV nel caso il movimento non avesse superato gli sbarramenti; pertanto gli fu attribuita, col sistema della nuova legge proporzionale a liste bloccate, una posizione utile nella lista dell'Ulivo in Puglia, che gli permise di essere eletto. Fu poi nominato capogruppo del gruppo parlamentare dell'Italia dei Valori alla Camera.\nNelle elezioni del 2008 viene rieletto deputato, stavolta nelle liste dell'Italia dei Valori, e successivamente riconfermato capogruppo. \u00c8 membro della Commissione Affari Costituzionali.\nMassimo Donadi \u00e8 stato vittima dello \"scandalo del pizzino\" tra il democratico Nicola Latorre e l'allora deputato PdL Italo Bocchino avvenuto negli studi di \"Omnibus\" su LA7 il 18 novembre 2008 dove il senatore Latorre, di fronte all'evidente stato di difficolt\u00e0 in cui versava Italo Bocchino per gli attacchi di Donadi, gli andava in soccorso suggerendogli come mettere in difficolt\u00e0 Donadi e l'Italia dei Valori a proposito dell'elezione del Presidente della Regione Siciliana.\nNel corso della primavera e nell'estate del 2009 Massimo Donadi prende in diverse occasioni le distanze da Antonio Di Pietro, a causa degli attacchi di quest'ultimo al Capo dello Stato Giorgio Napolitano.\nNel gennaio 2010 invia una lettera allo stesso Napolitano, in seguito alla missiva del Presidente della Repubblica ad Anna Craxi, esprimendo \"totale dissenso\"; alla lettera del Donadi Napolitano ha dato risposta.\nAbbandono dell'IdV e nascita di Diritti e Libert\u00e0.\nAd ottobre 2012 si inaspriscono forti polemiche all'interno dell'IdV sulla nuova linea politica del partito e sul ruolo del leader e presidente dell'IdV Antonio Di Pietro. A capo della dissidenza interna, Donadi critica duramente Di Pietro per aver dato una linea politica al partito spostata verso il Movimento 5 Stelle di Beppe Grillo: egli paventa l'ipotesi di scioglimento del partito al fine di creare una nuova lista alleata dei grillini con conseguente, definitiva rimozione di IdV dall'alveo del centro-sinistra e rischio di ridurre il partito all'irrilevanza nel quadro politico nazionale. Inoltre Donadi critica una gestione troppo personalistica e padronale da parte del leader nella linea politica volta ad attacchi continui contro il Presidente della Repubblica Giorgio Napolitano, il Presidente del Consiglio Mario Monti e gli alleati del Partito Democratico, nonch\u00e9 nella gestione economica e finanziaria dei beni del partito.\nIl 5 novembre rassegna le sue dimissioni da Capogruppo dell'IdV alla Camera, dopo la notizia che la maggioranza del suo gruppo parlamentare vicino a Di Pietro era pronto a sfiduciarlo a causa delle sue critiche.\nL'8 novembre, dopo una riunione dei gruppi congiunti IdV di Camera e Senato che ha ribadito pieno sostegno alla linea politica del leader del partito Antonio Di Pietro messa duramente in discussione dallo stesso ex capogruppo, Donadi insieme al Senatore e Coordinatore regionale dell'IdV in Campania Aniello Formisano rassegna le sue dimissioni da tutti gli incarichi del partito e del gruppo parlamentare per fondare il movimento Diritti e Libert\u00e0, presentato il 22 novembre e confluito un mese dopo in Centro Democratico, lista elettorale fondata con Bruno Tabacci, entrando cos\u00ec a far parte della coalizione Italia. Bene Comune che candidava Pier Luigi Bersani alla Presidenza del Consiglio, ma non verr\u00e0 rieletto rimanendo dunque fuori dal Parlamento."}
{"id": "530325", "revid": "110157", "url": "https://it.wikipedia.org/wiki?curid=530325", "title": "Cheseaux-sur-Lausanne", "text": "Cheseaux-sur-Lausanne (toponimo francese) \u00e8 un comune svizzero di 4\u00a0366 abitanti del Canton Vaud, nel distretto di Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCheseaux-sur-Lausanne \u00e8 servito dall'omonima stazione sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "530326", "revid": "125714437", "url": "https://it.wikipedia.org/wiki?curid=530326", "title": "Pino Pisicchio", "text": "Carriera politica.\nFormatosi politicamente all'interno della Democrazia Cristiana prima nella corrente di Aldo Moro e poi della sinistra sindacale di Donat Cattin, Pino Pisicchio \u00e8 eletto per la prima volta alla Camera dei deputati nella circoscrizione Bari-Foggia nel 1987 con la Democrazia Cristiana,raccogliendo circa 80.000 voti di preferenza, per poi essere riconfermato nel 1992. \u00c8 stato Sottosegretario alle Finanze nel primo governo Amato e poi Sottosegretario ai Lavori Pubblici nel Governo Ciampi.\nA seguito dello scioglimento del partito democristiano, ha militato in formazioni politiche centriste nell'alleanza di centro-sinistra.\nNel 1997 aderisce al movimento di Lamberto Dini Rinnovamento Italiano, del quale \u00e8 diventato anche Coordinatore nazionale e nelle cui liste risult\u00f2 l'unico eletto al Parlamento europeo alle elezioni del 1999. Aderisce al Gruppo del Partito Popolare Europeo - Democratici europei ricoprendo gli incarichi di vice-presidente della Commissione per i bilanci e della Delegazione alla commissione parlamentare mista UE-Maghreb. Nel 2001 viene rieletto alla Camera nelle liste della Margherita formazione in cui era confluito RI.\nNel 2006 accetta l'invito di Antonio Di Pietro a candidarsi alla Camera nelle liste dell'Italia dei Valori, risultando eletto nella circoscrizione Puglia. Nella XV legislatura \u00e8 presidente della II Commissione Permanente Giustizia alla Camera dei deputati.\nRieletto alla Camera nella XVI legislatura nella circoscrizione Puglia, diviene Vicepresidente della Giunta per le Elezioni. Nel novembre del 2009 si allontana dall'IdV a seguito della non condivisione di una linea politica a suo giudizio sempre pi\u00f9 spostata verso l'antagonismo radicale, e insieme a Francesco Rutelli fonda Alleanza per l'Italia, che ripropone una visione politica centrista-riformista coerente con la sua formazione culturale.\nNel 2012, conclusasi l'esperienza di Alleanza per l'Italia, \u00e8 tra i fondatori di Centro Democratico. Partecipa con la nuova formazione politica alle elezioni del 2013 con coalizione di centro-sinistra Italia- Bene Comune, ambendo a rappresentarne la parte moderata. Alle elezioni politiche del 2013 viene rieletto alla Camera dei Deputati nella circoscrizione Puglia diventando presidente del Gruppo misto.\nIl 26 giugno 2014 lasci\u00f2 il Centro Democratico, considerando chiusa la ragion d\u2019essere di quel partito e prosegu\u00ec la sua esperienza nel Gruppo misto da indipendente . Nel corso della XVII Legislatura ha presentato numerose proposte di legge tra cui quella sull'insegnamento dell'educazione civica nelle scuole, l'indizione di un'assemblea costituente per il completamento del processo di riforma delle istituzioni, l'introduzione della revoca dei sindaci attraverso una mozione di sfiducia votata dal popolo (recall). Ha, inoltre, redatto le norme per la regolamentazione del rapporto con le organizzazioni lobbistiche alla Camera dei Deputati e per il Codice Etico dei Deputati, accolte dagli organi della Camera e diventate operative nella stessa legislatura.\nNel maggio 2016 viene nominato Presidente del Comitato d'Attuazione del Codice Etico dei Deputati su designazione del Presidente della Camera, Laura Boldrini.\nDal 2014 \u00e8 consigliere per le relazioni pubbliche della Fondazione Italia USA.\nDopo 24 anni trascorsi in Parlamento, non si ricandida alle elezioni politiche del 2018.\nDal 2018 \u00e8 tornato all'insegnamento universitario nella Universit\u00e0 degli Studi Internazionali di Roma (UNINT), dove svolge l'attivit\u00e0 di professore ordinario di Diritto Pubblico Comparato.\n\u00c8 giornalista professionista, editorialista per alcune testate tra cui Formiche, Il Dubbio, La Gazzetta del Mezzogiorno, ha pubblicato numerosi lavori scientifici, saggi di politologia ed anche alcuni lavori di narrativa, tra cui Il collezionista di Santini, un giallo ambientato a Montecitorio nella XVII Legislatura.\nOpere.\nPino Pisicchio ha scritto pi\u00f9 di sessanta libri, tra monografie scientifiche e saggistica politica. Tra questi:\nI dilettanti. Splendori e miserie della nuova classe politica, edizioni, 2015, Guerini e Associati; Vincitore del Premio Guglielmo Negri-Montecitorio\nPluralismo e personalismo nella Costituzione italiana. Il contributo di Aldo Moro, 2012, Cacucci;\nAlle origini dell'antipolitica.\"Sentiment\"antipolitico, democrazia e Costituzione, Levante, 2012;\nIl polo che non c'\u00e8, Edizioni di Formiche, 2011;\nLe fondazioni politiche in Italia, 2011, Cacucci;\nAspetti dell'autodichia parlamentare. Le incompatibilit\u00e0 e le ineleggibilit\u00e0, 2010, Cacucci\nL'Italia dei valori. Il post partito, Rubbettino, 2008\nLe regole per eleggere. Formule, leggi, sistemi ed altri arcani elettorali svelati a chi non parla politichese, Levante, 2008;\nLa brutt'\u00e8poque, Levante ,2009;\nTra declino e cambiamento. Aspetti del partito politico italiano, Cacucci, 2008;\nI prescelti. Rappresentanza e carriere parlamentari nella seconda Repubblica, Koin\u00e8 Nuove Edizioni, 2005;\nMescolare le carte. Sinistra, destra, centro all'alba della terza Repubblica, Levante, 2005;\nLe regole del gioco. Le leggi elettorali dalla Costituente al 1953, Cacucci, 2004;\nUtopie leggere. Sei modi di ripensare Bari, Levante, 2003;\nLa mela dolce. Il diritto costituzionale alla felicit\u00e0, Levante, 2002;\nLa sera andavamo ai Santi Apostoli. Diario di una trattativa all'ombra dell'Ulivo, Levante, 2001;\nIl voto acerbo, Levante, 2001;\nPartiti di carta. Raccolta degli statuti dei partiti italiani, Levante, 2000;\nI bianchi. Storia arbitraria dei cattolici italiani in tre ore e mezzo, Levante, 2000;\nL'errore del Mattarellum, Levante, 1996;\nUn centro di gravit\u00e0 permanente, Levante, 1995;\nMass Media e democrazia. Regole vigenti e assenti nel sistema delle comunicazioni di massa italiano, Levante, 1994;\nCome funzionano le leggi elettorali. Piccolo manuale delle regole del voto in Italia e nel mondo, Giubilei-Regiani, 2017/2018, seconda ed.;\nAlle origini della Costituzione, Historica, 2018;\nIl collezionista di santini. Un giallo politico, Passigli Editore, 2019;\nCostituzione e diritti a Singapore. Tra modello Westminster e tradizione confuciana, CEDAM, 2020;\nOrdinamenti Giuridici e Gestione dei Flussi Migratori, Cacucci, Bari, 2021."}
{"id": "530328", "revid": "54253", "url": "https://it.wikipedia.org/wiki?curid=530328", "title": "Stefano Pedica", "text": "Biografia.\nPedica ha una formazione in geologia ed \u00e8 stato funzionario della SCAC, Societ\u00e0 calcestruzzi.\nNella Democrazia Cristiana e nella sua diaspora.\nAllievo di Francesco Cossiga, inizia la sua militanza nella Democrazia Cristiana e diventa assistente parlamentare di Francesco D'Onofrio. Nel 1994, dopo lo scioglimento della DC, entra con D'Onofrio nel Centro Cristiano Democratico (CCD) ed \u00e8 capo segreteria di Pier Ferdinando Casini.\nNel 1998 abbandona il CCD per seguire Cossiga nell'UDR, a sostegno dei governi di centrosinistra, divenendo consigliere del ministro UDR Gianguido Folloni.\nDopo lo scioglimento dell'UDR (1999), passa prima all'Unione per la Repubblica di Cossiga e poi a Democrazia Europea di Andreotti e D'Antoni. Nel febbraio del 2000 Pedica d\u00e0 vita, insieme ad Alessandro Meluzzi (un altro ex UDR), ai \"Cristiano Democratici Europei\", un movimento di ispirazione centrista, presente soprattutto nel Lazio, che aderisce all'Unione Democratici per l'Europa (UDEUR) di Mastella.\nSi candida alle elezioni europee del 2004 per il Patto Segni Scognamiglio, ottenendo 164 preferenze nella circoscrizione Italia nord-occidentale e 865 nella circoscrizione Italia centrale.\nNegli anni successivi si avvicin\u00f2 al progetto della nuova Democrazia Cristiana per le Autonomie di Gianfranco Rotondi, per staccarsene dopo la scelta di questo per il centrodestra, e approd\u00f2 infine all'Italia dei Valori.\nDeputato e senatore per l'Italia dei Valori.\nAlle elezioni politiche italiane del 2006 \u00e8 eletto deputato alla Camera nella lista IdV della circoscrizione Lombardia 1, subentrando in seguito alle dimissioni di Giorgio Cal\u00f2, nel frattempo nominato sottosegretario. Antonio Di Pietro lo nomina capo gabinetto del ministero Infrastrutture.\nNella XVI Legislatura viene eletto al Senato della Repubblica, sempre nelle liste dell'Italia dei Valori. Nel novembre 2012 lascia l'Italia dei Valori seguendo Massimo Donadi e Aniello Formisano nel movimento \"Diritti e Libert\u00e0\" che alle elezioni politiche italiane del 2013 forma la lista Centro Democratico, per cui Pedica \u00e8 candidato non eletto nella circoscrizione Lazio 1.\nNel Partito Democratico.\nNel 2013, dopo le elezioni, Pedica lascia Centro Democratico e fonda il movimento \"Cantiere Democratico\". Nello stesso anno il movimento entra a far parte del Partito Democratico.\nPedica \u00e8 stato inoltre nominato membro della direzione regionale del Lazio. Nel febbraio 2016 \u00e8 uno dei candidati alle primarie del centrosinistra per la carica di Sindaco di Roma."}
{"id": "530331", "revid": "1005847", "url": "https://it.wikipedia.org/wiki?curid=530331", "title": "Aurelio Misiti", "text": "Biografia.\nLaurea in ingegneria, docente universitario e professore ordinario.\nHa iniziato la sua carriera politica negli anni sessanta militando nelle file del PCI, ricoprendo la carica di Sindaco di Melicucco dal 1968 al 1971. Nel 1969 diviene segretario nazionale della CGIL Scuola-Universit\u00e0, carica che lascer\u00e0 nel 1977. L'anno seguente viene nominato Segretario Confederale della CGIL Lazio, da cui si dimetter\u00e0 nel 1981, \u00e8 nominato Presidente dell'ACEA dal 1983 al 1987.\nNella vicenda giudiziaria della strage di Ustica, \u00e8 stato membro del collegio peritale che, tra il 1990 e il 1994, ha sostenuto l'ipotesi dell'esplosione di una bomba all'interno della toilette dell'aereo.\nNel 1995 viene nominato da Lamberto Dini alla Presidenza del Consiglio Superiore dei Lavori Pubblici, carica che manterr\u00e0 fino al 2003 con una parentesi di 15 mesi tra il 2000 e il 2001. Successivamente viene nominato Commissario Straordinario per le Grandi Opere del Sud.\n\u00c8 stato assessore (tecnico) regionale ai Lavori Pubblici in Calabria nella Giunta di centrodestra guidata da Giuseppe Chiaravalloti. Successivamente ha aderito a Italia dei Valori ed \u00e8 stato eletto deputato alle elezioni politiche del 2006 e riconfermato per un secondo mandato nel 2008.\nIl 12 maggio 2010 ha annunciato il suo passaggio al Movimento per le Autonomie venendo nominato portavoce nazionale del partito.\nIl 3 febbraio 2011 la Camera dei Deputati viene chiamata ad esprimersi sulla concessione dell'autorizzazione di perquisizione negli uffici del ragioniere Spinelli, fiduciario del premier Silvio Berlusconi richiesto dalla Procura di Milano. Misiti decide di votare contro tale autorizzazione in dissenso con il suo gruppo parlamentare. La decisione, supportata da una dichiarazione di Misiti in cui affermava di entrare in maggioranza a patto che ricevesse un ministero o un sottosegretariato provocano una dura reazione del suo leader Raffaele Lombardo adirato per il suo \"cambio-casacca\". Dopo il voto Misiti lascia l'MpA e passa al Gruppo misto non iscritto ad alcuna componente per poi fondare insieme a Francesco Nucara e Mario Pepe la componente del Partito Repubblicano Italiano nel Gruppo misto.\nIl 5 maggio 2011 viene nominato sottosegretario di Stato al Ministero delle Infrastrutture e dei Trasporti del Governo Berlusconi IV. Il 14 ottobre 2011, poche ore dopo aver votato si alla fiducia il Consiglio dei Ministri lo nomina Viceministro con delega alle Infrastrutture del Ministero delle Infrastrutture e dei Trasporti.\nIl 27 ottobre 2011, come rappresentante del governo di Berlusconi, vota a favore della mozione che impegna il governo \u00aballa soppressione dei finanziamenti per la realizzazione del ponte sullo Stretto di Messina\u00bb.\nIl 18 gennaio 2012 alla Camera nasce la componente \u201cGrande Sud-Ppa\u201d che raccoglie tutti i deputati vicini a Forza del Sud finora iscritti al Gruppo misto, non iscritto a nessuna componente. Vi aderiscono 9 deputati: Gianfranco Miccich\u00e9, Pippo Fallica, Maurizio Iapicca, Ugo Grimaldi, Giacomo Terranova, Marco Pugliese, Francesco Stagno d'Alcontres, Gerardo Soglia. Aderisce alla componente anche Misiti, che abbandona la componente dei \"Repubblicani-Azionisti\" per diventare capogruppo della nuova componente e vicepresidente del Gruppo misto."}
{"id": "530337", "revid": "729019", "url": "https://it.wikipedia.org/wiki?curid=530337", "title": "Battaglia di Ascoli (279 a.C.)", "text": "La battaglia di Ascoli di Puglia (l'antica Ausculum, nell'Apulia) \u00e8 avvenuta nel 279 a.C. tra i Romani, agli ordini dei consoli Publio Decio Mure e Publio Sulpicio Saverrione, e le forze unite tarantine, sannite ed epirote, sotto il comando del re Pirro dell'Epiro.\nFu combattuta nell'ambito del conflitto romano-tarantino per il controllo della Magna Grecia. Fu vinta dalla lega tarantina ma con forti perdite, tanto che a Pirro fu attribuita la celebre frase: \"Un'altra vittoria cos\u00ec e sar\u00f2 perduto\".\nLa strategia.\nL'esercito romano compiva innumerevoli azioni di guerriglia ai danni degli Epiroti. Inoltre ogni qual volta un manipolo di legionari veniva sgominato, un altro ne prendeva il posto a compiere azioni di disturbo. Anche all'interno della stessa Taranto non ci si poteva sentire al sicuro. Pirro, desideroso di far insorgere tutta l'Italia meridionale con un esercito variegato comprendente anche mercenari al soldo dei tarantini, reparti di re Tolomeo Cerauno di Macedonia (una falange macedone, un reparto di cavalleria tessala), fanti e cavalieri mercenari provenienti dall'Etolia, dalla Acarnania e dall'Atamania, disertori oschi e sanniti, per un totale di 40.000 uomini, si diresse a Nord, nel territorio della Daunia, regione pressappoco corrispondente all'attuale provincia di Foggia.\nDa quel luogo, attraversato l'Appennino, contava di piombare sul basso Lazio e di prendere Roma di sorpresa. Ma le spie romane, avendo avuto la certezza dell'intento di Pirro, fecero s\u00ec che i romani attirassero l'esercito avversario tra il torrente Carapelle e il monte Carpinelli, in una piana non vasta abbastanza per la cavalleria avversaria e per lo schieramento dei 19 elefanti che Pirro aveva con s\u00e9. La stessa falange macedone richiedeva ampi spazi per poter esser pienamente operativa. Viceversa le compatte legioni romane erano interdipendenti e non richiedevano ampi spazi di manovra.\nI romani schieravano 8 legioni per un totale di 40.000 uomini: 4 romane e 4 alleate (sanniti, latini, etruschi). Lo storico greco Polibio, che scrive circa un secolo e mezzo dopo la data degli avvenimenti, lascia supporre che i Dauni, alleati di Roma, abbiano scelto essi stessi il luogo della battaglia e che Pirro, vista l'inferiorit\u00e0 nella fanteria e la superiorit\u00e0 nella cavalleria, che era neutralizzata dalla topografia del luogo, altern\u00f2 picchieri a coorti di alleati e mercenari.\nOrdine di battaglia di Pirro.\n\u00c8 possibile conteggiare gli effettivi di Pirro ad Ascoli partendo dal meticoloso elenco di Dionigi di Alicarnasso ed integrandolo con le poche altre fonti a nostra disposizione. Dionigi enumera tutti i reparti di Pirro, non ne fornisce per\u00f2 la singola consistenza, ma solamente la somma, ammontante a 70.000 fanti e 8.000 cavalieri, cifra che appare esagerata; specifica tuttavia che soltanto 16.000 fanti appartenevano alle truppe traghettate dall'Ellade, cos\u00ec come solo 20.000 erano i cittadini romani dell'esercito contrapposto, a cui attribuisce la medesima consistenza. Conoscendo la composizione consueta delle fanterie romane di epoca repubblicana - per una met\u00e0 cittadini e per l'altra \"socii\" - ed accostandovi il dato offerto da Frontino - che parla di circa 40.000 uomini per parte - \u00e8 plausibile pensare ai 70.000 fanti e 8.000 cavalieri come al totale degli uomini scesi in campo: con una leggera superiorit\u00e0 numerica di Pirro tra le file della cavalleria, una pi\u00f9 consistente di Roma nella fanteria (come specifica lo stesso Dionigi). Confrontando poi gli schieramenti, si nota come ogni legione fronteggi sempre tre reparti nemici, che sono dunque da considerare di forza grossomodo pari. Ipotizzando quindi che Pirro richiedesse a sudditi, alleati e mercenari contingenti di entit\u00e0 standard, il suo schieramento doveva essere il seguente:\nI contingenti italici erano a pieno organico; da quelli ellenici vanno defalcati i quasi 4.000 caduti di Eraclea, oltre ad un imprecisato numero di vittime durante la traversata del Canale d'Otranto.\nLo scontro.\nLa battaglia dur\u00f2 due giorni, interrotta solo dal calar del sole. Il primo giorno, i Romani contennero la coalizione avversaria: la prima legione romana indietreggi\u00f2 sotto l'urto dell'ala sinistra epirota dotata di elefanti. Il centro dello schieramento epirota, in cui si trovavano anche i mercenari tarantini, gli oschi ed i sanniti, fu spazzato via dalla terza e dalla quarta legione. Nel frattempo i Dauni, con un drappello di uomini, andarono a saccheggiare il campo di Pirro assieme alla prima legione romana, ma vennero ricacciati su un colle dall'azione della cavalleria epirota. Essi, rifugiati nei boschi, non riuscirono ad esser stanati dagli Epiroti. La cavalleria greca venne, a sua volta, attaccata e dispersa da quella romana.\nL'indomani, Pirro, all'alba, fece occupare il colle ed il bosco che il giorno prima aveva dato rifugio ai romani. Secondo Frontino, il re schier\u00f2 a destra i Sanniti (con gli ipaspisti); al centro la falange epirota appoggiata dai Tarantini; a sinistra gli ausiliari Lucani, Bruzi e Messapi. I romani dovettero scontrarsi in campo aperto con gli Epiroti, ma la falange, su un terreno accidentato, non riusciva ad assicurare la compattezza indispensabile a sopraffare le legioni romane. A questo punto, Pirro decise di far intervenire gli elefanti per sfondare le linee romane, cosa che puntualmente avvenne. I romani non ebbero successo a contrastare i pachidermi con speciali carri di loro invenzione. In compenso, ebbero miglior fortuna crivellandoli di dardi e di giavellotti. Pirro stesso fu colpito da un giavellotto al termine della battaglia. I romani si ritirarono ordinatamente nel loro campo, mentre gli Epiroti dovettero faticare non poco a calmare gli elefanti impazziti dal dolore per le frecce e le lance ricevute.\nConseguenze.\nTatticamente, la vittoria fu degli epiroti, ma strategicamente fu del tutto inutile: n\u00e9 i Sanniti si ribellarono ai Romani, n\u00e9 lo fecero i Latini, gli Etruschi e gli altri popoli italici. Anche i Greci di Napoli e di Cuma rimasero alleati ai Romani. Roma stessa non pot\u00e9 esser assalita da Pirro che vide sfumare il suo proposito intimidatorio. Pirro si dice avesse esclamato che \"Un'altra vittoria come questa e torno a casa senza esercito!\". I Romani coniarono l'espressione \"Vittoria di Pirro\" per identificare appunto una vittoria ottenuta a caro prezzo e che non porta a vantaggi concreti e tangibili.\nCuriosit\u00e0.\nIn questa battaglia mor\u00ec il console Publio Decio Mure immolandosi con una \"Devotio\"."}
{"id": "530338", "revid": "32386", "url": "https://it.wikipedia.org/wiki?curid=530338", "title": "Sami Rosenstock", "text": ""}
{"id": "530345", "revid": "767487", "url": "https://it.wikipedia.org/wiki?curid=530345", "title": "Associazione Sportiva Roma 1975-1976", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1975-1976.\nStagione.\nDurante la stagione la Roma staziona sempre a met\u00e0 classifica e termina il campionato decima, con solo sei vittorie all'attivo.\nMaglie e sponsor.\nLo sponsor tecnico \u00e8 Lacoste. La divisa primaria della Roma \u00e8 costituita da maglia rossa con colletto a polo bordato di giallo, pantaloncini bianchi e calzettoni rossi bordati di giallo. In trasferta la Lupa usa una maglia bianca bordata di giallorosso, pantaloncini bianchi e calzettoni bianchi bordati di giallorosso. I portieri hanno tre divise: la prima \u00e8 formata da maglia verde bordata di giallorosso, pantaloncini neri e calzettoni rossi bordati di giallo, la seconda \u00e8 costituita da maglia gialla bordata di rosso, pantaloncini neri e calzettoni rossi bordati di giallo, la terza da maglia grigia bordata di giallorosso abbinata agli stessi pantaloncini e calzettoni della verde.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 75/76\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "530350", "revid": "287204", "url": "https://it.wikipedia.org/wiki?curid=530350", "title": "Giusto de' Menabuoi", "text": "Giusto de' / De' // dei Menabuoi o semplicemente Menabuoi, di probabile ma non documentata formazione giottesca, interpretata in senso soprattutto coloristico e spaziale, divenne pittore alla corte padovana dei da Carrara. Perseguendo uno stile proprio, arcaizzante, lontano dalle cadenze gotiche, con un marcato realismo che lo distingue dai contemporanei Altichiero e Jacopo Avanzi, non lascer\u00e0 traccia nello sviluppo della successiva pittura veneta.\nBiografia e opere.\nTrascorse la giovinezza in Toscana, forse formandosi nella cerchia di Maso di Banco (uno dei pi\u00f9 fedeli e acuti giotteschi); a partire dal 1348 la sua attivit\u00e0 \u00e8 documentata in Lombardia e a Padova, dove ottenne il privilegio di divenire cittadino e dove risulta che abit\u00f2 fino alla morte.\nLa prima opera lombarda del Menabuoi \u00e8 costituita dagli affreschi eseguiti per l'Ordine degli umiliati in Santa Maria di Brera a Milano, di cui restano, nel sottarco di ingresso della penultima campata (ora un'aula dell'Accademia di Brera) ed entro spazi esagonali e polilobati, \"busti di Santi e Profeti\". La sua mano venne riconosciuta anche nel \"Giudizio universale\" dipinto nella campata antistante la zona absidale della chiesa abbaziale di Viboldone, un lavoro databile al 1349 che sembra presupporre una precisa conoscenza del Giotto padovano e quindi un precedente viaggio del Menabuoi a Padova, dove gi\u00e0 avrebbe avuto modo di conoscere l'opera del Guariento e di Paolo Veneziano.\nLa sua prima opera datata \u00e8 il \"Polittico\" commissionato da suor Isotta Terzaghi nel 1363, ormai smembrato. Vi si trovava al centro una \"Madonna in trono con Bambino\" dalla volumetria solida ma ottenuta attraverso colori sfumati capaci di collocare la figura in una dimensione astratta e fuori del tempo. Del 1367 \u00e8 un tabernacolo con \"Incoronazione\", \"Annunciazione\", \"Nativit\u00e0\" e \"Crocifissione\" (Londra, National Gallery) recante sul retro della tavola centrale un'iscrizione che colloca l'opera tra le commissioni milanesi di Giusto.\nSi spost\u00f2 poi a Padova: suoi gli affreschi nella Chiesa degli Eremitani, datati a partire dal 1370 (Cappella Cortellieri), con le raffigurazioni delle \"Virt\u00f9\" e delle \"Arti liberali\", lavoro di cui restano solo pochi lacerti. Nel 1373 sempre agli Eremitani lavor\u00f2 alla cappella del capitano tedesco Enrico Spisser dove restano di sua mano una Madonna offerente e alcuni Santi. Probabilmente contemporanea \u00e8 la \"Madonna col Bambino\" che Giusto dipinse nel coro della cappella degli Scrovegni. Sempre nel settimo decennio del Trecento decor\u00f2 il portico del piano terreno del castello di Pavia, dove rimangono alcuni resti dei suoi affreschi.\nTra il 1375 e il 1378 esegu\u00ec la decorazione ad affresco del Battistero di Padova commissionata da Fina Buzzaccarini, moglie di Francesco I da Carrara, la quale intendeva adibire l'edificio a mausoleo di famiglia. \nRispetto alle esperienze precedenti si accentuano talune ordinate fissit\u00e0 romaniche e bizantine, come nel grande \"Paradiso\" della cupola, dove la scena si organizza attorno a un Cristo Pantocratore circondato da un'ipnotica raggiera di angeli e santi, le cui aureole disposte in file ordinate ricordano, guardate dal basso, le punzonature di una magnifica oreficeria. Grande rilievo \u00e8 dato alla figura della Vergine.\nNel tamburo Giusto dipinse tutte le scene principali della Bibbia: dalle \"Storie della Genesi\", sui pennacchi ai \"Profeti ed Evangelisti\", dimostrando un estro meno bizantino attraverso sapienti approfondimenti prospettici. Anche nelle \"Storie di Cristo e del Battista\" dipinte sulle pareti compaiono architetture finemente calcolate, dove il pittore inser\u00ec le sue solenni e statiche immagini. Pi\u00f9 libera appare invece la raffigurazione negli episodi di contorno, come nelle \"Nozze di Cana\", dove una schiera di servitori si muove con naturalezza nella stanza, a differenza degli statici commensali. Dall'analisi di queste scelte stilistiche si evince come l'uso o meno di effetti \"retr\u00f2\" fosse per Giusto elemento formale volutamente perseguito a fini espressivi e simbolici: egli \u00e8 forse l'unico pittore del Trecento in grado di scegliere, via via e consapevolmente, quale linguaggio adoperare. La decorazione della piccola abside del battistero comprende sia gli affreschi con scene dell\"Apocalisse\", sia un prezioso \"Polittico\" organizzato su tre ordini ai quali si aggiunge la predella: all'interno della cornice gotica si dispongono la \"Madonna col Bambino\" al centro, ai lati 12 scene con \"storie di san Giovanni Battista\", figure di santi nel registro pi\u00f9 alto e nella predella gli stemmi dei committenti, mezze figure di Apostoli e al centro una Piet\u00e0.\nNella Basilica di Sant'Antonio, forse verso il 1380, Giusto dipinse il delicatissimo affresco della tomba da Vigonza con l\"Incoronazione della Vergine\", i Santi protettori della famiglia e i ritratti di Niccol\u00f2 e Bolzanello da Vigonza nell'arcosolio, busti di Profeti nel sottarco e una \"Annunciazione\" sulla facciata esterna dell'arco.\nNegli affreschi della \"Cappella Belludi\" (chiamata anche \"Cappella dei Santi Filippo e Giacomo il Minore\" o \"Cappella dei Conti\") nella Basilica del Santo (1382) Giusto si avvicin\u00f2 allo stile di Altichiero. La decorazione \u00e8 la sua ultima testimonianza rimasta; vi sono rappresentate le \"storie dei Santi Giacomo e Filippo\" e del \"Beato Luca Belludi\" con un colore pi\u00f9 cupo e composizioni pi\u00f9 affollate e variate nei gesti e nelle espressioni, con una maggiore attenzione al realismo della rappresentazione. Le fonti ricordano che Giusto decor\u00f2, attorno al 1394, nella chiesa di San Benedetto, la cappella di san Ludovico, distrutta durante l'ultima guerra, con episodi dell'Apocalisse. Ancora a Giusto e alla sua cerchia si attribuiscono un trittico reliquiario conservato presso l'Abbazia di Montecassino e la decorazione a fresco della chiesa di san Francesco a Curtarolo, in Provincia di Padova."}
{"id": "530354", "revid": "729019", "url": "https://it.wikipedia.org/wiki?curid=530354", "title": "Mura leonine", "text": "Le mura leonine sono la cinta muraria di circa 5\u00a0km con 44 torri alte 14\u00a0m che venne eretta dal papa Leone IV, tra l'848 e l'852, a protezione del Colle Vaticano e della basilica di San Pietro dai saraceni che l'avevano saccheggiata nell'agosto dell'846.\nStoria.\nIl saccheggio di San Pietro e la costruzione.\nNell'agosto dell'846 i musulmani, fronteggiati dal popolo romano, saccheggiarono e violarono la Basilica Vaticana che, insieme a quella di San Paolo, non era compresa nelle cinta antica delle Mura aureliane, trattandosi di un territorio non urbano. Era la prima volta che un esercito non cristiano violava il centro della cristianit\u00e0. Goti e Vandali non avevano infatti mai profanato quel luogo sacro, pur avendo pesantemente infierito sul resto della citt\u00e0.\nLeone IV decise quindi che l'opera di difesa era indispensabile alla sopravvivenza della comunit\u00e0 pietrina, anche perch\u00e9 i musulmani, seppure cacciati dal caposaldo di Civitavecchia, continuavano a costituire un serio pericolo dalla Sicilia e da Traetto sul Garigliano. Va ricordato che all'epoca la residenza papale era nel complesso del Laterano, e quindi l'esigenza di difendere l'area vaticana era dettata dalla sola necessit\u00e0 di proteggere il luogo di culto.\nGi\u00e0 papa Leone III, all'inizio del secolo, aveva incominciato ad ammassare i materiali necessari per l'edificazione di una difesa di tutta l'area, ma la sua morte e i disordini cittadini avevano fatto abortire il progetto, e gli stessi materiali edilizi radunati vennero dispersi o rubati. Ora, scampato non senza danni il pericolo (a cui, nello stesso 846, segu\u00ec un terremoto con conseguente incendio di gran parte del quartiere), l'opera non era pi\u00f9 procrastinabile. Si ripeteva quello che, 600 anni prima, era avvenuto con l'imperatore Aureliano quando, spronato dal pericolo di possibili invasioni e attacchi da parte di eserciti barbari, realizz\u00f2 in breve tempo una cerchia muraria (le mura aureliane, appunto) che, in quel caso, racchiudesse l'intera citt\u00e0.\nLo stesso imperatore Lotario, nell'ottobre dell'846, decret\u00f2 la costruzione delle mura e si impegn\u00f2 nel suo finanziamento.\nIl progetto riprendeva quello originario di Leone III, sfruttando (anche in questo caso come per le mura aureliane) strutture murarie preesistenti, come un muro risalente all'epoca della guerra gotica contro Totila il quale, impossessatosi della citt\u00e0 nel 546, costru\u00ec una difesa intorno all\u2019\"ager Vaticanus\". Poich\u00e9 per\u00f2 il pericolo investiva l'intera citt\u00e0, si provvide a effettuare anche altri interventi, dove fosse risultato maggiormente necessario: in tutta fretta vennero rialzate 15 torri e rinforzate quasi tutte le porte delle mura Aureliane. Il Tevere fu sbarrato, all'altezza della porta Portuensis, con una catena comandata da due torri ai lati del fiume.\nUtilizzando come manodopera cittadini romani, contadini delle \"domuscultae\" e in seguito anche saraceni fatti schiavi nella battaglia vittoriosamente combattuta nell'849 a Ostia, e servendosi come materiali edili di spogli degli edifici romani della zona, nell'848 venne incominciata la costruzione dell'opera, che si concluse nell'852. A futura memoria il papa volle che l'intera area racchiusa nella nuova cerchia muraria portasse il suo nome, e la chiam\u00f2 \u201ccitt\u00e0 leonina\u201d, il cui ricordo \u00e8 tuttora presente nell'odierna toponomastica.\nSu tutte le porte il papa fece affiggere distici latini che esaltavano se stesso e l'imperatore Lotario I (che aveva sostanziosamente contribuito alle spese e a cui il progetto era stato sottoposto per l'approvazione), e il territorio cos\u00ec protetto venne consacrato da festeggiamenti e processioni memorabili, prima fra tutte l'inaugurazione, avvenuta con fasto solenne il 27 giugno 852, quando il papa, con le pi\u00f9 alte gerarchie cittadine ed ecclesiastiche al seguito, percorse a piedi nudi l'intera cerchia muraria, fermandosi a benedire ogni porta e a implorare la protezione divina, mentre sette vescovi aspergevano di acqua santa le mura.\nDa questo momento, il quartiere non venne pi\u00f9 considerato una parte dell'Urbe, ma una citt\u00e0 separata, la \"Civitas Leonina\", appunto (o \u201cLeoniana\u201d), con magistrati e governatore propri, e tale rimase fino al 1586 quando, con papa Sisto V, divenne nuovamente una parte di Roma, il XIV rione, Borgo; la stessa autorit\u00e0 episcopale sul territorio venne affidata al vescovo di Selva Candida poi Santa Rufina, giacch\u00e9 i limiti della sua diocesi che si estendeva fino a Porta San Pancrazio giungevano a comprendere anche il Borgo appena edificato.\nInterventi successivi.\nDi ritorno dalla cattivit\u00e0 avignonese con un consistente seguito, i papi cominciarono a pensare che il Vaticano fosse meglio difeso e difendibile del Laterano, anche grazie alla eccezionale fortezza costituita da castel Sant'Angelo, e quindi si dedicarono a costruire e fortificare nuovi palazzi nella cinta leonina.\nLe mura vennero cos\u00ec restaurate, ampliate e rinforzate a varie riprese (praticamente fino al secolo scorso), e si procedette anche ad aprire e chiudere altre porte e posterule, per rispondere a nuove esigenze logistiche, militari, edilizie e residenziali.\nIl primo intervento di una certa rilevanza sembra doversi far risalire all'antipapa Giovanni XXIII (1410-1415), che incominci\u00f2 la ricostruzione, in funzione difensiva, del \u201cPassetto di Borgo\u201d (all'epoca era chiamato \u201cLo Andare\u201d) e demol\u00ec alcune torri e tratti di muro nel lato settentrionale del percorso leonino. Sebbene le cronache non ne facciano menzione, avr\u00e0 probabilmente sostituito il muro demolito con un altro tratto maggiormente fortificato e, forse, un po' pi\u00f9 ampio.\n\u00c8 comunque piuttosto controversa la paternit\u00e0 del Passetto inteso come passaggio dal Vaticano verso castel Sant'Angelo. Secondo alcune fonti potrebbe essere stato gi\u00e0 papa Niccol\u00f2 III, intorno al 1280, ad attrezzarlo come passaggio privato. Altre fonti attribuiscono la predisposizione del passaggio al papa Bonifacio IX, verso il 1400, o anche all'antipapa Alessandro V, una decina d'anni pi\u00f9 tardi. Quest'ultimo o, pi\u00f9 verosimilmente, Giovanni XXIII, provvide comunque a rialzare il muro chiudendo la galleria con arcate. Intorno al 1500 papa Alessandro VI (1492-1503) restaur\u00f2 (e dissemin\u00f2 di stemmi della sua casata, i Borgia) quel tratto di mura da porta San Pellegrino a castel Sant'Angelo e il passaggio, che da allora prese il nome con cui \u00e8 tuttora conosciuto.\nVerso la met\u00e0 del XV secolo papa Niccol\u00f2 V (1447-1455) incominci\u00f2 l'opera di ampliamento delle strutture edilizie di competenza del Vaticano in direzione nord, nella zona esterna sulla sinistra di porta San Pellegrino. Dovette quindi provvedere anche alla riedificazione di un tratto di cinta muraria in sostituzione di quella preesistente che, partendo dall'odierno \u201cPortone di Bronzo\u201d (l'accesso ufficiale ai Palazzi Vaticani), si congiungeva col muro del \u201cPassetto\u201d in corrispondenza del \u201cTorrione di Niccol\u00f2 V\u201d, oltre ad altri due (o forse tre) torrioni nel muro precedente e a un generale rinforzo. L'esigenza di racchiudere nuovamente il Vaticano entro solide mura sembra comunque fosse dovuta anche ai timori che il papa nutriva nei confronti di Federico III, l'ultimo imperatore del Sacro Romano Impero incoronato a Roma da un papa.\nL'espansione e le edificazioni continuarono con papa Sisto IV (\u00e8 del 1473 la Cappella Sistina), poi con Innocenzo VIII e con Alessandro VI. Quest'ultimo effettu\u00f2 interventi di restauro anche sull'altro lato, come indicano altri due stemmi borgiani, entrambi sulla sommit\u00e0 dell'arco della porta Turrioni-Cavalleggeri, ristruttur\u00f2 Castello e rifece quasi tutte le porte.\nCon papa Giulio II (1503-1513) l'espansione edilizia vaticana raggiunse un tale sviluppo da rendere urgente un ulteriore intervento di contenimento murario dell'intero complesso. \u00c8 dovuta a lui l'apertura della Porta Giulia, nel punto in cui il muro di Niccol\u00f2 V, provenendo dall'omonimo torrione, incontra l'attuale via del Belvedere. Si trattava di un accesso al Vaticano che per\u00f2 fu tenuto spesso chiuso.\nLa rinnovata paura di incursioni da parte di pirati saraceni, nonch\u00e9 le nuove tecniche poliorcetiche che prevedevano ormai l'uso massiccio di artiglierie (come si era potuto constatare in occasione del Sacco di Roma del 6 maggio 1527, in cui solo la resistenza e il sacrificio della Guardia Svizzera consentirono a papa Clemente VII di riparare a Castel Sant'Angelo attraverso il \u201cPassetto\u201d e sfuggire ai Lanzichenecchi), indussero papa Paolo III (1534-1549) a interventi di ammodernamento delle mura che avessero anche serie caratteristiche difensive: muri inclinati, pi\u00f9 resistenti alle brecce, al posto di quelli verticali; impasti di laterizio e travertino al posto del tufo; bastioni con pezzi d'artiglieria fiancheggiati da torrioni triangolari, rettangolari e pentagonali; fossati, terrapieni, casematte. In quest'opera di fortificazione pot\u00e9 avvalersi della consulenza (peraltro in continuo disaccordo) di ingegneri come Michelangelo e Antonio da Sangallo il Giovane, il cui progetto prevedeva la fortificazione di tutta la citt\u00e0 (e in parte fu realizzato, sull'Aventino e in corrispondenza della porta Ardeatina, prima che venisse definitivamente interrotto).\nI lavori ebbero inizio il 18 aprile 1543 e si protrassero per sei anni, con il Sangallo occupato fino alla sua morte (29 settembre 1546) nella zona Santo Spirito-Castello-Porta San Pellegrino e Michelangelo inizialmente solo a nord della porta San Pellegrino e poi, dopo la scomparsa del collega e fino al 1548, anche sull'area di competenza del Sangallo. L'attuale confine della Citt\u00e0 del Vaticano, dall'angolo con piazza Risorgimento verso ovest, \u00e8 ancora quello limitato dalla muraglia michelangiolesca.\nSempre per motivi di sicurezza e a causa dell'ampliamento del nuovo quartiere di \u201cBorgo\u201d, che si andava estendendo tra Castel Sant'Angelo e le recenti mura, l'8 maggio 1561 papa Pio IV (1559-1565) diede inizio a nuovi lavori e all'erezione di un nuovo tratto di mura, all'incirca lungo la direttrice delle odierne piazza Risorgimento \u2013 via S. Porcari\u00a0\u2013 via Alberico II fino a incontrare il bastione settentrionale del castello. Il \u201cPassetto\u201d, ormai non pi\u00f9 muro di cinta ma inserito nell'agglomerato urbano, cambi\u00f2 di nuovo nome e divenne il \u201cCorridore di Borgo\u201d, con l'apertura di ben nove fornici. Simile sorte tocc\u00f2 alla porta San Pellegrino e alla Giulia che, gi\u00e0 fortemente limitate (se non di fatto private) del loro ruolo dai lavori michelangioleschi, venivano ora a trovarsi decisamente molto indietro rispetto al nuovo limite. Entrambe furono chiuse nel 1563 e rimpiazzate dalla nuova porta Angelica, alla fine dell'attuale omonima via, nei pressi di piazza Risorgimento. L'intervento di Pio IV realizz\u00f2 anche il tratto di bastioni tuttora esistente sul lato occidentale e meridionale del Colle Vaticano, e sistem\u00f2 il tratto \u201cgianicolense\u201d tra le porte Cavalleggeri e Santo Spirito.\nPio IV non vide per\u00f2 il compimento della sua opera, che fu portata a termine dal successore Pio V (1566-1572), come \u00e8 provato dai numerosi stemmi disseminati lungo tutta la cerchia muraria e alternati a quelli di Pio IV sugli stessi tratti di mura.\nNato per proteggere il centro della cristianit\u00e0 e la residenza del pontefice, il nuovo confine conteneva ora un intero quartiere, che con decreto del 9 dicembre 1586 venne aggiunto agli altri come il XIV rione di Roma. Lavori di manutenzione e restauro continuarono a essere eseguiti fino all'inizio del XX secolo dai papi (sono rintracciabili stemmi di almeno altri 7 pontefici), e successivamente dallo Stato italiano. In seguito alla nascita della Citt\u00e0 del Vaticano come conseguenza dei Patti Lateranensi (7 giugno 1929), i confini del nuovo Stato vennero ad essere delimitati in buona parte dalla cinta delle mura leonine allora esistenti.\nStruttura.\nLa cinta, composta esternamente da piccoli blocchi di tufo, era spessa alla base circa 4 metri, aveva un nucleo di circa 6 metri d'altezza in opera cementizia, sul quale poggiava un camminamento provvisto di merlature, aveva 44 torri rettangolari coperte alte circa 14 metri che ospitavano ciascuna tre ambienti di servizio, e inizialmente tre soli accessi: una porta e due \"posterule\":\nIl tracciato originario.\nIl primitivo tracciato delle mura disegnava una sorta di ferro di cavallo, appoggiandosi a un'estremit\u00e0 al Mausoleo di Adriano, che gi\u00e0 nel IX secolo era riutilizzato come fortificazione, risalendo e circondando il colle Vaticano e scendendo di nuovo al Tevere dalla collina del Gianicolo.\nI resti della cinta originaria non sono molti, e la ricostruzione del tracciato primitivo \u00e8 in alcune aree alquanto controversa. Sebbene l'autorevole Nibby ritenga pi\u00f9 plausibile che le mura seguissero la base del colle, la maggior parte degli studiosi concorda sull'ipotesi che in diversi punti l'itinerario si sia inerpicato su per la collina, secondo il seguente percorso di massima (in senso orario): dalla riva del Tevere nei pressi dell'attuale porta Santo Spirito, superava il colle in linea quasi retta per scendere in corrispondenza dell'odierno largo di Porta Cavalleggeri, dove pi\u00f9 tardi venne aperta l'omonima porta. Da qui fino alla successiva porta Fabbrica (anch'essa aperta in epoca seguente) l'antico tracciato segue probabilmente la muratura attuale, dopodich\u00e9 si scosta di qualche metro e diventa finalmente visibile in alcuni resti del muro originale che si sono conservati in diversi tratti, salendo di nuovo su per il colle fino alla torre di San Giovanni (edificata in seguito), detta di Giovanni XXIII perch\u00e9 quel pontefice la restaur\u00f2 e ne fece la sua dimora negli ultimi tempi del pontificato. Un'iscrizione ricorda l'intervento: \u201cIOANNES XXIII PONT MAX / VETUSTIS MOENIBUS AC TURRIBUS / INGENTI OPERA SOLIDATIS INSTAURATISQUE / HEIC NOVAS AEDES INSTRUXIT / IN PULCHERRIMO ALMAE URBIS PROSPECTU / ANNO MCMLXII SACRI PRINCIPATUS IV\u201d.Dopo la torre il muro volta verso nord, raggiungendo un mezzo torrione di cui rimane un resto imponente. Altri resti, recentemente restaurati, ma che mostrano la struttura di base originaria, arrivano fino alla riproduzione artificiale della grotta di Lourdes, in corrispondenza della quale il muro scompare per un centinaio di metri per ricomparire di nuovo, con la medesima struttura, per un tratto fino alla oggi nota come \u201cTorre Leonina\u201d (che dal 1910 al 1932 ha ospitato un Osservatorio della Specola Vaticana e oggi vi si trovano la direzione della Radio Vaticana e una delle sue antenne).\nDa qui il muro voltava di nuovo verso destra e qualche traccia \u00e8 ancora visibile vicino alla \u201cFontana dell'Aquilone\u201d, nei pressi della quale \u00e8 visibile uno stemma di papa Paolo V soprastante un'iscrizione a ricordo di restauri operati da papa Leone XIII;\u201cLEO XIII PONTIFEX MAXIMUS / INIURIA TEMPORUM PROHIBITUS / TUTORE IN LOCO / INTRA VATICANI SEPTA / ERICI IUSSIT / ANNO CHR MDCCCLXXXV\u201d.Dopo la fontana la muraglia attraversava le aiuole dei moderni giardini, superava il piazzale della Zecca, passava nei pressi della \u201cfonte del Sacramento\u201d, dove si trovano ancora diversi importanti resti del muro originario e, superato il \u201cCortile del Belvedere\u201d, arrivava nei pressi della porta Giulia dove, piegando leggermente verso sud-est, attraversava il Cortile di San Damaso, la piazza del Forno e si congiungeva alla porta San Pellegrino dopo la quale, per quel tratto praticamente rettilineo e tuttora perfettamente conservato composto dai resti delle mura di Totila e oggi noto come il \u201cPassetto di Borgo\u201d, raggiungeva la \u201cposterula Sancti Angeli\u201d e il bastione del castello.\nIl tracciato attuale.\nIl primo tratto della struttura difensiva che si incontra, dalla posizione della scomparsa porta Cornelia in senso orario, \u00e8 direttamente la porta Santo Spirito, in quanto per il tratto lungo il fiume non \u00e8 mai stato innalzato alcun muro, ritenendo sufficiente la poderosa struttura dell'antico e poi del moderno ospedale.\nSulla destra della porta, uscendo, l'imponente bastione del Sangallo che, proseguendo, si inerpica sulla collina che salda insieme il Vaticano al Gianicolo, e che \u00e8 attraversata dal moderno traforo intitolato al Principe Amedeo di Savoia-Aosta.\nSalendo lungo il bastione, a met\u00e0 del quale \u00e8 visibile uno stemma di Pio IV, verso la sommit\u00e0 del colle il muro \u00e8 racchiuso nel moderno complesso di \"Propaganda Fide\", all'interno del quale piega verso sud-ovest e ridiscende dal colle in uno slargo su viale delle Mura Aurelie. In questo punto le mura della citt\u00e0 leonina si fondono con le mura Gianicolensi. Sempre in questo punto entrarono i Lanzichenecchi per il sacco di Roma del 1527. Sembra infatti che qui, dove gi\u00e0 il muro non era particolarmente elevato, esistesse una casetta addossata alla muraglia con una finestrella che dava direttamente sull'altro lato del muro e che quindi serv\u00ec da comodo passaggio.\nCompiendo un doppio angolo in direzione nord, il muro prosegue fino in corrispondenza dell'uscita del moderno traforo su largo di Porta Cavalleggeri, dove sono visibili i resti del maestoso torrione circolare che anticamente diede il nome alla vicina \u201cporta Turrionis\u201d. Le due lapidi ricordano i caduti della prima e della Seconda guerra mondiale.\nSubito dopo il muro piega ad angolo retto verso ovest e s'interrompe (unico caso delle leonine) per motivi di viabilit\u00e0, in corrispondenza della confluenza di piazza del Sant'Uffizio con largo di Porta Cavalleggeri, nella posizione in cui si trovava originariamente la porta. La cui semplice cornice, sormontata dallo stemma dei Borgia e priva dell'apertura non pi\u00f9 necessaria, venne spostata qualche metro pi\u00f9 avanti, dove riprende il muro, esattamente in corrispondenza dell'antica caserma dei cavalleggeri, l\u00ec trasferita da Pio IV, che diede il nuovo nome alla porta. Una lapide, l\u00ec vicino, ricorda i lavori di restauro operati sul muro.\nSubito dopo la porta un sarcofago di epoca romana funge da vasca per una fontana con tre cannelle, sistemata l\u00ec per \u201cpubblica utilit\u00e0\u201d da Pio IV. Quasi a renderla pi\u00f9 importante della vicina porta, \u00e8 sormontata da ben quattro lapidi: quella di Pio IV, una del Comune di Roma, una cardinalizia e un'altra di papa Clemente XI.\nUn po' pi\u00f9 avanti una lapide riferisce di un restauro operato nel 1858 da papa Pio IX: \u201cURBIS LEONIANAE / A NICOLAO V PONT MAX / REFECTUM / PIUS IX PONT MAX / INSTAURAVIT / TUTIOREMQ REDDIDIT / ANNO MDCCCLVIII / CURANTE IOSEPHO FERRARI PRAEF AER.\u201d.\nPoco dopo l'inizio di via della Stazione Vaticana, esattamente in corrispondenza della sagrestia della basilica di San Pietro, c'\u00e8 porta Fabbrica, murata e parzialmente interrata, a fianco della quale uno stemma di Clemente XI sormonta il simbolo della Reverenda Fabbrica di San Pietro, una delle confraternite pi\u00f9 potenti dell'epoca in cui venne eretta la basilica e tuttora esistente come ente preposto alla manutenzione del complesso.\nDopo la porta, l'unico elemento di rilievo \u00e8 un portale moderno con i battenti in ferro, quasi una porta blindata, sormontata da uno stemma di Pio XI, dopo la quale si raggiunge il ponte ferroviario che collega la stazione vaticana con la rete italiana. Da qui incomincia viale Vaticano e per i successivi 350-400 metri circa di muraglia, comprensiva di un bastione che anticipa una leggera deviazione verso nord-ovest, si osservano solo due stemmi di Pio V, del 1568 e del 1569, dopodich\u00e9 si giunge alla porta Pertusa, nei pressi della via omonima, che \u00e8 strutturata su tre aperture: due accessi secondari ai lati del portale principale. Anche questa \u00e8 murata.\nProseguendo, uno stemma di Pio IV, risalente al 1564 e, pochi metri pi\u00f9 avanti, il grande bastione triangolare (il punto pi\u00f9 occidentale dello Stato Vaticano) che consente al muro un brusco cambio di direzione verso nord-est.\nPoco dopo il bastione si trova una posterula murata di un certo interesse. Le testimonianze pi\u00f9 antiche parlano di una porticella nei pressi della Pertusa a uso degli abitanti del \u201cPalazzo\u201d, ma si riferiscono al primitivo muro leoniano, che si trova qualche metro pi\u00f9 indietro di quello attuale di Pio IV. Autori pi\u00f9 recenti non forniscono molte indicazioni, lasciando supporre, come fa il Piale, che questo ingresso fu chiuso molto presto o, addirittura, non fu mai aperto.\nDa qui in poi, fino all'ingresso dei Musei Vaticani, a poco meno di 1\u00a0km di distanza, la muraglia \u00e8 un susseguirsi di bastioni e rientranze costellate di targhe e stemmi pontifici; se ne contano 5 di Pio IV, 4 di Pio V, 3 di Urbano VIII, 3 di Gregorio XVI, 1 di Clemente XII, 1 di Benedetto XIV, 1 di Pio VI con due sole iscrizioni di Pio IV, risalenti al 1564 e al 1565 e una lapide di papa Pio VII: \u201cPIUS VII PONT. MAX. / ALESSANDRO LA(n)TE / PUBLICI AERARII PRAEFECTO / MDCCCVI\u201d. Sull'ampio portale d'accesso ai Musei la relativa targa, coronata dalle statue di Michelangelo e Raffaello ai lati di uno stemma di Pio XI del 1932. Molto in alto, quasi sopra il portale, un'altra iscrizione esattamente uguale a quella appena vista di Pio VII e, poco oltre, uno stemma e un'iscrizione ancora di Pio IV, risalente al 1564, sormontato da un altro stemma, del 1833, di Gregorio XVI.\nPochi metri prima dell'angolo tra viale dei Bastioni di Michelangelo, piazza Risorgimento e via di Porta Angelica, una porta bronzea con lo stemma di papa Benedetto XVI, aperta nel 2006 e finalmente, all'angolo, un grande stemma della famiglia Farnese databile al 1542, a testimonianza dei lavori di papa Paolo III. Subito dietro, dove ora si trova uno stemma di Pio XI, esisteva la porta Angelica, alcuni resti della quale sono visibili incastonati nel muro prima di raggiungere l'angolo: si tratta dello stemma di Pio IV (dal quale sono state asportate le palle), di un'iscrizione lineare \u201cANGELIS SVIS MANDAVIT DE TE VT CVSTODIANT TE IN OMNIBVS VIIS TVIS\u201d (\u201cEgli ti ha inviato i suoi angeli affinch\u00e9 ti custodiscano in tutte le tue vie\u201d), e le due statue degli angeli crociferi poste ai lati dell'apertura. Risulta dalle testimonianze che la porta recava la scritta, visibile uguale anche su porta Castello, \u201cQUI VULT SALVAM REMP. NOS SEQUATUR\u201d, \u201cChi vuole salva la Repubblica, ci segua\u201d, esortazione che proveniva dai due angeli.\nDi scarso interesse il tratto successivo della muraglia, orientato a sud, che costeggia via di Porta Angelica e che risale al 1929 quando, a seguito del Trattato del Laterano, vennero fissati i confini tra lo Stato Italiano e la Citt\u00e0 del Vaticano. Lungo questo tratto si apre, in corrispondenza di via del Belvedere, la Porta di Sant'Anna, un moderno accesso alla Citt\u00e0 del Vaticano. Il muro prosegue fino all'inizio di via di Porta Angelica, inserendosi perpendicolarmente nella parte iniziale del Passetto di Borgo. Dei primi 75 metri circa del lato occidentale, fino al Palazzo Apostolico, solo una parte \u00e8 visibile, in quanto rientra quasi tutta nel territorio della Citt\u00e0 del Vaticano. In pi\u00f9, \u00e8 parzialmente utilizzato come muro di cinta della caserma della Guardia Svizzera ed \u00e8 fortemente limitato all'osservazione a causa dell'estrema vicinanza del colonnato berniniano di piazza San Pietro. Oltre ad altri due fornici di Pio IV, l'elemento pi\u00f9 rilevante di questo breve tratto \u00e8 la Porta San Pellegrino, inserita tra due torri merlate e inglobata in una terza torretta pi\u00f9 bassa; uno stemma e una lapide sono posti a memoria di un intervento di Alessandro VI: \u201cALEXANDER PP. VI ANNO MCCCCLXXXXII\u201d.\nProprio la porta San Pellegrino \u00e8 il punto d'intersezione tra il \u201cPassetto\u201d, che proseguiva ancora per pochi metri diritto verso ovest, e l'ampliamento operato da Niccol\u00f2 V, il cui muro, ancora in parte visibile alla base del palazzo apostolico, da qui piega verso nord-ovest, superando il torrione fino all'incrocio con l'attuale via del Belvedere, dove si apriva la Porta Giulia. L'iscrizione posta sopra la porta \u00e8 di epoca recente: \u201cQUANDOQUIDEM IN THEATRO VATICANO / PRAESTITE MARIA MATRE SAPIENTIAE / PIUS XI PONTIFEX MAXIMUS / DIGNAM STUDIORUM SEDE CONSTITUIT / AD BIBLIOTHECAM AD TABULARIUM / AD PONTIFICIUM SOPHORUM COLLEGIUM / HAC PATET ADITOS\u201d. Sul lato della porta, un'iscrizione lineare: \u201cIULIUS II PONT. MAX LIGURUM VI. PATRIA SAONENSIS SIXTI IV NEPOS / VIAM HANC STRUXIT PONT. COMMODITATI\u201d.\nDai resti tuttora visibili, che fiancheggiano via del Belvedere, si trattava di un muro particolarmente solido e possente, con merlature e finestre. In tempi recenti sono state aperte altre due porte, una anonima, per l'accesso al \u201cCortile del Triangolo\u201d, e l'altra per opera di papa Pio X, come ricordato dallo stemma con relativa iscrizione \u201cPROVIDENTIA PII X P. M. / ADITUS IN ADSCENSUM PATUIT / ANNO MCMX\u201d. Il muro di Niccol\u00f2 V prosegue verso nord, con interventi di Gregorio XVI e Pio XI, come ricordato dalle solite iscrizioni, all'incirca fino all'attuale confine, all'incrocio tra viale Vaticano e viale dei Bastioni di Michelangelo, unendosi con il muraglione appena visto.\nProseguendo il percorso all'esterno dello Stato Vaticano, all'inizio di via di Porta Angelica la coppia di fornici aperti per motivi di viabilit\u00e0 da Pio IV nel 1563 e dal Comune di Roma nel 1933 conserva una serie di lapidi a testimonianza di vari interventi. Al centro dell'architrave dell'apertura sul lato del Vaticano l'iscrizione ci informa che \u201cPIUS IV MEDICES PONTIFEX MAX. VIAM ANGELICAM / TRIBUS MILLIBUS PASUUM AD CASSIAM DUXIT\u201d, anche se la distanza tra la via Angelica e la via Cassia era di almeno un terzo pi\u00f9 breve. Ancora pi\u00f9 in alto uno stemma di Urbano VIII sormonta un'altra lapide che ci informa sui restauri operati da quel pontefice, compresa la copertura del passaggio: \u201cURBANUS VIII MAX . / DEDUCTUM IN ARCEM LATENTI FORNICE / TRANSITUM / A VATICANO RUINAM MINANTEM / CONSTABILIVIT TECTOQUE MUNIVIT / ANNO MDCXXX PONT. VIII\u201d. Analoga iscrizione sul fornice dell'altro lato, a ricordo per\u00f2 di un intervento del 1634.\nSotto questa iscrizione, in una posizione difficilmente visibile e leggibile, si trovano altre tre lapidi, risalenti all'epoca della prima edificazione del muro da parte di Leone IV. In una si riesce a leggere semplicemente \u201cCIVITAS LEONIANA\u201d; in un'altra \u201cTEMPORIB DOM LEONIS Q P P HANCPAGINE ET DU / [\u2026]AS TURRISALTISNEMILITIA CONSTRUIT\u201d; nella terza \u201cHANC TURREM / ETRAGINEUNA F / ACTA AMILITIAE / CAPRACORUM / TEM.DOM.LEONIS / QUAR PP AGO AGATHO E [\u2026]\u201d. Un'ultima iscrizione pi\u00f9 recente, posta sotto le precedenti e probabilmente proveniente dalla porta Angelica ci informa, a completamento di quanto gi\u00e0 trovato sul lato opposto, che \u201cPIUS IV MEDICES PONTIFEX MAX. PORTAM / ANGELICAM IUXTA CASSIAM APERUIT / MDLXIII\u201d. Sull'altro fornice, da entrambi i lati, una semplice iscrizione sotto lo stemma sabaudo: \u201cNELL'ANNO MCMXXXIII XI E.F. FU APERTO QUESTO SECONDO FORNICE\u201d.\nDa qui comincia il tratto visibile del \u201cPassetto di Borgo\u201d, che costeggia le attuali via dei Corridori e Borgo Sant'Angelo fino a raggiungere Piazza Pia e Castel Sant'Angelo. Sono immediatamente visibili le arcate lungo quasi tutto il muro, e le strette feritoie sotto la merlatura, che danno luce al camminamento interno. Poco oltre una torretta, in corrispondenza di via del Mascherino, si trova un'altra coppia di fornici aperti per motivi di traffico da Pio IV (ancora uno stemma) e dal Comune di Roma in occasione dell'Anno Santo del 1950. Un altro fornice con stemma di Pio IV per l'accesso a via del Farinone, poi tracce di altri fornici murati in un tratto in cui la struttura vagamente disordinata e disomogenea del muro testimonia di restauri un po' approssimativi.\nAncora una mezza torretta e l'apertura del vicolo delle Palline, il cui nome \u00e8 dovuto alla presenza, su entrambi i lati del fornice, del solito stemma di Pio IV. Che si ripete di nuovo in corrispondenza dell'apertura per il vicolo d'Orfeo. Di Clemente VIII sono invece gli stemmi che sormontano i successivi tre fornici murati, prima di giungere a quella che viene erroneamente chiamata porta Castello. Si tratta di due aperture realizzate, come quelle di via del Mascherino, da Pio IV e, per agevolare ulteriormente il traffico, dal Comune di Roma.\nTutto il tratto di muro da via del Mascherino a porta Castello \u00e8 praticamente invisibile dal lato esterno a causa delle vecchie costruzioni addossate al muro stesso, mentre sulla parte interna, totalmente libera e visibile, tracce di intonaci testimoniano dell'antica presenza di costruzioni ormai demolite.\nSull'ultimo tratto di muro \u00e8 visibile un fornice murato, di cui non si hanno notizie, sormontato da uno stemma di Alessandro VI, e poco pi\u00f9 avanti una lapide a ricordo dei caduti della Prima guerra mondiale. Dopo i fornici aperti per il flusso del traffico cittadino in corrispondenza di piazza Pia, il \u201cPassetto\u201d si unisce al Bastione di San Marco (quello pi\u00f9 occidentale del castello) scavalcando con un'ampia arcata il fossato. L'arco \u00e8 sormontato da uno stemma pontificio circondato da altri tre stemmi pi\u00f9 piccoli, ma sono stati tutti accuratamente scalpellati, per cui solo una targa posta pi\u00f9 in basso consente di attribuire il fossato e l'arcata ai lavori di Pio V.\nSecondo il Piale la posterula di Sant'Angelo doveva trovarsi in corrispondenza proprio dell'arco, mentre il Nibby la pone pi\u00f9 a sud-ovest, all'incrocio tra i demoliti Borgo Nuovo e Borgo Vecchio, quindi praticamente alla fine di via della Conciliazione. A questa incertezza va aggiunta quella relativa all'esatta dislocazione della Porta Cornelia delle mura aureliane, che sembrerebbe doversi posizionare a poca distanza, un po' pi\u00f9 vicina al bastione pi\u00f9 a sud, praticamente tra gli attuali lungotevere Vaticano e largo Giovanni XXIII. Per\u00f2 non si \u00e8 ancora trovata una soluzione al problema se la Cornelia-Sant'Angelo fosse un'unica porta (in una delle tre posizioni proposte) o se si tratti di due aperture vicine ma distinte.\nPorte nelle mura.\nSegue l'elenco delle porte che si aprono o si aprivano nelle mura leonine, a partire da sud e in senso antiorario."}
