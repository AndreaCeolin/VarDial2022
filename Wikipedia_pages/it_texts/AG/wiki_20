{"id": "542729", "revid": "799790", "url": "https://it.wikipedia.org/wiki?curid=542729", "title": "Kenji Kawai", "text": "Dopo aver composto brani per variegati prodotti, dagli anime ai film horror (\"Ringu\", \"Ringu 2\", \"Dark Water\"), Kawai \u00e8 diventato uno dei pi\u00f9 originali e riconoscibili compositori del suo periodo.\n\u00c8 stata la collaborazione con l'attore radiofonico Y\u016bji Mitsuya a permettergli di incontrare il direttore d'orchestra Naoko Asari, seguendo il cui consiglio ha cominciato a comporre musica per film ed anime. Da allora ha composto, tra le altre, le musiche di \"Maison Ikkoku\" (1986), \"Ranma \u00bd\" (1987), \"Devilman\" (1987), \"Patlabor\" (OAV 1988, primo film 1989, serie TV 1990, secondo film 1993, terzo film 2001), \"Vampire Princess Miyu\" (OAV 1988, serie TV 1997), \"L'irresponsabile capitano Tylor\" (1992), \"Ghost in the Shell\" (1995), \"Avalon\" (2001), (2004), \"Mezame no hakobune\" (2004), \"The Sky Crawlers - I cavalieri del cielo\" (2008), \"Higashi no Eden\" (2009) e \"\" (2010). \nCollabora spesso con il regista Mamoru Oshii.\nTra le produzioni minori, ha partecipato alla creazione della colonna sonora del terzo capitolo della saga di \"Silent Hill\" e ha composto musica per \"Ultraman Nexus\" (2004) della saga di \"Ultraman\"."}
{"id": "542741", "revid": "436907", "url": "https://it.wikipedia.org/wiki?curid=542741", "title": "None (EP)", "text": "None \u00e8 il secondo EP del gruppo musicale svedese Meshuggah, pubblicato nel 1994 dalla Nuclear Blast."}
{"id": "542748", "revid": "1964823", "url": "https://it.wikipedia.org/wiki?curid=542748", "title": "Associazione Calcio Cesena 2005-2006", "text": "Questa voce raccoglie le informazioni riguardanti l'Associazione Calcio Cesena nelle competizioni ufficiali della stagione 2005-2006.\nRosa.\nStaff tecnico.\nAllenatore: Fabrizio Castori."}
{"id": "542749", "revid": "44939", "url": "https://it.wikipedia.org/wiki?curid=542749", "title": "ShRNA", "text": ""}
{"id": "542753", "revid": "436907", "url": "https://it.wikipedia.org/wiki?curid=542753", "title": "Destroy Erase Improve", "text": "Destroy Erase Improve \u00e8 il secondo album in studio del gruppo musicale svedese Meshuggah, pubblicato nel 1995 dalla Nuclear Blast.\nL'album \u00e8 stato inserito alla quarantaduesima posizione della lista \"50 Greatest Prog Rocks of All Time\" della rivista musicale Rolling Stone. Nel 2017 la medesima rivista ha inserito \"Destroy Erase Improve\" alla settantasettesima posizione della lista \"The 100 Greatest Metal Albums of All Time\"."}
{"id": "542755", "revid": "1442080", "url": "https://it.wikipedia.org/wiki?curid=542755", "title": "Cortana (spada)", "text": "Il termine Cortana (altrimenti nota anche come \"Curtana\" o \"Courtain\") \u00e8 la latinizzazione dell'anglofrancese \"curtein\", dal latino \"curtus\", cio\u00e8 \"accorciato\", utilizzato per un tipo di spada cerimoniale. \u00c8 la spada di Edoardo il Confessore re d'Inghilterra, conosciuta anche come Spada di Grazia o di Clemenza, che era simbolicamente rotta. Fa parte dei \"regalia\" inglesi tradizionali e oggi dei gioielli della corona del Regno Unito.\nStoria.\n\"Curtana\" \u00e8 una delle cinque spade che venivano utilizzate per l'incoronazione dei re e delle regine inglesi: la sua forma vuole indicare la qualit\u00e0 della misericordia, indispensabile per un buon sovrano, e secondo la tradizione sarebbe stata spuntata da un angelo cos\u00ec da evitare uccisioni ingiuste. Viene inoltre utilizzata nel corso delle cerimonie con le quali il monarca conferisce onorificenze, ordini cavallereschi o un titoli nobiliare ad un suddito inglese.\nPrima delle incoronazioni era portata in processione tra la spada della giustizia temporale e quella della giustizia spirituale e si pensa che tutte e tre siano state fabbricate appositamente per l'incoronazione di Carlo I d'Inghilterra; sono inoltre tra i pochi oggetti dei gioielli della corona sfuggiti al tentativo di fusione di Oliver Cromwell.\nCurtana fu anche, secondo la leggenda, la spada di Ogier il Danese e reca quest'iscrizione: \"Il mio nome \u00e8 Curtana e sono dello stesso acciaio e della medesima tempra di \"Gioiosa\" e \"Durlindana\"\"."}
{"id": "542757", "revid": "125442789", "url": "https://it.wikipedia.org/wiki?curid=542757", "title": "L'ombra del vento", "text": "L'ombra del vento (\"La sombra del viento\") \u00e8 un romanzo del 2001 dell'autore spagnolo Carlos Ruiz Zaf\u00f3n.\nTrama.\nNel 1945 il giovane protagonista, Daniel, vive con il padre, proprietario di un modesto negozio di libri usati, a Barcellona. Daniel, che \u00e8 anche la principale voce narrante del romanzo, si sveglia all'alba del suo undicesimo compleanno angosciato perch\u00e9 non ricorda pi\u00f9 il volto della madre, deceduta alla fine della guerra civile a causa del colera. La stessa mattina, il padre lo porta nel Cimitero dei Libri Dimenticati: una labirintica e gigantesca biblioteca, nella quale vengono conservati migliaia di volumi sottratti all'oblio.\nQui lo invita, secondo tradizione, ad adottare uno dei libri e a promettere di averne cura per tutta la vita. La scelta ricade su \"L'ombra del vento\" dello sconosciuto autore Juli\u00e1n Carax. Daniel ne \u00e8 rapito e legge il libro tutto d'un fiato. Il suo entusiasmo lo porta a cercare altri libri dello stesso autore, ma scopre che quella in suo possesso potrebbe essere l'unica copia sopravvissuta di tutte le opere di Carax. Inoltre Daniel verr\u00e0 tallonato da un uomo misterioso, dalle fattezze macabre che da anni cerca gli scritti di Carax per darli alle fiamme. Si far\u00e0 chiamare La\u00edn Coubert, personaggio presente anche nei libri dello scrittore, dove rappresenta il Diavolo in persona.\nTutte le vicende e le ricerche di Daniel si intrecciano con la storia della decadente Barcellona, ferita dalla guerra civile e dal franchismo, raffigurata spesso con toni foschi e sotto una pioggia battente. Daniel inizia a indagare sul mistero riportando alla luce storie di famiglie distrutte, amori fatali e proibiti, infanzie difficili, incondizionata amicizia, lealt\u00e0 assoluta e follia omicida. Una ricerca che dura un decennio e che accompagna Daniel nella sua crescita, fino a quando diventa un uomo adulto. Tale ricerca mette in evidenza tutta una serie di eventi e circostanze simili a quelli della vita di Carax, fino a scoprirne l'indicibile segreto.\nAccoglienza.\nUscito in sordina in Spagna nel 2001, grazie al passaparola \"L'ombra del vento\" \u00e8 divenuto un vero caso editoriale, premiato da un successo globale. Dopo sette anni sono state registrate otto milioni di copie vendute in tutto il mondo."}
{"id": "542759", "revid": "380654", "url": "https://it.wikipedia.org/wiki?curid=542759", "title": "Angelo Stano", "text": "\u00c8 noto soprattutto per il suo impegno come disegnatore e copertinista (dal 1990 al 2016) di \"Dylan Dog\".\nBiografia.\nOttenuta la maturit\u00e0 artistica nel 1971, si trasferisce a Milano.\nNel 1973 esordisce nel fumetto disegnando una riduzione de \"Dalla Terra alla Luna\" di Jules Verne, sceneggiata da Roberto Catalano e pubblicata in un pocket dall'Editrice Sole di Francesco Paolo Conte (la storia viene per\u00f2 conclusa dal grafico Enrico Tronconi).\nNel 1975 realizza alcune storie autoconclusive per il settimanale \"Audax\" diretto da Nino Cannata per la Arnoldo Mondadori Editore, oltre a brevi episodi di guerra per la Editoriale Dardo.\nNegli anni successivi collabora con altre case editrici del settore, tra cui Ediperiodici, Edifumetto, Staff di If, \"Corrier Boy\", Universo.\nDal 1981 al 1999 insegna alla Scuola del Fumetto di Milano.\nNel 1985 entra nel team di autori che lavorano alla creazione di una nuova serie a fumetti di genere horror per la Sergio Bonelli Editore, \"Dylan Dog\", personaggio ideato da Tiziano Sclavi. Anche se il personaggio \u00e8 stato creato graficamente dal copertinista Claudio Villa, \u00e8 Stano che illustra il primo albo della serie, \"L'alba dei morti viventi\", caratterizzandosi per l'utilizzo di uno stile ispirato a quello del pittore Egon Schiele. L'albo esce nelle edicole nell'ottobre del 1986. Negli anni successivi disegna altre storie di \"Dylan Dog\", sia per la serie regolare sia per altre pubblicazioni.\nNel 1990 diventa autore delle copertine degli albi di \"Dylan Dog\", sostituendo cos\u00ec Claudio Villa a partire dal numero 42 della serie.\nNegli anni successivi continua a collaborare con Tiziano Sclavi sia con progetti inerenti Dylan Dog (tra cui nel 1991 i \"Tarocchi di Dylan Dog\", opera pubblicata da Lo Scarabeo di Torino assieme a una \"Intervista a Dylan Dog\" scritta da Giordano Berti), sia con progetti esterni (\u00e8 autore delle copertine dei libri dello scrittore lombardo, edite in quegli anni da Camunia Editore).\nNel 1992 gli viene assegnato il Premio Bonaventura di Treviso Comix per le ristampe cartonate di Arnoldo Mondadori Editore dedicate a Dylan Dog.\nNel dicembre 2012 viene pubblicato il numero 315 di \"Dylan Dog\", \"La legione degli scheletri\". Per quest'albo Stano realizza, oltre ai disegni e alla copertina, anche soggetto e sceneggiatura.\nNel 2016, con il numero 362, interrompe la sua attivit\u00e0 come autore delle copertine degli albi della serie regolare di \"Dylan Dog\", compito affidato a Gigi Cavenago a partire dal numero 363..\nNel febbraio 2016 \u00e8 pubblicato \"Painted desert\", un cartonato di \"Tex Willer\" scritto da Mauro Boselli e pubblicato nella collana \"Tex Romanzi a Fumetti\", storia di cui Stano \u00e8 autore dei disegni, della copertina e dei colori.\nOpere.\nAlbi di Dylan Dog.\nInoltre \u00e8 stato il copertinista di alcune collane di Dylan Dog: Serie regolare (dal numero 42 al numero 361 e del numero 400), Speciale Dylan Dog (dal numero 4 al numero 28 \"Almanacco della Paura\"), Maxi Dylan Dog e Dylan Dog Gigante.\nBibliografia.\nLaura Scarpa. \"Angelo Stano - ai confini della pittura, i segreti del disegnatore di Dylan Dog\". Roma, Coniglio Editore, 2007. ISBN 8860630002."}
{"id": "542760", "revid": "124600675", "url": "https://it.wikipedia.org/wiki?curid=542760", "title": "Zhu\u0101ngz\u01d0", "text": "Successivamente considerato tra i fondatori del Daoismo, per metonimia si indica con il suo nome anche il testo filosofico a lui attribuito.\nBiografia.\nI brevi cenni storici a nostra disposizione su Zhu\u0101ngz\u01d0 derivano dal sessantatreesimo capitolo dello \"Sh\u01d0j\u00ec\" (\u53f2\u8a18, Documenti storici) opera dello storico S\u012bm\u01ce Qi\u0101n (\u53f8\u99ac\u9077, 145-90 a.C.). Il suo nome era Zhu\u0101ng Zh\u014du (\u838a\u5468), il termine collegato alla prima parte del suo nome, \"z\u01d0\" (\u5b50), significa \"maestro\". Quindi il nome con cui \u00e8 conosciuto: \"Zhu\u0101ngz\u01d0\", maestro Zhu\u0101ng. Secondo M\u01ce X\u00f9l\u00fan (\u99ac\u6558\u502b, 1884-1970) Zhu\u0101ngz\u00ed nacque nel 369 a.C. e mor\u00ec nel 286 a.C., ma Gu\u0101n F\u0113ng (\u95a2\u950b) sostiene che:\nCos\u00ec lo \"Sh\u01d0j\u00ec\":\nZhu\u0101ngz\u01d0 visse dunque durante il \"Periodo dei regni combattenti\", corrispondente alle \"Cento scuole di pensiero\" cinesi, e fu originario della citt\u00e0 di M\u00e9ng (\u8499, forse si riferisce all'attuale Sh\u0101ngqi\u016b, \u5546\u90b1, nello Henan) allora situata nello Stato di S\u00f2ng (\u5b8b\u570b), si trasfer\u00ec quindi a Q\u012byu\u00e1n (\u6f06\u5712) dove ricopr\u00ec una carica statale, oppure fu un funzionario di una manifattura della lacca sempre della citt\u00e0 di M\u00e9ng .\nS\u012bm\u01ce Qi\u0101n nella sua opera aggiunse che Zhu\u0101ngz\u01d0 fu un maestro dalle vastissime conoscenza e un dotto letterato con doti non comuni, critico della scuola confuciana e di quella fondata da M\u00f2z\u01d0 (\u58a8\u5b50, 470-390 a.C.) non fu apprezzato dai suoi contemporanei, si neg\u00f2 qualsiasi carriera mondana e visse nell'oscurit\u00e0 seguendo solo la sua mente-cuore.\nOpera.\nIl testo daoista \"Zhu\u0101ngz\u01d0\" (\u838a\u5b50) prende il nome dal suo autore. Dal 742 d.C., quando l'imperatore daoista Xu\u00e1nz\u014dng (\u7384\u5b97, conosciuto anche come L\u01d0 L\u00f3ngj\u012b, \u674e\u9686\u57fa, regno: 712-56, appartenente alla Dinastia Tang) attribu\u00ec titoli onorifici ai maggiori testi daoisti, \u00e8 conosciuto anche come \"N\u00e1n hu\u0101 zh\u0113n j\u012bng\" (\u5357\u83ef\u771f\u7d93, Il Vero Classico della Fioritura Culturale del Sud) con allusione alla tradizione secondo cui Zhu\u0101ngz\u01d0 fosse originario del Sud della Cina.\nL'opera \u00e8 composta da trentatr\u00e9 capitoli: i primi sette capitoli sono detti \u5167\u7bc7 (\"n\u00e8ipi\u0101n\", \"capitoli interni\"), i successivi quindici capitoli sono detti \u5916\u7bc7 (\"w\u00e0ipi\u0101n\", \"capitoli esterni\") mentre gli undici ultimi capitoli sono denominati come \u6742\u7bc7 (\"z\u00e1pi\u0101n\", \"capitoli misti\").\nLa provenienza di questi capitoli non sembra essere unica e la loro allocazione in un unico testo \u00e8 generalmente attribuita a una delle guide del movimento neodaoista Gu\u014d Xi\u00e0ng (\u90ed\u8c61, ?-312 d.C.).\nL'analisi critica del testo ritiene generalmente che i primi testi siano pi\u00f9 'brillanti' ed esaurienti le dottrine riportate nell'opera, risultando inoltre i pi\u00f9 antichi anche se, in quest'ultimo caso, non vi sono prove al riguardo. I restanti capitoli, anche se contengono dei brani altrettanto brillanti, risultano pi\u00f9 'verbosi' e, a volte, sembrano piuttosto essere dei 'commentari' dei capitoli \"n\u00e8ipi\u0101n\". Altri ancora, come il trentatreesimo, sono certamente opera di uno o pi\u00f9 autori non antecedenti al periodo in cui visse Gu\u014d Xi\u00e0ng.\nInsegnamenti.\nPer trasmettere i suoi concetti, Zhu\u0101ngz\u01d0, utilizzava spesso degli aneddoti simili a storielle, affinch\u00e9 il messaggio fosse recepito meglio dall'ascoltatore. Zhu\u0101ngz\u01d0 pensava infatti che se avesse parlato direttamente delle sue intenzioni, gli studenti non le avrebbero mai accettate perch\u00e9 generalmente nessuno vuole sentirsi dare dei consigli su come vivere la propria vita.\nIn generale, la filosofia di Zhuangzi \u00e8 basata sul concetto della limitatezza della vita in confronto all'infinitezza della conoscenza. Usare il limitato per raggiungere l'illimitato, egli affermava, era impossibile. Il nostro linguaggio, cognizione, percezione, sono una prospettiva \"personale\" delle cose, per questo bisogna esitare prima di definire qualche conclusione come universalmente vera e valida. Il pensiero di Zhuangzi pu\u00f2 essere considerato anche precursore del prospettivismo. Il suo pluralismo lo ha portato anche a dubitare delle basi degli argomenti pragmatici sino a mettere in discussione i presupposti che la vita sia positiva e la morte negativa. Un altro esempio \u00e8 quello dell'inesistenza di uno standard universale di bellezza.\nLa filosofia di Zhuangzi fu molto influente nel Buddhismo cinese, specialmente Ch\u00e1n, che assimil\u00f2 in particolare i suoi precetti sulla limitatezza del linguaggio umano e sull'importanza della spontaneit\u00e0.\nQuello che piace ai pesci.\nQuesto ideale del soggettivismo e della relativit\u00e0 \u00e8 trattato anche nell'episodio chiamato \"Quello che piace ai pesci\" (\u9b5a\u4e4b\u6a02, y\u00fazh\u012bl\u00e8):\nSull'equivalenza di tutte le cose.\nAlcuni degli insegnamenti pi\u00f9 celebri del Daoismo contenuti nello Zhuangzi si trovano in questo capitolo. All'origine dei mali dell'uomo risiederebbe il fatto che ciascuno scelga una posizione e rifiuti di vedere il contrario, essendo invece la realt\u00e0 solo un'alternanza di contrari. Superare ogni personalismo ed utilizzare l'empatia per mettersi nei panni degli altri sarebbe dunque la sola salvezza dell'uomo illuminato.\nIl sogno di Zhuangzi.\nUn altro racconto molto significativo si trova nel capitolo \"Sull'Organizzazione delle Cose\". Questa sezione, comunemente chiamata \"Zhuangzi sogn\u00f2 di essere una farfalla\" (\u838a\u5468\u5922\u8776 Zhuang Zhou meng die), racconta che una notte, Zhuangzi sogn\u00f2 di essere una farfalla che volava leggera e spensierata. Dopo essersi svegliato era confuso, si domand\u00f2 come potesse determinare se era veramente Zhuangzi quando aveva appena finito di sognare di essere una farfalla o una farfalla che aveva appena iniziato a sognare di essere Zhuangzi. Ci\u00f2 suggerisce molte domande sulla filosofia della mente, del linguaggio e sulla gnoseologia. Zhuangzi, mentre sognava, per la propriet\u00e0 della condensazione, si vedeva farfalla, ma allo stesso tempo era anche essere umano. L'episodio ci fa pensare che esiste una dimensione dove gli opposti sembrano non esserci, dove i contorni non sono nitidi e un'altra dove bisogna dare i nomi alle cose affinch\u00e9 non ci si senta perduti. Il primo piano \u00e8 quello del sogno e il secondo \u00e8 quello della veglia. Il fatto che esista un piano di non distinzione, riesce a risolvere problemi come quello della paura della morte.\nLa morte della moglie di Zhuangzi.\nUn amico vuole andare a visitare Zhuangzi e porgergli il cordoglio per la morte di sua moglie. Quando arriva dentro la casa di Zhuangzi, lo trova sul pavimento intento a suonare un tamburo e cantare. L'amico, fervente confuciano, rimane scandalizzato perch\u00e9 non rispetta il rito del lutto e chiede a Zhuangzi perch\u00e9 si stia comportando cos\u00ec. Risponde che anche lui aveva avuto un periodo di lutto in cui era stato distrutto dal pianto, ma poi aveva compreso una cosa: c'era stato un periodo in cui la moglie non era nata ed era sotto forma di Qi (soffio vitale in circolo nell'universo), poi ha preso forma, ha vissuto la sua vita come moglie di Zhuangzi, \u00e8 morta ed \u00e8 ridiventata qi.\nZhuangzi quindi ha smesso di piangere, ha capito che non \u00e8 una perdita definitiva, non perch\u00e9 abbia fatto un ragionamento logico o razionale, ma perch\u00e9 non ha sublimato le sue emozioni, \u00e8 arrivato al culmine dell'angoscia ed esso ha generato il suo contrario: la calma, l'accettazione.\nL'intagliatore Qing.\nUn sovrano aveva commissionato all'intagliatore Qing un piano in legno per campane entro quindici giorni. I primi giorni Qing sembra essersi dimenticato del tutto del compito, si dedica ad altre cose, digiuna, non si preoccupa del tempo che passa. Durante una passeggiata per\u00f2 ecco l'illuminazione: alla vista di un albero particolare Qing esclama di aver trovato il legno esatto e, tornato nel suo studio, conclude il suo compito in poco tempo. Il sovrano rimane esterrefatto dalla bellezza del supporto.\nQuesta storia esemplifica due concetti: \"wang\" (oblio) e \"shen\" (spirito). Qing \u00e8 riuscito nel suo lavoro perch\u00e9 la sua mente ha dimenticato il lavoro stesso. L'oblio permette di imparare, perch\u00e9 se uno pensa troppo alle regole o al risultato finale, non riesce nel suo intento. Le regole comunque non si dimenticano, sono in un \"serbatoio\" a cui possiamo sempre attingere, uno spirito che si risveglia nel momento propizio. Esso \u00e8 lo \"shen\" che \u00e8 un inconscio collettivo che memorizza tutto anche se non ce ne accorgiamo. Un esempio pratico \u00e8 quello del musicista: quando improvvisa non pensa a che scala sta suonando, a come si fa un certo accordo, ma esegue e basta attingendo dal bagaglio di conoscenze che aveva formato all'inizio della sua carriera.\nTraduzioni.\nLo \"Zhuangzi\" \u00e8 considerato portatore di una raffinata poetica, e in esso viene fatto sfoggio del linguaggio cinese in molte delle sue sfaccettature e in differenti modi. Questo ne fa un'opera estremamente difficile da tradurre. Vi sono molte traduzioni in inglese di tutti i trentatr\u00e9 capitoli dell'opera, e alcune traduzioni parziali dei soli primi sette capitoli (considerati di grande importanza dai sinologi per il loro contenuto filosofico e speculativo, e perch\u00e9 parrebbero costituire il nucleo originale dell'opera): tra di esse quelle che hanno avuto sono state quella pionieristica di James Legge, quella dallo stile altamente poetico di Burton Watson, e la traduzione filologicamente autorevole a opera di A.C. Graham.\nTraduzioni italiane.\nVi sono poche traduzioni dirette del \"Zhuangzi\" dal cinese all'italiano, a fianco di molti lavori basati sull'opera di traduttori stranieri.\nTraduzioni dirette (dal cinese all'italiano):\nTraduzioni indirette (traduzioni italiane che si basano non sull'originale cinese ma su traduzioni in altre lingue):"}
{"id": "542763", "revid": "1543377", "url": "https://it.wikipedia.org/wiki?curid=542763", "title": "The Paramour Sessions", "text": "The Paramour Sessions \u00e8 il quinto album in studio dei Papa Roach, registrato nei Paramour Studios (da cui il titolo dell'album). L'album venne pubblicato il 12 settembre 2006 dalla Dreamworks Records/Geffen Records.\nIl disco.\n\u00c8 stato prodotto da Howard Benson e mixato da Chris Lord-Auge (gi\u00e0 al lavoro su \"Getting Away with Murder\", del 2004).\nIl primo singolo estratto \u00e8 \"To Be Loved\", la canzone \u00e8 utilizzata per la sigla del roster di Raw della World Wrestling Entertainment. Il secondo estratto \u00e8 \"Forever\" supportato dal Web Video vincitore del contest indetto proprio dalla band; terzo singolo \u00e8 Time Is Running Out anch'esso sostenuto da un altro Web Video. Per quanto riguarda l'Europa, il singolo che viene trasmesso nelle radio addirittura fino alla fine del 2008 \u00e8 \"Reckless\". Per quest'ultimo singolo non venne girato nessun video.\nL'album debutt\u00f2 alla posizione 16 della classifica Billboard 200 con copie vendute nella sola prima settimana."}
{"id": "542764", "revid": "22759", "url": "https://it.wikipedia.org/wiki?curid=542764", "title": "Arcidiocesi di Saint Andrews and Edinburgh", "text": ""}
{"id": "542768", "revid": "767487", "url": "https://it.wikipedia.org/wiki?curid=542768", "title": "Zu (gruppo musicale)", "text": "Gli Zu sono un gruppo di musica rock strumentale sperimentale originario di Roma. Con la storica formazione in trio, composta da Jacopo Battaglia alla batteria, Massimo Pupillo al basso e Luca Mai al sax baritono, la band ha pubblicato fino ad oggi 16 album ed alcuni split.\nLa band, pur con grandi cambiamenti da un punto di vista musicale, ha sviluppato negli anni uno stile riconoscibilissimo ed ha guadagnato una solidissima reputazione. Hanno suonato letteralmente migliaia di concerti in tutto il mondo, dai pi\u00f9 piccoli club ai pi\u00f9 grandi festival, raggiungendo lo status di \"cult band\" e costruendosi da zero un notevole seguito.\nSecondo alcuni \u00e8 la band italiana con pi\u00f9 concerti all\u2019attivo, sia in patria che all\u2019estero.\nStoria.\nLa formazione (1992-1996).\nNel 1992, Massimo Pupillo prova con il suo gruppo noise, i Sinatra, nella sala prove del centro sociale Spaziokamino ad Ostia, quartiere periferico di Roma che affaccia sul mare. Il Posto \u00e8 sempre affollato da giovani punk, dark e metallari, tra questi un giovanissimo Jacopo Battaglia d\u00e0 i suoi primi colpi alla batteria e forma la sua prima band, i Virus X. Poco dopo le due band cominciano ad esibirsi insieme in alcuni locali e centri sociali di Roma. Luca Mai ha da pochissimo cominciato a studiare il sassofono contralto e viene talvolta invitato dai Sinatra ad esibirsi con loro.\nNel 1993 I Gronge, storico combo romano, hanno appena pubblicato il loro disco Teknopunkabaret con una major, la WEA. Dopo l\u2019uscita del disco molti elementi lasciano la formazione a causa di forti tensioni interne, e rimangono solo la cantante Tiziana Loconte ed il fonico Alberto Mattaroccia. Per il tour decidono di chiamare Massimo a suonare il basso e dopo alcuni mesi Massimo chiama Jacopo a suonare la batteria.\nNel 1995 dopo innumerevoli tentativi di trovare un chitarrista, Massimo e Jacopo decidono di chiamare Luca Mai a suonare con loro. Sono cos\u00ec i tre futuri Zu con la cantante a portare avanti il nome Gronge ancora per un anno. Nel frattempo Massimo, Jacopo e Luca compongono musiche per vari spettacoli teatrali e radiodrammi e cominciano a sviluppare quello che poi sar\u00e0 lo stile dei primi Zu. Tiziana decide di lasciare il gruppo per dedicarsi ad altri progetti.\nNel 1996 Jacopo, Massimo e Luca decidono di ripartire con un nuovo progetto, questa volta completamente strumentale. I tre passano quasi tutto il giorno nella sala prove di Piazza degli Zingari a Roma mentre lavorano di notte fanno il lavori pi\u00f9\u2019 disparati, tra cui attaccare manifesti per concerti, per sopravvivere..\nI primi anni (1997-2001).\nNel 1997 decidono di registrare il loro primo demo, tuttora introvabile, e cercano un nome per il loro progetto. Dopo vari tentativi trovano il nome Zu su suggerimento di Massimo ispirato dall\u2019album degli Swans die tur ist zu, una raccolta appena uscita. La parola Zu significa chiuso e rappresenta esattamente la loro condizione in quegli anni, sempre chiusi in sala provare a provare.\nDopo aver registrato il primo demo cominciano anche i primi live nella capitale ed in altre citt\u00e0 italiane. Jacopo e Massimo provano anche a cantare in inglese, esperimento che durer\u00e0 poco tempo.\nNel 1998 aprono i concerti italiani degli Half Japanese ed al termine del tour vengono invitati dalla band newyorkese a partecipare ad un album tributo che per\u00f2 non vedr\u00e0 mai la pubblicazione. Nello stesso anno avviene l\u2019incontro con Roy Paci presso gli studi di Radio Rai, dove Jacopo e Massimo vengono invitati a suonare dal direttore Pino Saulo presso la trasmissione \u201cA bao a qu\u201d. Decidono di invitare Roy a suonare con loro e vanno insieme in studio per registrare il primo album.\nNel 1999 esce per la Wide Records il loro primo album \"Bromio\" ed \u00e8 accolto con ottime recensioni da tutta la stampa di settore. Per descrivere la musica contenuta nel disco qualcuno conia il termine \u201cJazz-Core\u201d ed \u00e8 una etichetta che la band faticher\u00e0 molto a staccarsi di dosso.\nLa band affronta il suo lungo primo tour Europeo ed inizia una sorta di sodalizio artistico e rapporto di profonda amicizia con la band olandese The Ex con cui condivideranno il palco molte volte nel corso degli anni.\nNel 2000 escono per Felmay \"The Zu Side of the Chadbourne\" e \"Motorhellington\" entrambi con il chitarrista statunitense Eugene Chadbourne. Dei veri e propri divertissement che la stessa band, negli anni successivi, boller\u00e0 come album del tutto prescindibili della loro discografia.\nNell\u2019autunno del 2000 il gruppo torna ad essere un trio con l\u2019allontanamento del trombettista Roy Paci.\nNel Dicembre del 2001, durante il loro secondo tour americano, gli Zu entrano negli storici studi dell\u2019Electrical Audio di Steve Albini a Chicago per registrare il loro nuovo album. Alle registrazioni prendono parte anche Ken Vandermark, Jeb Bishop e Fred Lonberg-Holm praticamente il gotha del nuovo jazz di Chicago con cui il gruppo ha stretto amicizia negli anni.\nNel 2001 avviene anche il loro primo incontro con Mike Patton che invita il gruppo ad aprire la data romana del suo nuovo progetto Fant\u00f4mas.\nIgneo ed i lunghissimi tour (2002-2004).\nNel 2002 esce \"Igneo\", gli Zu lo licenziano e viene stampato su varie etichette in giro per il mondo. Il disco viene accolto alla grande dalla stampa specializzata e per la prima volta anche negli USA.. Il sassofonista e compositore americano John Zorn dichiara \"Avete creato una musica potente ed espressiva che spazza via totalmente ci\u00f2 che molti gruppi fanno in questi giorni\"!\".\nNel 2003 esce il loro primo album live, Live in Helsinki registrato durante il lunghissimo tour di supporto all\u2019album Igneo.\nA settembre del 2003, durante il loro terzo tour americano, tornano in studio a Chicago, questa volta al Semaphore Studio con Bob Weston, per registrare il loro nuovo album. Questa volte in collaborazione con la band Spaceways Inc. formata da Ken Vandermark, Hamid Drake e Nate Mcbride.\nLa band \u00e8 in tour perenne in questi anni, suonando una media di 200 concerti all\u2019anno. Durante questi anni gli Zu creano una rete di contatti che li porter\u00e0 in tour con moltissimi artisti di diversa estrazione: dai Canadesi No Means No, che hanno avuto una grandissima influenza sugli Zu nei loro primi anni, ai giapponesi Ruins.\nIn questi anni organizzano anche il loro primo festival itinerante chiamato,appunto, Zu fest.In 3 edizioni parteciperanno, The Ex, Karate, Chicago Underground Duo, Flying Luttenbachers, Nels Cline, D\u00e4lek, Mats Gustafsson e Lightning Bolt.\nDal free jazz di Chicago al sodalizio con Mike Patton (2004-2008).\nNel 2004 esce \"Radiale\" su Atavistic Records il disco \u00e8 diviso in due parti. Una prima parte di composizioni originali degli Zu in quartetto con Ken Vandermark e una seconda parte in doppio trio con gli Spaceways inc. dove le due band si misurano con cover di Sun Ra, Funkadelic ed Art Ensemble of Chicago. L\u2019album viene eletto album jazz dell\u2019anno dal New York Times e ottiene ottime recensioni in tutto il mondo.\nNel 2005 esce The Way of the Animal Powers su Xeng Rec. Il disco esce a nome Zu, ma in realt\u00e0 \u00e8 un disco in quartetto con il violoncellista Fred Lonberg-Holm. L\u2019album \u00e8 composto da una serie di improvvisazioni registrate in un solo giorno a Roma ed editate al computer da Jacopo.\nSempre nel 2005 la band, gi\u00e0 in tour in Asia, viene invitata dai Fantomas ad aprire i loro concerti in Giappone, paese dove torneranno spesso negli anni successivi.\nA testimonianza dei loro tour nel paese del sol levante, nel febbraio del 2006 esce per il solo mercato giapponese l\u2019album live Rai sunawachi koe wo hassu/vernal equinox\nNel 2005 il trio assieme a Geoff Farina dei Karate ha formato gli Ardecore.\n\u00c8 sempre del 2005 lo split con il duo hip hop newyorkese Dal\u00e8k. Le illustrazioni di Miguel \u00c1ngel Mart\u00edn in copertina e un singolare e ispirato video finito online ne fanno un oggetto di culto stampato in sole 600 copie.\nNel 2006 esce su Atavistic Records \"How to Raise an Ox\" album composta da una serie di improvvisazioni con il sassofonista svedese Mats Gustaffson registrate da Matteo Spinazz\u00e8 nello studio Locomotore di Roma.\nSempre nel 2006 esce su Phonometak Series il loro split con la band americana Iceburn.\nNel 2007 la band collabora con la prestigiosa compagnia Soc\u00ecetas Raffaello Sanzio prendendo parte e suonando live nello spettacolo \u201cVexilla regis prodeunt inferni\u201c diretto da Romeo Castellucci.\nSempre nel 2007 il gruppo viene invitato ad aprire il tour europeo della Fant\u00f4mas/Melvins \"Big Band\" e comincia ad esibirsi in giro per il mondo in quartetto con Mike Patton sotto il nome di Zu/Patton Quartet.\nNell\u2019estate del 2007 durante il loro quarto tour americano entrano in studio a Los Angeles con i Melvins, alcune di queste registrazione finiranno nell\u2019album Carboniferous del 2009.\nNel 2007 esce su Atavistic Rec. l\u2019album . Questa volta l\u2019album \u00e8 registrato insieme al compositore/sound designer giapponese Nobukazu Takemura. \u00c8 il primo album degli Zu fortemente contaminato dall\u2019elettronica. Il tour li porta per la prima volta a suonare live alla BBC di Londra.\nNel 2008 escono altri due split:\nIl primo, sempre su Phonometak Series, con il chitarrista Xabier Iriondo e Damo Suzuki, legendario cantante dei Can.\nIl secondo con il Teatro degli Orrori stampato in sole 666 copie su vinile.\nA giugno del 2008 il gruppo entra in studio al blocco A di Padova, con Giulio Ragno Favero per registrare il loro nuovo album\nNell\u2019estate del 2008 l\u2019attore americano Danny De Vito presenta, a sorpresa, il loro show in quartetto con Mike Patton a Roma.\nCarboniferous: La consacrazione, la crisi e l\u2019uscita di Jacopo (2009-2011).\nIl 17 febbraio del 2009 esce su Ipecac Recordings Carboniferous. Considerato da molti come il loro \u201ccapolavoro\u201d Viene eletto come disco dell\u2019anno su numerose testate e gli Zu finiscono per la prima volta in copertina su alcune riviste di settore. Il tour mondiale che segue il disco \u00e8 un grande successo con molti show soldout.\nVincono il premio PIMI come miglior gruppo nel 2009.\nAd aprile del 2009 vengono invitati da Mike Patton per suonare in quartetto in Sudamerica. L\u2019apice del tour \u00e8 l\u2019esibizione al Pepsi Fest di Santiago del Cile insieme a Chris Cornell, dove si esibiscono di fronte a 30000 persone.\nNei successivi due anni la band sar\u00e0 continuamente in tour, ma i ritmi vertiginosi, la stanchezza e problemi personali li porteranno ad un passo dallo scioglimento.\nGli anni di pausa (2011-2014).\nA marzo del 2011 con un post congiunto sui social network, Jacopo e la band annunciano ufficialmente la loro separazione e la volont\u00e0 di andare avanti. Ma la gravit\u00e0 del momento fa s\u00ec che questa volont\u00e0 abbia una forza centrifuga molto breve. In estate, senza annunci e senza clamore, la band sembra aver esaurito il suo percorso.\nLuca fonda il duo Mombu assieme ad Antonio Zitarelli, con cui sar\u00e0 in giro per altri due o tre anni.\nJacopo si trasferir\u00e0 a Tokyo ed entrer\u00e0 come polistrumentista (abbandonando del tutto la batteria) nei Bloody Beetroots dove rimarr\u00e0 in pianta stabile fino al 2015.\nMassimo decide di partire per un lungo viaggio e considera perfino di chiudere con la musica e dedicarsi ad altro. Questo viaggio lo porter\u00e0 prima per quasi un anno a studiare con una maestra tibetana, Kandro Rimpoche, in Himalaya, e poi dopo un ritiro di 3 mesi in un centro nello stato della Virginia, riceve un invito a registrare qualcosa da parte di Gabe Serbian dei Locust. Dopo aver passato 10 giorni a San Diego, decide di assecondare il sogno di una vita di visitare la foresta amazzonica. Inizialmente pensando ad un mese, dopo essere arrivato in quei luoghi prolunga la prima visita per 9 mesi, e dopo inizia a fare su e gi\u00f9 arrivando nel corso di 4 anni a vivere per 2 e mezzo presso un villaggio shipibo, sul fiume Ucayali del Per\u00f9. in questo periodo inizia a parlare con Luca della sensazione che Zu non abbia finito di dire quello che aveva da dire\u2026\nIl ritorno con Gabe Serbian (2014-2015).\nLe registrazioni in duo con Gabe a San Diego diverranno la base dell'ep \"Goodnight Civilization\u201d, uscito nel 2014 per La Tempesta Dischi.\nCon questo lavoro ed il successivo Cortar Todo, uscito nel 2015 ancora per Ipecac Recordings, la band esprime una specie di colpo di coda della fase metal andando ad esplorare tutte le possibilit\u00e0 del trio basso/batteria/sax in un suono carico e dirompente. L'innesto di Gabe \u00e8 funzionale in questo momento, ma le difficolt\u00e0 di portare avanti una band i cui membri vivono in continenti diversi \u00e8 troppo forte. Nel frattempo si fa via via sentire anche una claustrofobia, come aver intrapreso una via musicale che inizia a stare stretta alla stessa band.\nLe sperimentazioni (2015-2017).\nDopo Gabe entra nella band il batterista svedese ma norvegese d'adozione, Tomas Jarmyr. Proveniente da studi accademici, grande improvvisatore, con una tecnica sopraffina, tiene benissimo il posto dietro le pelli degli Zu. Ma la pulsione creativa della band nel frattempo sembra essersi spostata. Gli anni di iato hanno portato ad esperienze umane e trasformazioni che non trovano pi\u00f9 espressione nella musica che usciva una decina di anni prima. La musica entra in una fase introspettiva che porta a tre uscite sulla nuova etichetta inglese House Of Mythology, nata dalla volont\u00e0 degli amici Ulver.\nIl primo lavoro Jhator, del 2017, contiene due brani di 20 minuti l'uno in cui gli strumenti classici degli Zu sono quasi assenti, per lasciare spazio a soluzioni corali con ben 11 musicisti provenienti da ogni parte del pianeta.\nIl secondo album che in realt\u00e0 ha una genesi lunga 7 anni, essendo le registrazioni iniziate nel lontano 2011 a Roma, \u00e8 una collaborazione con David Tibet dei Current 93.\nEsce nel 2018 Mirror Emperor, un album quasi completamente acustico, in cui di nuovo sono quasi assenti gli strumenti classici degli Zu. Questa \u00e8 una fase di revisione totale dell'approccio alla musica, quindi molto pi\u00f9 attento alle intenzioni, alla composizione, che infatti si traduce in due album che non verranno mai eseguiti dal vivo.\nEntrambi questi album vedono la partecipazione molto decisa di Stefano Pilia, a chitarra e violoncello nel primo, e addirittura alla produzione e mix del secondo.\nIl ritorno di Jacopo (2017).\nAncora una volta la band sembra essere arrivata al capolinea. La direzione artistica degli ultimi album sembra non poter continuare senza un processo anche personale di trasformazione. Gli interessi e le direzioni divergono. Massimo annuncia di voler chiudere la sua esperienza Zu alla fine degli impegni gi\u00e0 presi.\nNel frattempo l'etichetta viennese Trost records decide di pubblicare in Vinile l'album del 2006 con Mats Gustaffson, a questo punto sembra una cosa giusta e bella chiudere il grande cerchio in una maniera celebratoria, con qualche data a giugno 2017, e invitando Jacopo a sedersi alla batteria per sigillare insieme questa lunga storia cos\u00ec importante per tutti.\nMa quando Jacopo siede per la prima volta alla batteria, dopo 7 anni, si crea una sensazione di magia e creativit\u00e0 che la band aveva dimenticato. si decide di continuare fino al mese di ottobre per sentire insieme gli equilibri, e a ottobre non ci sono dubbi sull'entusiasmo collettivo.\nTerminalia Amazonia.\nIl terzo album su HOM esce l'11 ottobre 2019 ed \u00e8 intitolato Terminala Amazonia. Rappresenta la summa del lavoro di questi anni.\nI 3 Zu originali ritrovati, in compagnia del fonico ormai con loro da 5 anni, Lorenzo Stecconi, lasciano completamente da parte i propri strumenti e per la prima volta scrivono musica insieme senza barriere e pensiero di genere musicale: un lavoro principalmente per sintetizzatori analogici e field recordings."}
{"id": "542769", "revid": "767487", "url": "https://it.wikipedia.org/wiki?curid=542769", "title": "Short hairpin RNA", "text": "Uno short/small hairpin RNA (traducibile come corta/\"piccola RNA a forcina\"), comunemente abbreviato come shRNA, \u00e8 una sequenza di RNA che, curvandosi, forma una struttura che ricorda una forcina. Viene solitamente utilizzato per il silenziamento dell'espressione genica attraverso l'attivazione della RNA interference.\nMeccanismo d'azione.\nI vettori (ad esempio plasmidi) predisposti per il silenziamento genico contengono sequenze di shRNA trascrivibili attraverso la RNA polimerasi III. La produzione di shRNA nelle cellule di mammifero possono indurre a volte la produzione di interferone, dal momento che le cellule \"interpretano\" la presenza di shRNA come la presenza di particelle virali. Questo problema non si riscontra invece per quanto riguarda i microRNA, trascritti dalla RNA polimerasi II (la stessa utilizzata per trascrivere gli mRNA). Gli shRNA trascritti, in ogni caso, vengono processati probabilmente da una RNAsi specifica, dicer, che produce gli siRNA effettivamente in grado di attivare la RNAi."}
{"id": "542775", "revid": "436907", "url": "https://it.wikipedia.org/wiki?curid=542775", "title": "Chaosphere", "text": "Chaosphere \u00e8 il terzo album in studio del gruppo musicale svedese Meshuggah, pubblicato il 29 ottobre 1998 dalla Nuclear Blast."}
{"id": "542778", "revid": "125645783", "url": "https://it.wikipedia.org/wiki?curid=542778", "title": "Rocco Scotellaro", "text": "Biografia.\nDi umile famiglia (il padre Vincenzo era calzolaio e la madre Francesca Armento sarta e casalinga, ma in grado di leggere e scrivere tanto da servire da scrivano del paese), dopo i primi studi, all'et\u00e0 di dodici anni, si trasferisce con la famiglia a Sicignano degli Alburni per iscriversi al collegio. In seguito si sposta a Cava de' Tirreni, Matera, Roma, Potenza, Trento e Tivoli, dove porta a compimento il percorso di studi classici. Nel 1942 frequenta la facolt\u00e0 di giurisprudenza a Roma, non riuscendo per\u00f2 a conseguirne la laurea. Gli viene assegnato un posto di istitutore presso Tivoli ma, conseguentemente alla guerra e alla morte del padre, avvenuta lo stesso anno, decide di tornare nel suo paese natale.\nBen conoscendo il dramma dei contadini meridionali e avendo fatto sue le indicazioni e i consigli del padre, pur continuando gli studi (prima a Napoli, poi a Bari) inizia un'intensa attivit\u00e0 sindacale che sfocia nell'iscrizione al Comitato di Liberazione Nazionale, al Partito Socialista Italiano e nella fondazione della sezione tricaricese del suddetto partito. Nel 1946, all'et\u00e0 di ventitr\u00e9 anni, viene eletto sindaco di Tricarico e nello stesso anno incontra per la prima volta Manlio Rossi Doria e Carlo Levi, che Rocco indicher\u00e0 come suo mentore.\nNel 1950 \u00e8 accusato di concussione, truffa e associazione a delinquere dai suoi avversari politici e per questo costretto al carcere per 45 giorni circa (nella cella n.7 del vecchio carcere di Matera, oggi a lui intitolata), quando la cospirazione politica che aveva avanzato l'accusa fu chiara e Scotellaro fu assolto con formula piena per non aver commesso il fatto. A causa di questa vicenda, unita alla delusione scaturita dalla non elezione a livello provinciale, abbandona l'attivit\u00e0 politica per dedicarsi maggiormente a quella letteraria, senza trascurare il suo impegno per i diritti del popolo meridionale.\nNello stesso anno accetta la proposta di Manlio Rossi Doria per un incarico all'Osservatorio Agrario di Portici, dove compie ricerche e studi sociologici, oltre ad un'inchiesta sulla cultura e sulle condizioni di vita delle popolazioni del sud per conto della casa editrice Einaudi. Tale inchiesta fu interrotta dalla sua morte improvvisa, il 15 dicembre 1953; stroncato da un infarto, a soli 30 anni.\nL'attivit\u00e0 politica.\nNel dopoguerra Rocco Scotellaro vide nel Partito Socialista Italiano il mezzo ideale per il miglioramento delle condizioni economiche e sociali dei contadini, di cui i governi si erano sempre poco occupati.\nAvendo vissuto l'infanzia e lunghi anni dell'et\u00e0 adulta in un centro rurale, era ben conscio della situazione disumana in cui sopravviveva la civilt\u00e0 contadina: le carenze alimentari e igienico-sanitarie, un caporalato spietato e intransigente, l'estrema e costante povert\u00e0.\nSin dall'inizio della sua attivit\u00e0 politica si dedic\u00f2 quasi esclusivamente allo sradicamento di queste fonti di malessere secolare.\nNel dopoguerra partecip\u00f2 attivamente all'occupazione delle terre incolte di propriet\u00e0 dei latifondisti e fu tra i maggiori promotori della Riforma Agraria del Sud e in modo particolare della Basilicata.\nSua caratteristica principale in ambito politico \u00e8 la volont\u00e0 di coinvolgere la popolazione per la soluzione dei problemi, come dimostra la fondazione dell'Ospedale Civile di Tricarico, nel 1947, realizzato con il contributo economico e umano dei cittadini.\nL'arresto scaten\u00f2 in lui una delusione tanto amara da indurlo ad abbandonare gli incarichi istituzionali, senza per\u00f2 farlo mai disamorare della sua gente.\nL'attivit\u00e0 letteraria.\nTutte le opere di Scotellaro sono strettamente collegate alla societ\u00e0 contadina a cui orgogliosamente rivendica di appartenere.\nGran parte degli scritti e delle composizioni di Scotellaro furono pubblicate postume, anche grazie all'impegno e all'interessamento di Levi e Rossi-Doria, e valsero all'autore lucano diversi premi e riconoscimenti, tra cui il Premio Viareggio e il Premio San Pellegrino, entrambi nel 1954.\nL'ambito letterario in cui Scotellaro si dimostr\u00f2 pi\u00f9 prolifico fu la poesia (con oltre un centinaio di composizioni), ma fu autore anche di un romanzo (L'uva puttanella), un'inchiesta (Contadini del sud), un'opera teatrale (Giovani soli) e diversi racconti, raccolti nell'opera \u201cUno si distrae al bivio\u201d.\nLa poesia.\nLe composizioni giovanili.\nGi\u00e0 durante l'adolescenza scrive le prime poesie, come dimostra la poesia \u201cLucania\u201d, scritta nel 1940:\nQuesti versi, cos\u00ec come tutti quelli del periodo (\u201cI versi e la tagliola\u201d , \u201cNel trigesimo di mio padre\u201d), sono caratterizzati da un'ambientazione pastorale serena, descritta tramite elementi sia realistici che fantastici, creando un'armonia di immagini e visioni che esaltano la vita bucolica.\nIl cambiamento stilistico e le nuove speranze.\nLe asperit\u00e0 della vita, per\u00f2, portano il giovane autore a una visione pi\u00f9 concreta della realt\u00e0 che lo circonda: prima la nostalgia del paese, poi la guerra fanno s\u00ec che i versi diventino pi\u00f9 severi e critici, scaturendo la completa perdita di ingenuit\u00e0 e leggerezza nelle composizioni.\nNascono cos\u00ec versi come \u201cPassaggio alla citt\u00e0\u201d e \u201cLa fiera\u201d.\nAl periodo di sconforto e di negativit\u00e0 segue l'enfasi del riscatto politico e sociale della civilt\u00e0 contadina, da cui prendono spunto per poi trasformarsi in versi d'incitamento le composizioni dal 1945 al 1947, in cui protagonisti sono i \u201ccafoni\u201d, pronti a rivendicare i propri diritti. La lirica diventa incalzante, sferzante, per certi aspetti epica, a celebrare l'ingresso nella civilt\u00e0 del mondo meridionale.\nDi questi anni sono \u201cL'amica di citt\u00e0\u201d, \u201c\u00c8 fatto giorno\u201d, \u201cSempre nuova \u00e8 l'alba\u201d, \u201cLe nenie\u201d.\nIn particolare, \u00e8 significativa \"Sempre nuova \u00e8 l'alba\", definita da Carlo Levi, nella prefazione del 1954 a \"\u00c8 fatto giorno\", \"Marsigliese del movimento contadino\":\nLo svilimento.\nLa fase rivoluzionaria, per\u00f2, ben presto lascia il posto ad un momento di sconforto dato dai risultati elettorali del 1948. Il linguaggio poetico diventa meno spontaneo, ma pi\u00f9 cupo e volutamente ripetitivo, da cui emerge un senso di rassegnazione e smarrimento.\nSotto questa luce nascono \u201cPozzanghera nera il 18 aprile\u201d, \u201cNoi non ci bagneremo\u201d, \u201cNoi che facciamo?\u201d, \u201cHo capito fin troppo\u201d.\nQuesta fase non comporta la perdita di spinta propulsiva bens\u00ec fa in modo che il sindaco poeta trasporti tutto il suo impegno a favore dei contadini nell'attivit\u00e0 letteraria abbandonando quella politica - \u00e8 come se egli si fosse reso conto che un impegno letterario potesse essere pi\u00f9 duraturo nel tempo -\nD'altronde il tempo gli ha dato ragione, visti i riconoscimenti post-mortem che gli sono pervenuti e l'importanza che la questione meridionale ha assunto anche grazie alle sue testimonianze.\nOltre la civilt\u00e0 contadina.\nAmpio spazio nella sua poetica \u00e8 riservato alla figura dei genitori, in modo particolare al padre, verso cui nutriva sentimenti di affetto e profondo rispetto e la cui improvvisa scomparsa fu fonte di incommensurabile dolore e pentimento, come dimostrano alcune poesie a lui dedicate: \u201cMio padre\u201d, \u201cAl padre\u201d e \u201cLa benedizione del padre\u201d.\nLa figura materna \u00e8 vista in maniera ambivalente. In diversi componimenti guarda a lei con occhio comprensivo e compassionevole per la vita che \u00e8 costretta a vivere, le parole per lei sono colme di amore ed al contempo in grado di esaltarne le virt\u00f9 e di evidenziarne i limiti dati dalla sua condizione sociale (\u201cTu sola sei vera\u201d, \"Casa\"). In altre poesie il tono si fa aspro, il rapporto conflittuale (\"A una madre\", \"Il grano del sepolcro\").\nAltri componimenti di notevole interesse letterario e sociologico sono \u201cTi rubarono a noi come una spiga\u201d, \u201cLa luna piena\u201d e \u201cGiovani come te\u201d, tramite cui Scotellaro fornisce una moltitudine di interessanti spunti per un'analisi accurata del modo di vivere e di concepire il mondo non solo della civilt\u00e0 contadina, ma anche dei giovani come lui che vi crescevano a stretto contatto.\nCol passare degli anni la sua poesia si fa pi\u00f9 angosciosa e sofferta. Emblematica, quasi un presagio, \u00e8 la poesia \u201cLe tombe le case\u201d nella quale le parole del titolo si ripetono in maniera ossessiva.\nCommento critico.\nUna delle sue poesie pi\u00f9 conosciute \u00e8:\nLa prosa.\nParallelamente alla poesia, Scotellaro sviluppa passione per la prosa, cos\u00ec, dopo i primi versi, scrive alcuni racconti (1942-1943), in cui si prefigurano l'ambientazione e i protagonisti di tutta la sua opera letteraria futura.\nGli scritti in prosa, se confrontati alle composizioni poetiche, sono in numero minore, di natura eterogenea e concepiti in periodi di vita molto particolari per l'autore, quindi, in essi non possiamo riscontrare grandi cambiamenti stilistici e tanto meno un processo di maturazione compositiva e culturale dell'autore. Tramite questi, invece, \u00e8 possibile un'analisi piuttosto profonda dei sentimenti e delle convinzioni che animarono lo scrittore negli ultimi anni di vita.\n\"L'uva puttanella\".\nSi tratta di un romanzo autobiografico probabilmente iniziato attorno al 1950 e rimasto incompiuto a causa dell'improvvisa morte di Scotellaro.\nI primi capitoli di quest'opera presentano l'autore, dalla sua infanzia fino alle vicende che lo portarono in carcere e alle dimissioni da sindaco, per poi svilupparsi, facendo emergere intenti ben pi\u00f9 ambiziosi di un semplice racconto di eventi personali.\nInfatti, nonostante la narrazione sia frammentaria e disomogenea, appare chiaro che gli eventi negativi vissuti sono spunti per una riflessione ampia e profonda sul contesto storico in cui Scotellaro vive, concentrandosi in modo particolare su quel sottoproletariato rurale (paragonato agli acini maturi, ma piccoli, di uva puttanella) di cui ben conosce angosce e tribolazioni, riuscendo ad unire a questi sentimenti la ricerca di soluzioni e risposte adeguate.\n\"Contadini del Sud\".\n\u00c8 un'indagine sociologica iniziata nel 1950 e rimasta anch'essa incompiuta.\n\u00c8 costituita dalla narrazione di storie individuali, fatte dagli stessi protagonisti, molto differenti tra loro: Cosimo Montefusco, bufalaro della piana del Sele, le cui ambizioni non si spingono oltre lo scavar fossi e zappare il proprio terreno; Andrea Di Grazia, coltivatore diretto e democristiano; Francesco Chironna, mezzadro, potatore e innestatore, che si ritiene politicamente indipendente; Michele Mulieri, contadino ed artigiano, anarchico; Antonio Mangiamele, suo intimo amico; Antonio Laurenzana piccolo affittuario di Tricarico.\nAttraverso le loro testimonianze e alcuni scritti lasciatigli dalla madre, l'autore riesce a dipingere il variegato quadro della civilt\u00e0 contadina, fatto certamente di dolore e sconforto, ma anche carico di voglia di riscatto dato anche da un certo \u201crisveglio politico\u201d.\n\"Uno si distrae al bivio\".\n\u00c8 la raccolta dei primi racconti di Scotellaro e il titolo di quest'opera \u00e8 preso dal primo di essi, ovvero quello ritenuto il pi\u00f9 vecchio dell'antologia.\nQuesto piccolo volume nacque grazie a Carlo Levi, che si occup\u00f2 personalmente del recupero e del riordino di questi scritti, a cui pose una sua prefazione, da cui emerge l'affetto e l'ammirazione per il sindaco-poeta lucano:\nUna delle caratteristiche di quest'opera \u00e8 data dall'originalit\u00e0 del linguaggio, in grado di unire termini e strutture linguistiche dialettali ad un italiano quasi aulico e celebrativo, tramite cui si rafforza la pienezza espressiva.\nQuesti racconti potrebbero essere intesi come il punto di partenza dell'opera scotellariana: non ancora stilisticamente maturi e piuttosto limitati nell'ambito dei contenuti, ma gi\u00e0 capaci di delineare i valori e gli ideali caratterizzanti l'opera politica e letteraria dell'et\u00e0 matura.\nTramite essi si assiste al passaggio dall'adolescenza, con la confusione e l'indeterminazione a cui essa si lega, alla persona compiuta, capace di scindere volont\u00e0 e dovere, in grado di affrontare con coraggio i bivi a cui la vita conduce, nonostante la consapevolezza che la strada da intraprendere \u00e8 difficile e dolorosa.\n\"Giovani soli\".\nOpera teatrale in due atti, concepiti durante la permanenza a Trento, fu pubblicata per la prima volta nel 1984, grazie a una parente di Scotellaro, Rosaria Toneatto, che si occup\u00f2 della sua conservazione.\n\"Sentirsi soli \u00e8 come essere faccia a faccia con la morte\": da questa frase dell'autore potremmo estrapolare il leitmotiv di questo dramma, sul cui sfondo si stampa la crisi nazionale degli anni '42-'43, che alimentano i dubbi e gli interrogativi personali di Scotellaro.\n\u00c8 dunque necessario, per fronteggiare adeguatamente il periodo negativo, fare i conti con la realt\u00e0, comprendere di essere parte attiva e integrante di essa, abbandonando qualunque tipo di alienazione.\nQuest'opera, oltre ad aggiungere qualcosa alla sua biografia, pu\u00f2 contribuire a far conoscere uno Scotellaro pi\u00f9 vero e pieno di interessi.\nRiconoscimenti.\nGli \u00e8 stata intitolata una scuola superiore a San Giorgio a Cremano.\nGli \u00e8 stata dedicata una via nel quartiere Pianura di Napoli. Inoltre gli \u00e8 stato dedicato un \"percorso letterario\", allestito a Tricarico dalla locale Pro Loco con una selezione di sue poesie riportate su pannelli lignei, collocati lungo le strade e i vicoli del centro storico, che consentono al visitatore di leggere i componimenti nei luoghi che hanno ispirato l'autore. Il percorso mette in luce i molteplici aspetti della poesia scotellariana, da quello socio-politico a quello sentimentale."}
{"id": "542781", "revid": "58166", "url": "https://it.wikipedia.org/wiki?curid=542781", "title": "P. Diddy", "text": ""}
{"id": "542788", "revid": "92723", "url": "https://it.wikipedia.org/wiki?curid=542788", "title": "Diocesi di Argyll and the Isles", "text": ""}
{"id": "542790", "revid": "25903", "url": "https://it.wikipedia.org/wiki?curid=542790", "title": "Jan Provoost", "text": "Fu anche cartografo, ingegnere e architetto.\nConobbe Albrecht D\u00fcrer ad Anversa nel 1520, e un ritratto disegnato di D\u00fcrer in mostra alla National Gallery di Londra \u00e8 sospettato essere di Provoost.\nLe influenze di Gerard David e Hans Memling possono essere osservate nella produzione religiosa di Provoost.\nIn Italia \u00e8 possibile vedere qualche suo capolavoro presso il Collegio Alberoni, in localit\u00e0 San Lazzaro di Piacenza, dove sono esposti la \"Madonna in trono\" e il \"Bicchiere di fiori\", presso la Galleria Regionale Palazzo Abatellis a Palermo dove \u00e8 esposta la \"Deposizione\", presso la Pinacoteca del Museo Civico di Cremona dove \u00e8 esposta \"La Madonna della Chiesa\"."}
{"id": "542793", "revid": "1935652", "url": "https://it.wikipedia.org/wiki?curid=542793", "title": "Regione ecclesiastica Piemonte", "text": "La regione ecclesiastica Piemonte \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica italiana.\nTerritorio.\nLa regione comprende la maggior parte della regione amministrativa Piemonte e l'intera regione Valle d'Aosta, oltre che una piccola parte delle regioni Liguria e Lombardia.\nLe incongruenze tra i territori delle 3 regioni amministrative e quello della regione ecclesiastica sono le seguenti:\nLa diocesi di Tortona e alcuni comuni meridionali della provincia di Alessandria appartengono alla regione ecclesiastica Liguria.\nL'arcidiocesi di Vercelli comprende sette parrocchie poste in territorio lombardo (in Lomellina) e alcune parrocchie delle diocesi di Acqui e di Mondov\u00ec si trovano in Liguria (in particolare nelle province di Savona e Genova).\nFino al 2018 la parrocchia di Sozzago (in provincia di Novara) apparteneva alla diocesi di Vigevano, mentre la parrocchia di Gravellona Lomellina (in provincia di Pavia) apparteneva alla diocesi di Novara. Nel 2018 le due parrocchie hanno invertito le diocesi di appartenenza.\nLa regione ecclesiastica \u00e8 costituita dalle due province ecclesiastiche di Torino e di Vercelli, suddivise rispettivamente in 12 e 5 diocesi:\nStoria.\nLe prime forme di evangelizzazione nelle zone dell'odierna regione ecclesiastica si devono a Sant'Eusebio primo vescovo di Vercelli che nel IV secolo di ritorno dall'esilio inizi\u00f2 ad operare per creare una chiesa viva in questa terra di confine. Il suo lavoro fu continuato dai suoi discepoli, in particolar modo da Massimo che divenne vescovo di Torino nel secolo successivo, secolo in cui vennero fondate molti luoghi sacri e si inizi\u00f2 anche l'evangelizzazione delle terre aostane (dal 450 si ha una presenza episcopale in quelle terre). Nei secoli il cristianesimo seppe resistere nelle terre piemontesi anche durante le invasioni ungare e saracene.\nTribunale ecclesiastico.\nLe cause ecclesiastiche sono giudicate in primo grado dal tribunale ecclesiastico piemontese, in secondo grado da quello lombardo. Il tribunale ecclesiastico piemontese giudica inoltre in secondo grado le cause che in primo grado sono giudicate dal tribunale ecclesiastico ligure."}
{"id": "542794", "revid": "339392", "url": "https://it.wikipedia.org/wiki?curid=542794", "title": "Radiotelevisione della Svizzera italiana", "text": ""}
{"id": "542796", "revid": "757396", "url": "https://it.wikipedia.org/wiki?curid=542796", "title": "Serie A 2006-2007 (pallacanestro maschile)", "text": "La Serie A 2006-2007 \u00e8 stata l'ottantacinquesima edizione del massimo campionato italiano di pallacanestro maschile.\nLa formula del campionato non varia rispetto alla stagione precedente: le 18 squadre si incontrano in un girone all'italiana in partite di andata e ritorno. Le prime 8 si qualificano per i play-off valevoli per lo scudetto, mentre le ultime 2 retrocedono in Legadue."}
{"id": "542797", "revid": "767487", "url": "https://it.wikipedia.org/wiki?curid=542797", "title": "Ricardo Londo\u00f1o", "text": "Carriera.\nRicardo Londo\u00f1o fece la sua comparsa nel circo iridato a inizio 1981. Proveniva dalla Formula Aurora e fu segnalato (assieme a Roberto Guerrero) a Morris Nunn, patron del piccolo team Ensign, come pilota molto veloce anche se senza esperienza, e soprattutto dotato di un \"ottimo portafogli\". Il team Ensign, spesso autore di auto geniali ma perennemente a corto di liquidi, non si lasci\u00f2 sfuggire l'occasione e ingaggi\u00f2 il colombiano per l'imminente Gran Premio del Brasile. Una settimana prima ci furono dei test proprio a Rio de Janeiro e Londo\u00f1o ottenne tempi interessanti, tenendosi dietro anche Nelson Piquet. Per\u00f2 a fine test ci fu la doccia fredda: il colombiano non ha superlicenza per gareggiare in Formula 1 e non pu\u00f2 correre.\nIl mistero della superlicenza.\nLa versione storica di questo gran rifiuto da parte della Federazione fu che i tempi del colombiano non erano all'altezza, ma \u00e8 falsa perch\u00e9 Londo\u00f1o si comport\u00f2 al contrario molto bene nei test. Poi si disse che fu per via di un incidente assieme a Keke Rosberg, ma in realt\u00e0 era stato il finlandese a provocare il tutto, perch\u00e9 mentre era davanti fren\u00f2 di colp\u00f2, piccolo trucchetto che faceva con tutti i \"novellini\" per intimorirli. La verit\u00e0, svelata solo in anni recenti, fu che Bernie Ecclestone durante i test indag\u00f2 sulla provenienza dei soldi dello sponsor di Londo\u00f1o (un semplice ma enigmatico \"Colombia\" scritto a caratteri cubitali sulla fiancata): quando scopr\u00ec che erano soldi frutto di attivit\u00e0 illecite - cocaina per l'esattezza - fece interdire dal Circus il pilota, che poi ripieg\u00f2 sulla Formula 2 partecipando con una Toleman del team Alan Docking ad alcune gare in sostituzione dell'infortunato Kenny Acheson.\nLa linea dura del Boss della FOCA fu dettata dal suo desiderio di trasformare sempre di pi\u00f9 la Formula 1 nel mondo dorato che divent\u00f2 poi negli anni 2000, eliminando tutti i possibili personaggi chiacchierati. Negli anni precedenti c'erano state diverse grane che avevano infastidito non poco Ecclestone, come l'arresto del finanziere Franco Ambrosio sponsor di Shadow e Arrows e la scoperta che in quest'ultimo team due uomini nascondevano droga dentro le monoposto per passare pi\u00f9 facilmente le dogane. Temendo che la cosa potesse saltare fuori, creando un danno d'immagine alla Formula 1, Bernie viet\u00f2 a Londo\u00f1o di correre (Nunn avrebbe poi affermato che il ragazzo aveva i numeri per sfondare): il suo posto venne preso da Marc Surer, che si qualific\u00f2 e termin\u00f2 la gara al quarto posto, facendo segnare anche il giro pi\u00f9 veloce. Anche se Londo\u00f1o non prese parte alle prove ufficiali venne comunque iscritto al Gran Premio, ed \u00e8 quindi da considerarsi come il primo pilota colombiano in Formula 1.\nL'assassinio.\nNegli anni successivi Londo\u00f1o si limita a correre nel campionato IMSA americano, per poi abbandonare le corse. Sulla sua misteriosa figura girano diverse leggende metropolitane, che in un certo senso verranno poi confermate dalla sua tragica morte. \u00c8 stato infatti assassinato il 18 luglio 2009 nel dipartimento di C\u00f3rdoba mentre stava cenando in un ristorante sulla spiaggia. Gli attentatori, appartenenti a un'altra organizzazione gli spararono uccidendo anche i suoi due bodyguard, chiudendo cos\u00ec la \"carriera\" dell'ex pilota colombiano."}
{"id": "542799", "revid": "1494169", "url": "https://it.wikipedia.org/wiki?curid=542799", "title": "DPR (disambigua)", "text": ""}
{"id": "542801", "revid": "339392", "url": "https://it.wikipedia.org/wiki?curid=542801", "title": "Chuang Tsu", "text": ""}
{"id": "542802", "revid": "339392", "url": "https://it.wikipedia.org/wiki?curid=542802", "title": "Zhuang Tse", "text": ""}
{"id": "542804", "revid": "339392", "url": "https://it.wikipedia.org/wiki?curid=542804", "title": "Chuang Tse", "text": ""}
{"id": "542811", "revid": "30610", "url": "https://it.wikipedia.org/wiki?curid=542811", "title": "Guglielmo di Ferrers, V conte di Derby", "text": "Nacque nel Derbyshire, Inghilterra, figlio di William de Ferrers, IV conte di Derby e di Agnese of Chester, figlia di Ugo di Kevelioc, conte di Chester a di Bertrada de Montfort. Dopo avere reso l'omaggio feudale a Enrico III d'Inghilterra, ebbe il castello di Chartley e altri territori dell'eredit\u00e0 materna. Accompagn\u00f2 Enrico III in Francia nel 1230. Entr\u00f2 nel parlamento di Londra nello stesso anno.\nAl pari del padre ebbe diversi \"free warrenn\" presso Belper, Milford, Windley, Holbrook, Heage, Hulland e altri ancora, tutti nella contea del Derbyshire.\nGuglielmo mor\u00ec il 28 marzo 1254 solo sette anni dopo essere succeduto al padre, a lui successe il figlio Robert de Ferrers, VI conte di Derby e venne quindi sepolto nell'abbazia di Merevere, nel Warwickshire. La sua vedova mor\u00ec il 12 marzo 1280.\nLa famiglia.\nGuglielmo spos\u00f2 Sibilla Maresciallo figlia del leggendario Guglielmo il Maresciallo I conte di Pembroke. Ebbero sette figlie:\nNeel 1238, Guglielmo spos\u00f2 Margaret de Quincy (\u03b1 1218), figlia di Roger de Quincy, conte di Winchester, e Helen di Galloway.\nDall'unione di Guglielmo e Margaret nacquero:\nGuglielmo soffriva di gotta fin dalla giovent\u00f9 e viaggi\u00f2 sempre in lettiga. Mor\u00ec per le ferite riportate a causa di una caduta accidentale dalla lettiga, mentre attraversava un ponte. Guglielmo di Ferrers fu sepolto nell'abbazia di Merevere, nel Warwickshire. La sua vedova mor\u00ec il 12 marzo 1280."}
{"id": "542812", "revid": "1610933", "url": "https://it.wikipedia.org/wiki?curid=542812", "title": "Corvo imperiale", "text": ""}
{"id": "542824", "revid": "2091520", "url": "https://it.wikipedia.org/wiki?curid=542824", "title": "Istituto italiano di tecnologia", "text": "L'Istituto italiano di tecnologia (IIT) \u00e8 un centro di ricerca scientifica.\nLa sede scientifica \u00e8 a Genova, nel quartiere di Bolzaneto, mentre quella amministrativa si trova a Roma. Genova ospita anche la seconda sede scientifica dell'istituto (il \"Centro per le Tecnologie Umane\" presso il parco scientifico tecnologico degli Erzelli), mentre altri centri distaccati di ricerca sono attivi in diverse citt\u00e0 (dodici in Italia e due a Boston negli Stati Uniti), in collaborazione con diverse universit\u00e0.\nIl direttore scientifico dal 2019 \u00e8 Giorgio Metta.\nStoria.\nLa fondazione \u00e8 stata creata alla fine del 2003 su volont\u00e0 dei ministri Giulio Tremonti e Letizia Moratti.\nDalla sua nascita nel 2003, si sono scatenate polemiche: membri delle comunit\u00e0 scientifica, industriale e politica italiane si sono divisi in favorevoli e contrari al progetto. Tra le varie opinioni espresse, vanno ricordati tra i contrari Carlo Rubbia, Tullio Jappelli e Marco Pagano, il direttore de \"Le Scienze\" Marco Cattaneo, Francesco Sylos Labini del CNR, Renato Ugo dell'Associazione Italiana per la Ricerca Industriale (AIRI), Giorgio Squinzi di Confindustria, e Alfonso Fuggetta del Cefriel.\nInvece, tra i favorevoli, l'economista Francesco Giavazzi, che cos\u00ec scriveva nel 2003 sul Corriere della Sera:\nFinanziato dallo Stato italiano (100 milioni all'anno secondo quanto stabilito dalla legge) l'IIT \u00e8 nato con lo scopo di diventare un centro di riferimento per la ricerca scientifica ad alto contenuto tecnologico, oltre all'auspicio di fornire una piattaforma per il rientro dei cosiddetti \"cervelli in fuga\".\nIn fase di costituzione, le citt\u00e0 candidate a ospitare l'istituto erano Genova e Pisa. La scelta cadde sul capoluogo ligure in quanto sede industriale d'importanti aziende quali, tra le altre, Ansaldo, Siemens e Ericsson.\nL'istituto \u00e8 attivo dall'ottobre 2005 e in dicembre come direttore scientifico viene chiamato Roberto Cingolani.\nCon gli anni IIT diviene un centro di ricerca di rilevanza internazionale, e nel suo gruppo pu\u00f2 vantare circa 1700 persone provenienti da circa 60 nazioni, oltre a diversi brevetti e 18 startup tecnologiche.\nNel resoconto relativo all'attivit\u00e0 scientifica del 2012, curato dal direttore Cingolani e pubblicato nell'estate 2013 sul sito web dell'istituto, si annuncia l'imminente avvio d'un nuovo laboratorio IIT@Harvard presso il Dipartimento di Neurobiologia della Harvard University sempre a Boston negli Stati Uniti.\nNel novembre 2013 un accordo di collaborazione scientifica \u00e8 stato firmato tra l'IIT e istituto scientifico russo Skoltech (Skolkovo Institute of Science and Technology), situato a Skolkovo, vicino a Mosca.\nAgli inizi del 2014 Cingolani ha dichiarato l'intenzione del centro di ricerca scientifica di aprire un laboratorio dedicato alla robotica riabilitativa nel parco scientifico tecnologico degli Erzelli a Genova. \nI nuovi laboratori del Centro per le Tecnologie Umane dell'IIT agli Erzelli vengono poi inaugurati nel luglio 2019.\nNel novembre 2015 l'allora Presidente del Consiglio dei ministri Matteo Renzi annuncia che l'Istituto Italiano di Tecnologia avr\u00e0 un ruolo centrale nel nuovo parco scientifico-tecnologico in costruzione nell'area post EXPO 2015.\nNel 2019 Cingolani lascia per approdare a Leonardo spa.\nNel maggio 2020, il presidente di Ferrari John Elkann annuncia che l\u2019Istituto insieme a Scuderia Ferrari, ha ideato l\u2019FI5, un respiratore polmonare realizzato con materiali reperibili ed economici, da utilizzare nelle strutture ospedaliere per affrontare l\u2019emergenza da COVID-19.\nDescrizione.\nSebbene l'IIT sia un istituto completamente statale (di propriet\u00e0 del Ministero dell'Economia italiano), \u00e8 governato da una fondazione che segue le regole del diritto privato, a differenza di altre istituzioni quali universit\u00e0 pubbliche italiane e CNR, che invece seguono regole di diritto pubblico. Questa scelta fu dettata dalla necessit\u00e0 dell'istituto di poter operare attraverso una struttura pi\u00f9 simile a quella aziendale, . Per questo motivo, il direttore scientifico viene anche considerato il massimo esponente scientifico dell'istituto.\nLa struttura di ricerca, presso la sede genovese, \u00e8 articolata in dipartimenti e laboratori:\nDalla fondazione dell'istituto fino al 2010 \u00e8 stato attivo anche un dipartimento di telerobotica, chiuso poi per il mancato raggiungimento degli obiettivi prefissati.\nL'istituto nel 2018 impiega 225 scienziati e ricercatori a tempo indeterminato e 855 con contratti a tempo determinato e co.co.co\nL'amministrazione prevede un consiglio e un comitato esecutivo. Il programma di dottorato di ricerca viene gestito dall'IIT insieme all'Universit\u00e0 di Genova.\nOrganizzazione e Organi.\nLa Fondazione IIT \u00e8 una fondazione di diritto privato disciplinata dal Codice Civile. I due principali organi della fondazione IIT sono:\nGli attuali membri del Consiglio sono: Annamaria Colao, Fulvio Conti, Rita Cucchiara, Vittorio Grilli (Chairman), Pietro Guindani, Umberto Malesci, Alessandro Profumo, Francesco Profumo, Giuseppe Recchi, Lucrezia Reichlin, Carlo Rosa, Raffaele Squitieri, Francesco Starace, Vittorio Terzi, Elena Zambon.\nCentri IIT.\nOltre alla sede centrale di Genova, l'IIT opera in diversi centri distaccati siti presso alcune universit\u00e0 italiane e statunitensi. Presso questi centri, gli scienziati IIT collaborano con ricercatori dell'universit\u00e0 ospitante il centro, perseguendo obiettivi scientifici comuni all'istituto e all'ateneo.\nAttualmente, l'elenco dei centri comprende:\nAll'inizio era previsto anche l'avvio d'un centro per neuroscienze molecolari presso l'Ospedale San Raffaele di Milano. Il progetto fu per\u00f2 abbandonato nell'estate 2006, senza che i motivi fossero resi pubblici.\nJoint Labs.\nL'IIT ha inoltre diversi laboratori tecnologici congiunti con aziende di rilevanza internazionale ed entit\u00e0 di ricerca e sviluppo (pi\u00f9 uno con un ente pubblico italiano, l'INAIL):\nOpinioni.\nSin dalla sua nascita, l'IIT ha ricevuto diverse critiche per la quantit\u00e0 di fondi statali, considerata da alcuni eccessiva rispetto alle dotazioni di altri istituti universitari e di ricerca..\nQuando a novembre 2011 il presidente del centro, Vittorio Grilli, \u00e8 stato nominato viceministro dell'economia, per prevenire il rischio di conflitto di interessi a dicembre Gabriele Galateri di Genola gli \u00e8 subentrato.\nDopo i primi anni, numerose critiche sono inoltre cadute sull'IIT riguardo alla scarsit\u00e0 di risultati rispetto all'entit\u00e0 di fondi pubblici ricevuti. Cos\u00ec scrive Angelo Leopardi in un articolo per \"LeRagioni.it\" nel novembre 2010:\nNel febbraio 2015 una norma introdotta nella bozza del decreto legge \"Misure urgenti per il settore bancario e per gli investimenti\", approvato del Consiglio dei Ministri, intendeva affidare all'Istituto tecnologico il monopolio su tutti i brevetti delle universit\u00e0 e degli enti di ricerca. La norma ipotizzata, a detta di Valentina Santarpia del Corriere della Sera, \"ha fatto infuriare tutti: politici, universit\u00e0, enti di ricerca\". Lo stesso Istituto ha diramato una nota ufficiale in cui \"all'unisono con il mondo della ricerca\" esprime la sua \"perplessit\u00e0 sulla norma sia nel merito che nel metodo\". Il Ministro dell'Istruzione, dell'Universit\u00e0 e della Ricerca Stefania Giannini, in una nota ufficiale, ha dichiarato di non essere stata coinvolta nella stesura della norma, dichiarandola \"incompatibile con l'autonomia sia delle Universit\u00e0 che degli Enti pubblici di ricerca\".\nSecondo Edoardo Segantini, editorialista del Corriere della Sera, l'IIT sarebbe il migliore centro di ricerca Italiano. Secondo Elena Dusi de la Repubblica, invece, nonostante i finanziamenti, la produttivit\u00e0 scientifica media dei suoi ricercatori sarebbe molto bassa (0.34 articoli annuali a persona) rispetto a simili istituti. Riguardo a queste critiche, Cingolani ha spiegato che quel calcolo erroneamente considerava lo staff dell'IIT come 1.500 persone sin dalla sua fondazione nel 2003, quando invece vi lavoravano solo 50 persone. Considerando invece il numero di pubblicazioni annuali diviso per il numero ricercatori in forza all'istituto ogni anno, si arriva ad una cifra di circa 1.1 pubblicazioni annuali per ogni ricercatore, quindi in linea con i migliori centri di ricerca scientifica italiani.\nNel febbraio 2017 Angelo Oreste Andrisano, rettore dell'Universit\u00e0 di Modena e Reggio Emilia, ha definito l'IIT come il \"pi\u00f9 importante centro di ricerca nazionale\" ."}
{"id": "542826", "revid": "287204", "url": "https://it.wikipedia.org/wiki?curid=542826", "title": "Gattinara (vino)", "text": "Il Gattinara \u00e8 un vino DOCG la cui produzione \u00e8 consentita nella provincia di Vercelli, esclusivamente nel territorio del comune omonimo.\nSuperficie vitata: ettari 103,64\nCaratteristiche organolettiche.\nVino prodotto con il vitigno nebbiolo (biotipo LAMPIA) con eventuale aggiunta di vespolina (max 4%) oppure bonarda (max 10%) purch\u00e9 tali vitigni non superino il 10% totale. Titolo alcolometrico minimo 12,5% e affinamento minimo di 36 mesi di cui almeno un anno in botti di legno. Nella versione riserva, con titolo alcolometrico minimo di 13%, l'affinamento \u00e8 di minimo 48 mesi di cui almeno due anni in botti di legno.\nAbbinamenti consigliati.\nCarni rosse di selvaggina e cacciagione, arrosti, brasati, formaggi stagionati a pasta dura. Ottimo anche utilizzato per cucinare il risotto che prende il nome \"risotto al Gattinara\".\nProduzione.\n\"Provincia, stagione, volume in ettolitri\""}
{"id": "542828", "revid": "2031773", "url": "https://it.wikipedia.org/wiki?curid=542828", "title": "Storia di Lentini", "text": "Lentini, comune siciliano in provincia di Siracusa, ha una storia millenaria che risale all'VIII secolo a.C., quando venne fondato il nucleo abitato di \"Leontinoi\" ad opera di alcuni coloni calcidesi.\nIl mito della fondazione.\nIl periodo antecedente la colonizzazione greca di \"Leontinoi\" \u00e8 avvolto nel mito. Delle civilt\u00e0 preelleniche rimangono i ritrovamenti nelle zone archeologiche, in particolare grotte murate e capanne del tipo italico.\nSecondo Sebastiano Pisano Baudo, che ha scritto, attingendo a piene mani alla mitologia \"Storia di Lentini antica e moderna\", i primi abitatori dei campi leontini furono i Lestrigoni, popolazioni vicine ai Ciclopi, che dimoravano sull'Etna. Un capo di questo popolo, il cui nome \u00e8 stato tramandato per la saggezza e il valore, era Antifate. Richiamando autori mitologici greci, soprattutto Omero, l'autore descrive i Lestrigoni come popolazioni evolute, dedite principalmente alla pastorizia e organizzate sotto un governo federato, rinnegando la rappresentazione di essi come giganti incivili e persino antropofagi. Considerandoli pacifici, ma molto patriottici, giustifica la strage dei seguaci di Ulisse, descritta nell'Odissea.\nLo stesso autore, citando Tucidide, Polibio ed altri, ritiene che la citt\u00e0 di Camesena, fondata da Cam, re dei Saturni, sorgesse nei campi leontini e fosse la prima citt\u00e0 siciliana. In epoche successive i Lestrigoni, avanzando nella civilt\u00e0, si chiamarono Sicani, da Sicano, il loro eroe pi\u00f9 illustre e coraggioso. Oltre alla pastorizia, si dedicarono all'agricoltura, in particolare alla coltura delle biade.\nPer Pisano Baudo il mito di Cerere trova origine nell'attitudine a coltivare il grano da parte dei Sicani. Ricorda che, secondo la mitologia, Cerere fu generata da Cam Saturno e da Rea ed opina che spos\u00f2 Sicano. A lei furono attribuite le leggi che regolavano la pastorizia e l'agricoltura e fu appellata Tesmofora, creatrice della ricchezza, Mallefora, porta lana e Melafora, porta pecore. Dalla coppia venne alla luce Proserpina, bellissima tra le belle, che Orco, re dei Molossi, rap\u00ec nei pressi del Bevaio (Biviere) di Lentini (e non nell'ennese o a Catania, come altri asseriscono).\nNel mito dei campi leontini trova posto anche Ercole, capo dei Fenici, che, dopo aver ucciso Erice e fondato Mozia, si spost\u00f2 ad est della Trinacria, richiamato dal mito di Cerere, alla quale sacrific\u00f2 un toro nei pressi della fonte del Ciane. I Sicani, temendo l'invasione fenicia, organizzarono un numeroso esercito e ne affidarono la guida a sei condottieri: Leucaspi, Pediacrate, Bufona, Caucate, Cigeo e Crisida. I fenici, niente affatto impauriti e forti dell'audacia del proprio capo, ingaggiarono la battaglia e sconfissero i Sicani. Ercole si distinse per forza e coraggio, uccidendo i sei capi nemici. Giunto ai campi leontini, fu accolto da un tripudio. Riconoscente, lasci\u00f2 segni eterni del suo passaggio, facendo edificare maestosi monumenti. Una medaglia, raffigurante un uomo nudo con la patera, che sacrifica presso un'ara, tenendo in mano un ramoscello d'orzo, fa dire al Pisano Baudo che si tratta di Ercole che sacrifica a Cerere. Pare, comunque, che il mito di Ercole sia stato nei campi leontini celebrato per secoli e addirittura si fa originare il nome Leonzio dal leone ucciso dall'eroe fenicio.\nScrive Pisano Baudo che Leonzio, beneficiata dal simbolico Ercole e tanto ammirata dai Fenici, divenne di giorno in giorno pi\u00f9 popolata, acquistando grande rinomanza per la laboriosit\u00e0 e la civilt\u00e0. Ma quando vi furono le terrificanti eruzioni dell'Etna che devastarono l'intera area, i Sicani, impauriti, si ritirarono a occidente dell'isola. L'area venne successivamente ripopolata dai Siculi, guidati dal re Sicolo, dal quale prese nome l'intera isola.\nCon la colonizzazione dei Sicoli, Leonzio fu eletta capitale della regione leontina. Ben presto, spinti da mire espansionistiche, i Sicoli entrarono in guerra con i Sicani, prendendo a saccheggiare le loro campagne. Le ostilit\u00e0 cessarono con la stipula di un trattato di pace che fissava i confini tra i rispettivi territori. I contrasti, per\u00f2, ripresero quasi subito e si torn\u00f2 a belligerare. Lo stato permanente di guerra turbava lo sviluppo economico e civile di entrambe le popolazioni. Per queste ragioni, essendo pervenuta fino a loro la fama di Euo, uomo giusto e sapiente, che aveva insegnato ai marinai l'uso delle vele, affidarono a suo figlio Xuto, anch'egli ritenuto saggio ed equo come il padre, il governo di entrambi i popoli. Poich\u00e9 il prescelto si rivel\u00f2 all'altezza del compito, la regione che va dal Simeto fino a Leonzio fu chiamata Xutia.\nNelle et\u00e0 successive si mantenne la pace e la prosperit\u00e0, perch\u00e9 i successori di Xuto furono sempre scelti come gli ottimi tra i buoni.\nL'et\u00e0 Antica.\nL'et\u00e0 greco-siceliota.\nLa citt\u00e0 di Lentini \u00e8 stata fondata, secondo la tradizione derivata da Tucidide, da coloni greci, provenienti da Calcide, che, sotto la guida di un certo Tukles (Teocle), occuparono le colline a sud della ricca piana alluvionale del Simeto intorno al 730 a.C.\nMa molti secoli prima che il piede calcidese calpestasse la terra di Sicilia, popolazioni di varia origine avevano occupato le stesse colline. Tra queste popolazioni, una gente di origine peninsulare che gli storici hanno identificato con i Siculi.\nEssi passarono nella Sicilia dall'Italia (dove abitavano) fuggendo gli Opici, su zattere o in qualche altro modo. Giunti in Sicilia, essendo un popolo numeroso, vinsero in battaglia i Sicani e li scacciarono verso le parti meridionali e occidentali del paese. Questa popolazione, che basava la sua economia sull'agricoltura, ma anche sulla pesca e sul commercio, esercitato attraverso lo scalo di Castelluccio, si stanzi\u00f2 sul colle di Metapiccola, dando origine ad un insediamento che gli studiosi hanno identificato con la mitica Xouthia.\nContemporaneamente, sui colli circostanti continuano a vivere popoli indigeni, che sembrano aver mantenuto con i Siculi rapporti amichevoli e che continuano ad occupare la stessa zona anche quando dei Siculi si perdono le tracce. Sono queste le genti che i calcidesi trovano sul colle di San Mauro nel 729 o, come \u00e8 pi\u00f9 probabile, nel 751-750 a.C.\nDapprima i Calcidesi coabitarono con gli indigeni, ma poi, con la collaborazione dei Megaresi, con i quali avevano fatto citt\u00e0 comune, li cacciarono dal San Mauro, costringendoli ad insediarsi sui colli circostanti, fino al definitivo assorbimento. L'agricoltura, in particolare la coltivazione dell'orzo, che ritroviamo nelle rappresentazioni monetali, e l'allevamento dei cavalli furono le attivit\u00e0 economiche prevalenti, che determinavano lo \"status\" sociale della classe dominante, i cavalieri (\"ippeis\"). A questa classe appartiene il primo tiranno della storia siciliana, Panezio, che, sul finire del VII secolo a.C., approfittando della guerra per motivi di confine con Megara Hyblaea, prese il potere a Leontini.\nLa citt\u00e0, che fu diretta per molto tempo da un regime oligarchico, ebbe molto presto un grande sviluppo ed uscendo dai ristretti limiti del San Mauro, occup\u00f2 i colli circostanti e fond\u00f2 nuove colonie (\"Euboia\"). La ricchezza della citt\u00e0, molto florida sia dal punto di vista agricolo che da quello commerciale, suscit\u00f2 ben presto gli appetiti dei vari potenti che si contendevano il dominio della Sicilia in questo periodo.\nAttaccata ed occupata da Ippocrate di Gela nel 494 a.C., Leontini perde l'indipendenza e viene costretta ad entrare in un'alleanza militare, prima sotto il controllo di Gela (che vi insedia Enesidemo), e poi di Siracusa, che la trasforma in una piazzaforte militare per il controllo del territorio. Nel 476 a.C., Gerone I, signore di Siracusa, deporta a Leontini gli abitanti di Nasso e di Catania, dopo averli scacciati dalle loro citt\u00e0. La fine, con Trasibulo di Siracusa, della dinastia dei Dinomenidi riporta a Leontini la libert\u00e0, che viene per\u00f2 minacciata dall'avventura di Ducezio che nella zona dei Palici cerca di realizzare un dominio personale sul modello degli stati tirannici greci.\nCircondata da nemici da ogni parte, Leontini ricorre ad Atene, con la quale si allea con un trattato militare negli anni intorno alla met\u00e0 del V secolo a.C. Di fronte alle azioni di Siracusa, che non nasconde le sue mire di dominio su tutta la Sicilia, l'alleanza precedente viene rinnovata nel 433 a.C. Nel 427 a.C., un'ambasceria, guidata dal retore leontino Gorgia, viene inviata ad Atene a perorare la causa degli alleati (le citt\u00e0 calcidesi, Camarina e Reggio) contro Siracusa.\nLa novit\u00e0 del suo eloquio, che avvince gli ascoltatori, ma anche gli interessi che Atene ha nell'isola, convincono la citt\u00e0 greca ad intervenire militarmente in Sicilia. Le vicende della guerra sono alterne e si concludono con il congresso di Gela (424 a.C.), nel quale si stabilisce l'indipendenza delle varie citt\u00e0 siceliote, l'estromissione di Atene dalla Sicilia, e di fatto la supremazia di Siracusa. A Leontini la fine della guerra non porta la pace. Si riaccendono, infatti, subito le lotte tra aristocratici, legati a Siracusa, e democratici, legati ad Atene. Questi ultimi chiedono la ridistribuzione delle terre e l'allargamento del diritto di voto, con la concessione dei diritti politici a molti nuovi cittadini. Per non essere costretti a cedere una parte del loro potere, gli aristocratici si rivolgono a Siracusa, che interviene immediatamente.\nI democratici vengono espulsi e si disperdono in varie parti della Sicilia, i nobili si trasferiscono a Siracusa, della quale ottengono la cittadinanza. Ad impedire che in futuro ci siano sorprese, le fortificazioni vengono distrutte. Il territorio viene inglobato nella \"chora\" di Siracusa e Leontini resta priva di abitanti, tranne i lavoratori servili alle dipendenze degli aristocratici. Dopo qualche anno, per\u00f2, i nobili, non contenti del trattamento che riserva loro la nuova patria, fanno ritorno in citt\u00e0 ed alleatisi con i democratici fanno scorrerie contro i Siracusani dal quartiere fortificato di Foceas e dalla fortezza di Brikinnia.\nLa nuova situazione, che vede i democratici alla riscossa, spinge Atene ad intervenire in favore degli antichi alleati. Infatti, risponde positivamente alle richieste di aiuto che vengono formulate da Segesta, nella guerra contro Selinunte, alleata di Siracusa, e dagli esuli Leontini, che chiedono di essere rimessi nella loro citt\u00e0. Ha inizio cos\u00ec la seconda spedizione ateniese che finisce con la sconfitta definitiva di Atene, la quale, battuta nella Battaglia del fiume Assinaro, vede il proprio esercito lasciato morire di fame e di stenti nelle latomie, mentre Leontini vede svanire ancora una volta il sogno della libert\u00e0 (413 a.C.). Ad accentuare lo stato di sudditanza nei confronti di Siracusa, ecco che di l\u00ec a poco la citt\u00e0 viene occupata dai cittadini di Akragas, duecentomila persone (406 a.C.), e subito dopo dagli abitanti di Gela e di Camarina, alleati di Siracusa nella guerra contro Cartagine.\nLa fine della guerra, con la sconfitta di Siracusa, porta all'autonomia di Leontini, che dopo tanto tempo si ritrova libera dalla potente vicina. L'indipendenza dura poco. Infatti, alla partenza dei Cartaginesi dalla Sicilia, Dionisio, da poco divenuto tiranno di Siracusa, la riconquista e deporta ancora una volta gli abitanti a Siracusa. La citt\u00e0 si trasforma e diventa nello schema siracusano semplicemente una citt\u00e0 magazzino, in cui conservare provviste per la guerra nei depositi a tal uopo costruiti. Alla fine della guerra, non potendo pagare i mercenari, Dionisio cede loro la citt\u00e0 in cambio degli stipendi arretrati.\nNelle lotte che si scatenano a Siracusa per il potere tra Dionisio II e Dione, Leontini parteggia per quest'ultimo e viene coinvolta fino ad essere occupata parzialmente da Filisto, generale di Dionisio. Nel periodo successivo, che vede il dissidio tra il corinzio Timoleonte ed Iceta, generale siracusano, Leontini prende le parti del secondo. La sconfitta di Iceta si porta dietro per Leontini ancora una volta lo spopolamento con la deportazione a Siracusa dei cittadini di parte popolare. Durante il regno di Agatocle, Leontini passa da una fase di appoggio al monarca siracusano all'alleanza con i Cartaginesi. Agatocle, al ritorno dall'Africa dove aveva portato la guerra, per punirla del tradimento ne massacra i dirigenti politici ed i loro seguaci. Durante l'intervento in Italia di Pirro, Leontini assieme a Siracusa e ad Akragas chiama il re epirota in aiuto contro Cartagine. In quella occasione, il tiranno di Leontini, Eraclide, offre a Pirro la citt\u00e0 con i castelli ed un contingente di quattromila soldati e cinquecento cavalli (278 a.C.)\nLa partenza di Pirro dalla Sicilia lascia Leontini saldamente in mano di Siracusa. Durante la prima guerra punica gode di un periodo di pace, inserita com'\u00e8 nell'alleanza cui l'ha costretta il signore di Siracusa, Ierone II, che riesce a non restare coinvolto nella lotta tra Roma e Cartagine, barcamenandosi tra l'una e l'altra potenza. La morte di Ierone e l'ascesa al trono di Geronimo, suo nipote, che nella seconda guerra punica parteggia per Cartagine, rappresentano l'ultimo atto dell'esistenza di Leontini. Geronimo, giovane di sedici anni, si reca con l'esercito e con il tesoro regio a Leontini, ai confini della provincia romana, per procedere alle operazioni di guerra. Quivi giunto, per\u00f2, cade vittima di una congiura ordita dal partito filoromano. Mentre, infatti, si sta recando in piazza per una via stretta, Geronimo viene circondato dai congiurati e trafitto a colpi di pugnale. Leontini, abbandonata dai congiurati, diventa poco dopo la base delle operazioni dei filocartaginesi, espulsi da Siracusa. Costoro attaccano e distruggono un reparto romano e Roma chiede l'allontanamento dei Cartaginesi. La risposta sprezzante dei Leontini, che sperano nell'aiuto di Annibale che in Italia sta portando un duro attacco alle forze romane, provoca l'intervento armato dei Romani. Attaccata da tutte le parti, distrutte le mura, la citt\u00e0 soccombe (214 a.C.).\nLeontini entra nell'orbita di Roma e perde definitivamente la sua autonomia.\nIl periodo romano.\nPoche e scarne le notizie relative a Leontini sotto il dominio di Roma. Inquadrata in primo momento tra le citt\u00e0 decumane, sottoposte al pagamento della decima parte del raccolto, si trasforma a poco a poco in citt\u00e0 censoria, il cui territorio viene dato in affitto a cittadini di altre citt\u00e0 dietro pagamento di un canone prestabilito. Alla fine del I secolo a.C., il territorio di Leontini viene usato per i donativi agli alleati dei triumviri.\nLa citt\u00e0 entra in un periodo di grande decadenza, scompare praticamente come citt\u00e0, mentre la popolazione preferisce trasferirsi nelle campagne e nelle fattorie sparse nel territorio. Quasi del tutto assenti le notizie relative alla citt\u00e0 in periodo imperiale. Le poche informazioni giunte fino a noi sono inserite nel contesto delle vicende dei santi martiri Alfio, Filadelfo e Cirino, chiaramente leggendarie e quindi di poca utilit\u00e0. Secondo la tradizione, la chiesa leontina \u00e8 una delle prime ad affermare che Maria \u00e8 madre di Dio, prima che questa verit\u00e0 di fede venga ufficialmente proclamata dal concilio di Efeso (431 d.C.).\nL'et\u00e0 Medievale.\nBarbari, Bizantini e Arabi.\nDopo la conquista da parte dei Barbari, Lentini, assieme a tutta la Sicilia, nel 535 d.C., entra a far parte del dominio bizantino e subisce le conseguenze del rapace governo orientale. Su questo periodo sono poche le notizie. Di certo si sa che Lentini \u00e8 sede vescovile, almeno a partire dal VII secolo, e che viene scelta per ospitare un monastero maschile. Questo fatto si inserisce nella politica del papa del tempo, papa Gregorio Magno, il quale cerca di opporsi strenuamente alla tendenza della chiesa siciliana di quel periodo a seguire nel campo religioso l'esperienza orientale e bizantina che si manifesta anche nell'uso della lingua greca. La scelta di Lentini non \u00e8 casuale e dimostra che essa \u00e8 una sede importante, di grande prestigio, che pu\u00f2 dare un grande contributo nella lotta per l'occidentalizzazione della Sicilia.\nA sancire il grande ruolo del vescovado di Lentini, il prestigio di cui gode presso la corte di Costantinopoli l'ultimo vescovo di Lentini, Costantino. Questi, infatti, in occasione della lotta contro l'iconoclastia sferrata dal papato contro l'impero bizantino, viene incaricato dall'imperatrice Irene d'Atene nel 785 d.C. di recapitare al papa una lettera nella quale il pontefice viene invitato a partecipare al concilio di Costantinopoli (sede iniziale). Il compito affidato \u00e8 delicato ed il vescovo viene scelto perch\u00e9 gi\u00e0 conosciuto dal papa e per il ruolo di cerniera che la chiesa siciliana assume in questo arco di tempo tra Roma e Bisanzio. Durante il concilio che si svolge a Nicea (settembre 787 d.C.), il prelato partecipa attivamente ed ha l'onore di parlare per primo tra i vescovi siciliani. Con Costantino, il vescovato di Lentini cessa di esistere.\nSi avvicina, intanto, a grandi passi il dominio dei Musulmani. Essi, nell'847 d.C., assediano Lentini e, sfruttando a loro favore il piano di difesa che era stato architettato dagli abitanti della citt\u00e0, la conquistano, massacrando un buon numero di abitanti. La citt\u00e0 entr\u00f2 a far parte dell'Emirato di Sicilia\nLentini nel Regno di Sicilia.\nEntrata a far parte del Regno di Sicilia, Lentini viene inquadrata nello Strategato di Messina, mentre ai nobili leontini, Alanfranco ed Alaimo, vengono concessi i castelli di Militello, Ossino e Hidria con i rispettivi territori. Durante il dominio normanno, Lentini vive come un tranquillo borgo agricolo e deve godere di un certo benessere, in parte commerciale, se le descrizioni dei geografi arabi alla corte normanna ne lodano le case di pietra e il traffico fluviale, che si svolge attraverso il fiume San Leonardo che \u00e8 navigabile fino alla citt\u00e0. A tutto ci\u00f2 bisogna anche aggiungere il fatto che Lentini gode di una certa importanza strategica per via delle sue fortificazioni, tanto che il geografo arabo Edrisi la definisce \"forte rocca\". Successivamente Lentini decade ulteriormente, la sua popolazione diminuisce drasticamente e di conseguenza \u00e8 retta da un vicecomite.\nPer accrescere la popolazione viene favorito il trapianto a Lentini di una colonia di Cosentini, che danno il nome ad un quartiere della citt\u00e0. Nonostante la decadenza, per\u00f2, Lentini mantiene tutto il suo territorio ed i fondachi, che ne fanno uno snodo importante del sistema viario dell'epoca, mentre continua a produrre grano in grande quantit\u00e0, che viene anche esportato in tutta la Sicilia nei periodi di carestia.\nI terremoti del 1140 e, soprattutto, del 1169, a causa dei quali crollano molti palazzi, determinano l'ulteriore degrado della citt\u00e0, che viene ridimensionata, perdendo anche, molto probabilmente, la navigabilit\u00e0 del fiume ed il contatto diretto col mare a causa dell'interramento del corso d'acqua, mentre viene realizzato, con uno sbarramento artificiale ad opera probabilmente dei Templari, il lago Biviere. Le sorti della citt\u00e0 si risollevano, almeno in un primo momento, con l'avvento al trono di Federico II di Svevia.\nViene iniziata la costruzione della chiesa del Murgo, nei pressi di Agnone, che deve essere affidata ai monaci cistercensi; l'imperatore concede poco dopo ai Templari il Pantano con diritto di pesca nel fiume, che da quel momento in poi assume il nome di San Leonardo, per una chiesa dedicata al santo nei pressi. Nel 1223 Lentini viene scelta come sede per la riunione del primo parlamento siciliano, nel quale si stabilisce che il primo maggio ed il primo novembre di ogni anno si deve procedere in una pubblica adunanza alla presentazione delle lagnanze contro l'operato dei giustizieri e delle persone rivestite di pubblica autorit\u00e0.\nTutto questo non impedisce ai lentinesi di partecipare alla ribellione, partita da Messina, contro l'imperatore, la sua politica accentratrice ed il suo sistema fiscale e di controllo conseguente. I lentinesi, in questa occasione, prestano ascolto alle lusinghe di Vinito di Palagonia e giurano fedelt\u00e0 al papa. La rivolta subito sedata ed il ritorno della normalit\u00e0 nel regno permettono a Federico di riunire a Foggia nel 1239-1240 il parlamento dei comuni del regno. Fra le undici citt\u00e0 siciliane chiamate ad intervenire, Lentini, si trova accanto a Siracusa, Messina, Catania e altre.\nL'adesione alla rivolta non manca di avere conseguenze sui rapporti tra l'imperatore e la citt\u00e0. Infatti, per migliorare il controllo militare sul centro urbano, viene riattato il vecchio castello (\"castrum vetus\") sul colle Tirone, mentre sulle propaggini settentrionali del San Mauro viene costruito un altro castello per i divertimenti dell'imperatore (\"castellum novum\"). I motivi del malcontento nei confronti dell'imperatore non sono per\u00f2 cessati ed hanno una base reale nella situazione di crisi dell'agricoltura, in particolare feudale. Non \u00e8 un caso se nel corso del 1247-48, i \"reintegratores\", ufficiali regi mandati appunto a reintegrare i feudi, trovano a Lentini, ma anche a Siracusa, parecchi contratti tra feudatari e borghesi, per cui molti terreni sono stati venduti, mentre altri, vuoti, sterili o poco utili ma \"demania feudorum\", sono stati dati in censo per piantarvi vigna dietro pagamento di denaro.\nAlla corte di Federico II, intanto, si sviluppa la scuola poetica siciliana che vede in posizione di primo piano un cittadino di Lentini, Jacopo, notaio di corte, ritenuto universalmente l'inventore del sonetto.\nLa morte di Federico, nel 1250, d\u00e0 via libera al papa per intervenire nelle vicende di Sicilia. Ed \u00e8 sotto la protezione della Chiesa che Lentini, assieme a Palermo e ad altre citt\u00e0, si proclama Comune, affermando la sua autonomia nei confronti degli Svevi, nel 1254, sotto la guida del nobile Ruggiero Fimetta. La libert\u00e0 dura poco, per\u00f2, e nel 1256, a Favara, l'esercito leontino \u00e8 sconfitto, molti soldati sono uccisi, parecchi si salvano con la fuga, mentre il Fimetta si rinserra nella rocca di Lentini, riuscendo con molta probabilit\u00e0 a salvare la vita con l'esilio, seguendo la sorte del conte Alaimo, anch'egli ostile agli Svevi.\nLe Dinastie degli Angioini e degli Aragonesi.\nAlla morte di Manfredi, nel 1266, si riaccende lo scontro tra il papa, che appoggia gli Angi\u00f2, e gli Svevi, rappresentati dal giovane Corradino. A Lentini si accende una disputa tra i fautori degli uni e degli altri.\nI seguaci degli Angioini, Ferracani, si rinserrano nelle zone fortificate (Tirone e Castello) da cui controllano la citt\u00e0, ma poi si arrendono per mancanza di acqua e perch\u00e9 si accorgono che i rivali, Fetenti (come venivano chiamati allora i seguaci degli Svevi), hanno cominciato a scavare gallerie sotto le fortificazioni per renderle instabili. A questo punto anche Lentini si dichiara partigiana di Corradino. Sconfitto Corradino nella battaglia di Tagliacozzo, Lentini rimane fedele agli Svevi e ne segue le sorti, accogliendo l'esercito tra le sue mura.\nNella battaglia di Sciacca, la vittoria arride agli Svevi, ma poco dopo, con la presa di Centuripe, la Sicilia passa nelle mani dei Francesi. Gli Angioini non erano venuti in Sicilia a portare la libert\u00e0 e ben presto se ne accorgono tutti, soprattutto quelli che hanno appoggiato gli Svevi e quindi sono naturalmente sospetti. Infatti, tra i primi atti del nuovo governo c'\u00e8 l'aumento delle guarnigioni nei castelli sparsi in varie parti della Sicilia, che garantiscono un controllo capillare del territorio contro possibili sommosse (1278). Tra i castelli occupa un posto di rilievo quello di Lentini, che si vede popolato da un grande numero di soldati, ai quali viene garantita una provvigione di ben 100 salme di miglio. Questo trattamento, totalmente dissimile da quanto avveniva prima (1272), mette la guarnigione di Lentini alla pari dei castelli strategicamente pi\u00f9 importanti di Messina, Palermo ecc.\nSe ne accorgono anche i nobili che li hanno appoggiati. Come in altre occasioni di intervento straniero, molti avevano appoggiato gli Angioini, in odio ai vecchi governanti, forse sperando in un miglioramento delle loro condizioni sociali. Ma gli stessi erano sempre pronti a cambiare padrone non appena il nuovo dimostrava di volersi rifare delle spese sostenute per l'impresa. Non va sottovalutato, inoltre, il fatto che molte famiglie nobili sperano di ricavare dei benefici privati dal cambiamento dinastico conseguente ad un'invasione straniera.\nTra questi, il conte Alaimo di Lentini che, mandato in esilio dagli Svevi fuori dalla Sicilia, vi fa ritorno, al seguito dei francesi, dopo la battaglia di Benevento (1266), prende parte alla lotta in favore degli Angioini e nel 1274 viene premiato per la sua fedelt\u00e0 dal re Carlo con la nomina a Giustiziere nel Principato e nella terra di Benevento. Nel 1279 ottiene l'incarico di Secrezia di Sicilia (ufficio che si otteneva pagando un fitto e che si occupava della riscossione di alcuni tributi) e nel 1282 \u00e8 elevato alla carica di Strategoto di Messina.\nI Francesi non sono diversi da tutti gli altri invasori che hanno calpestato il suolo siciliano ed il loro fiscalismo non \u00e8 diverso da quello delle altre popolazioni che erano venute in Sicilia. Ma la situazione economica \u00e8 cambiata, ed in peggio, le carestie non sono infrequenti e questo fa apparire le tasse che vengono imposte ancora pi\u00f9 esose, anche se Lentini sembra soffrire meno degli altri, se nel 1281 riesce a fornire a Messina ottomila salme di frumento delle trentamila di cui ha bisogno la citt\u00e0 dello stretto. La reazione alle angherie dei Francesi non si la attendere ed il 2 aprile 1282, a Palermo, scoppia la rivolta del Vespro, fomentata dai nobili e con l'appoggio degli Spagnoli. Lentini insorge il 5 aprile. Esasperati anche perch\u00e9 il governatore Papirio Comitini, qualche giorno prima, ha imposto un contributo forzoso che \u00e8 superiore alle finanze della citt\u00e0, i cittadini, al comando di Giovanni La Lumia, assaltano il castello dove si \u00e8 rinchiuso il governatore e, fattolo prigioniero, lo uccidono. La stessa sorte subiscono tutti i Francesi che si trovano nella citt\u00e0, che di l\u00ec a poco si eleva a Comune libero, con la giurisdizione su Militello, Palagonia, Francofonte e Sortino.\nA reggere la vita del Comune viene eletto capitano del popolo Giovanni Foresta. La guerra del Vespro siciliano non era stata un movimento repubblicano per l'autonomia comunale e ben presto i nodi della politica siciliana vengono al pettine con l'intervento degli Aragonesi, che operano nei confronti della popolazione esattamente come avevano operato gli Angioini. Delusi restano soprattutto molti dei nobili che avevano abbandonato i Francesi, sperando di avere dai nuovi padroni molto pi\u00f9 di quello che avevano dato loro i vecchi alleati. Tra essi il conte Alaimo, che aveva abbandonato Manfredi per Carlo di Francia, abbandona quest'ultimo per Pietro d'Aragona, che gli d\u00e0 immensi possedimenti, e poi entra in combutta di nuovo con Carlo sperando di avere, in questo continuo cambiare bandiera, ulteriori, personali, vantaggi territoriali. Influenzato dalla spregiudicata moglie Macalda di Scaletta,cade in disgrazia presso gli spagnoli e viene fatto morire per annegamento in mare.\nMorto il re Alfonso III, nel 1291, gli subentra il fratello Giacomo II d'Aragona che nomina il fratello Federico vicer\u00e9 di Sicilia. Questi, d'accordo con i baroni, nel 1296 si fa incoronare Re di Sicilia col nome di Federico III. Nella lotta che si apre immediatamente tra il Sicilia, da un lato, e il Regno d'Aragona di Giacomo II, (al quale si sono alleati il Regno di Napoli e il Papato) dall'altro, Lentini \u00e8 fedele alla Patria siciliana. Federico III, nel 1299, viene a Lentini, dove organizza le difese, rafforzando il castello e concentrando le sue forze. Dopo la pace di Caltabellotta (1302), ritorna a Lentini, dove viene accolto festosamente e dove riceve omaggi dalla popolazione. In quella occasione, premia i suoi fedelissimi, insignendo i soldati che meglio lo avevano servito di titoli nobiliari (tra questi i La Lumia, gli Sgalambro, i Passaneto). In questo modo, mentre lega ancor pi\u00f9 a s\u00e9 i sostenitori, allarga anche le basi del feudalesimo su cui si basava la sua monarchia. La citt\u00e0 viene premiata della sua fedelt\u00e0 con la concessione dell'uso delle consuetudini di Messina nel 1313.\nLa guerra fra le famiglie patrizie.\nCon i successori si scatena la lotta tra le famiglie patrizie, che caratterizza la storia della Sicilia per molti anni e vede schierate da una parte o dall'altra i Chiaramonte ed i Ventimiglia.\nLentini parteggia per la Monarchia siciliana e viene ripetutamente assalita, subendo gravi conseguenze. Per ripagarla dei danni subiti nel corso delle guerre, i re fanno alla citt\u00e0 una serie di concessioni. Viene esteso il numero delle merci soggette a gabella per soddisfare i debiti contratti, riparare le mura e costruire baluardi per il castello (13 gennaio 1339, Pietro II di Sicilia); viene concesso il titolo di citt\u00e0 con dignit\u00e0 di Senato, ufficio del Patrizio e uso del sigillo (19 gennaio 1339, Pietro II); infine, la citt\u00e0 pu\u00f2 incamerare i proventi della gabella del vino, mentre le merci vengono esonerate dal pagamento della dogana (4-5 settembre 1349, Ludovico).\nLa pace, firmata nel 1350, dura poco e Lentini, fortezza in mano a Manfredi Chiaramonte, diventa la base per le operazioni contro Catania, schierata sull'altro versante, e contro i Ventimiglia, ma anche l'obiettivo della reazione delle truppe regie. Nel 1359 viene assediata dall'esercito regio agli ordini di Artale Alagona. La citt\u00e0, ben difesa sull'asse costituito dai due castelli, resiste per molto tempo. Alla fine, grazie alla defezione del comandante delle truppe, \u00e8 occupata ed abbandonata al saccheggio. Per ultimo \u00e8 occupato il castello a causa del tradimento dei soldati che trattano segretamente con Artale e gli consegnano il castello ed i familiari di Manfredi Chiaramonte. Alla fine, per esaurimento delle forze dei contendenti, si arriva ancora una volta alla pace.\nIl periodo successivo vede ancora una volta la Sicilia preda delle lotte tra le famiglie nobili che, approfittando della mancanza di un re forte, si impadroniscono di gran parte delle terre demaniali. Questa situazione ha fine nel 1392 quando Martino I, che ha sposato la regina Maria, figlia di Federico IV di Sicilia, conquista il trono dell'Isola, imponendo il suo dominio e cercando di recuperare le prerogative reali che erano state usurpate dai feudatari e dalle citt\u00e0. Si scontra con l'opposizione dei baroni, ai quali, se da un lato concede la ratifica dei terreni usurpati, dall'altra cerca di sottrarre l'amministrazione della giustizia, avocando a s\u00e9 l'ultimo grado di giudizio.\nNumerose citt\u00e0 chiedono esenzioni e tra queste Lentini che presenta i propri titoli di merito (diplomi di re Federico e di re Pietro) ed ottiene, pur essendo una citt\u00e0 demaniale, il \"mero e misto imperio\", cio\u00e8 di amministrare la giustizia anche per i reati per i quali sono previste la pena dell'esilio, la mutilazione o la condanna a morte. Inoltre, poco dopo (1395), ottiene tutte le esenzioni tradizionali e quei privilegi (titolo di citt\u00e0, uso del sigillo, ecc.) concessi dal re Pietro, ma mai avuti a causa della guerra. Per meglio controllare i feudatari ed evitare abusi di qualsiasi tipo, nel 1408 re Martino I procede ad un censimento dei feudi e dei feudatari. Lentini annovera in questa occasione 34 feudi ed altrettanti feudatari. Intanto, nel 1402, \u00e8 morta la regina Maria, che \u00e8 stata sepolta nella chiesa dei PP. Cappuccini, e Martino sposa la principessa Bianca alla quale affida la rinata Camera Reginale della quale rientra a far parte il territorio di Lentini diminuito del Biviere e del Pantano, affidati a due fedeli servitori del re.\nMartino muore nel 1409 ed il padre, che gli succede, muore l'anno dopo. L'avvento al trono di Alfonso (1416) peggiora la situazione. Lentini chiede di essere esclusa dalla Camera reginale, ma la sua domanda non viene accolta. In questo periodo, la politica estera del sovrano, se da un lato aumenta la potenza politica dei baroni del cui appoggio ha bisogno per la guerra, dall'altra fa aumentare le tasse per sopperire alle enormi spese militari. Si ha cos\u00ec un aumento dei privilegi dei nobili che ottengono la concessione di feudi, anche di quelli acquisiti illegalmente. Nel 1434, il castello di Lentini viene concesso al nobile Vincenzo Gargallo col mero imperio, con la possibilit\u00e0, quindi, di amministrare la giustizia almeno per i primi gradi del giudizio. Il livello alto delle spese, lo spopolamento delle campagne, le carestie, in questo periodo molto frequenti, costringono alla miseria molte citt\u00e0. Il re, per recuperare denaro, fa ricorso ad una pratica che avr\u00e0 molto successo, la vendita in servit\u00f9 feudale di alcune citt\u00e0, tra le quali Lentini.\nLa citt\u00e0 \u00e8 costretta a ricomprare la propria autonomia, ma cade, in conseguenza del dispendio di risorse, in uno stato di profonda prostrazione e di crisi.\nL'et\u00e0 moderna e il rinascimento.\nDa Carlo V alla Rivoluzione francese.\nNel 1516 sale al trono Carlo V, col quale sembra risolversi quello che era stato ritenuto il problema pi\u00f9 grave di Lentini, l'appartenenza alla Camera reginale. Carlo, infatti, scioglie la Camera ed incorpora tutte le citt\u00e0 nel regio demanio. Ma le enormi spese di guerra che caratterizzano il regno di Carlo costringono il vicer\u00e9 Ferdinando Gonzaga a minacciare la vendita ancora una volta della citt\u00e0. L'amministrazione comunale, per evitare cos\u00ec grande rovina, offre il pagamento di 20.000 ducati d'oro per l'acquisto del territorio e del mero e misto imperio con tutti i privilegi (1537). La citt\u00e0, a causa di queste spese, si carica di debiti e nel 1540 \u00e8 costretta ad imporre ai cittadini una serie di tasse per usufruire di alcuni diritti antecedentemente goduti gratuitamente.\nIl terremoto del dicembre 1542 contribuisce alla decadenza della citt\u00e0, con la distruzione totale del castello nuovo, parziale del vecchio e di gran parte delle case attorno. L'aumento del dazio sul grano, che scoraggia l'esportazione, il conseguente fallimento della produzione cerealicola, la necessit\u00e0 di far fronte al debito nei confronti della corona spagnola gettano in uno stato di totale crisi Lentini. Ad accentuare il quadro, la fondazione, nel 1551, di Carlentini, che, nei progetti del vicer\u00e9 Vega, doveva costituire il baluardo della difesa contro le invasioni turche che il castello vecchio di Lentini secondo lui non garantiva pi\u00f9. Per popolare la nuova citt\u00e0 e favorire l'esodo da Lentini, il vicer\u00e9 concede a Carlentini una serie di privilegi: terreno gratuito per la costruzione della casa, esenzione dalle tasse, gabelle e donativi, esenzione dalla dogana per due anni, tutti i privilegi della citt\u00e0 di Lentini. Nonostante questo, i Lentinesi si rifiutano di abbandonare la loro citt\u00e0, anche quando il Vega fa ricorso alle blandizie, chiamando Nuova Lentini la citt\u00e0-fortezza. Il vicer\u00e9 allora passa a mezzi pi\u00f9 duri, arrivando addirittura a togliere a Lentini la fiera di aprile, fonte di grande ricchezza, con la scusa che si deve, coi proventi di essa, edificare la nuova Chiesa Madre a Carlentini.\nGli anni successivi sono estremamente difficili. Le carestie, il fiscalismo regio, le annate agrarie poco redditizie (1658, 1671)riducono a mal partito la citt\u00e0, che decade rapidamente, con una diminuzione drastica della popolazione, che passa dai 14.756 abitanti del 1569 ai 7.360 del 1616 per poi lentamente risalire ai 10.063 del 1681. Il terremoto del Val di Noto del 1693 distrugge totalmente Lentini, provocando un elevato numero di morti. Il tentativo di ricostruire la citt\u00e0 in un altro sito, come aveva previsto il duca di Camastra, vicario del re per la ricostruzione, su pianta disegnata dall'architetto fra' Angelo Italia, fallisce miseramente, per una serie di opposizioni convergenti, non ultima probabilmente quella della Chiesa. \nLa citt\u00e0 viene ricostruita sul vecchio sito, ma l'operazione dura molti anni e comporta ingenti spese. Il numero dei cittadini si \u00e8 intanto ridotto (4.369 nel 1737), anche a causa dell'abbandono da parte di molti che preferiscono recarsi nella vicina Carlentini che sembra non aver sofferto molti danni per il terremoto e che vede aumentare la popolazione, che passa dai 2.751 abitanti del 1681 ai 3.331 del 1714. Tra essi, numerosi nobili, il cui numero diminuisce drasticamente, tanto che non \u00e8 possibile garantire l'amministrazione regolare della citt\u00e0 col necessario ricambio. Ad allargare la vecchia nobilt\u00e0 di sangue si procede con il riconoscimento della nuova nobilt\u00e0 di censo, alla quale si permette di entrare nell'amministrazione della cosa pubblica, pur rimanendo distinti e separati i privilegi, con la costituzione di due Mastre, dei nobili e dei civili, alle quali si attinge per la nomina degli amministratori della citt\u00e0 (1728, 1755).\nSi cerca da parte dei vari sovrani che si succedono di risollevare le sorti della citt\u00e0, ma invano. Infatti, sotto Carlo III di Borbone, si pensa di aumentare la popolazione, che \u00e8 arrivata al punto pi\u00f9 basso della sua storia (4.268 nel 1747), esentando per cinque anni dal pagamento dei debiti, ovunque contratti, tutti coloro che si stabiliscono in citt\u00e0; viene ristabilita la dignit\u00e0 del Senato; la citt\u00e0 diventa Capo Comarca ed ha sotto di s\u00e9 le citt\u00e0 di Francofonte, Avola, Ferla, Sortino, Melilli, Militello, Grammichele, Noto, Spaccaforno, Cassaro e Palagonia (1760). Ma tutto questo non basta e viene ripreso il vecchio progetto di spostare la popolazione a Carlentini, adducendo il solito pretesto dell'aria malsana e della malaria. Il Senato si ribella all'idea, fa appello al re ed il progetto viene abbandonato (1789). Allo scoppio della Rivoluzione francese e durante l'avventura napoleonica, Lentini \u00e8 sotto Ferdinando III che nel 1806, nel giro che fa dell'isola, giunge in citt\u00e0, dove viene ospitato nel palazzo del barone Sanz\u00e0, un esponente della nuova nobilt\u00e0.\nIl Risorgimento.\nI primi moti carbonari trovano buon terreno a Lentini. Si formano, infatti, due sette di carbonari, l'una sul Piano Fiera, della quale fanno parte i nobili Sanz\u00e0, Carmito, Magnano San Lio, e l'altra nell'ex convento di Santa Maria di Ges\u00f9, che vede la presenza della famiglia Bugliarello. Queste sette non hanno programmi molto chiari ed i dirigenti, appartenenti alle classi media ed alta, sono molto pi\u00f9 interessati ad un futuro in comune con Napoli che alle mire separatistiche di Palermo o alle voglie di rivoluzione sociale dei contadini.\nLa rivolta di Palermo contro la costituzione del 1820 suscita negli strati pi\u00f9 umili della popolazione lentinese grande entusiasmo. Riuniti in piazza, i popolani cercano di distruggere i registri dell'ufficio del macino e quindi di assalire un deposito di frumento. L'intervento di un prete, che, dietro consiglio di un esponente della nobilit\u00e0, Federico Bugliarello, fa passare il SS. Sacramento in mezzo ai rivoltosi e li conduce in chiesa ad adorarlo, porta alla fine del tumulto popolare, mentre i nobili assumono il comando del movimento.\nUn esercito lentinese, agli ordini del barone Sanz\u00e0, si unisce al generale Florestano Pepe, che era venuto in Sicilia per combattere contro Palermo e ricondurla alla ragione, e partecipa alla repressione del moto rivoltoso. Gli ultimi anni del dominio borbonico sono caratterizzati dai ritardi nello sviluppo economico, ma anche dal colera del 1837 che causa gravi disagi sociali che sfociano in una rivolta dalle connotazioni politiche. Se all'inizio il moto vede insieme nobili e popolani, subito i patrizi si rendono conto che la rivolta non ha molte possibilit\u00e0 di riuscita e, per timore di una rivoluzione sociale, cambiano fronte, facendo arrestare tramite la delazione quelli tra loro che sono pi\u00f9 radicali e pi\u00f9 propensi a continuare la lotta.\nA Lentini fanno le spese della reazione di Del Carretto, Alto Commissario Regio, in tutto 27 persone, tra cui il barone Sanz\u00e0, i fratelli Bugliarello e soprattutto popolani. Il barone Sanz\u00e0 ed un suo servo, Paolo Pizzolo, sono arrestati e condotti nel carcere di Catania dove muoiono di colera, mentre tutti gli altri fuggono in attesa di tempi migliori, che non tardano ad arrivare con la grazia concessa dal re nel 1839. Ma il tempo dei Borboni \u00e8 ormai alla fine e cominciano a fiorire le idee risorgimentali, anche se abbastanza confuse.\nA Lentini sorge una setta segreta legata alla mazziniana Giovane Italia. L'ora della riscossa suona il 12 gennaio 1848 a Palermo, che viene subito seguita da tutta la Sicilia. Lentini aderisce al movimento il 1\u00ba febbraio con un manifesto pubblico ed inalberando il tricolore. Se all'inizio la rivolta ha un carattere sociale eterogeneo, ben presto gli elementi pi\u00f9 liberali della classe patrizia ne assumono la guida, costituendo dei Comitati provvisori che si occupano di gestire il governo delle citt\u00e0. A Lentini, il Comitato provvisorio vede la presenza degli elementi pi\u00f9 in vista della nobilt\u00e0 e della borghesia, che si mettono in contatto con gli altri gruppi dell'isola e costituiscono una forza di cento uomini agli ordini di Giovanni Ielo per partecipare alla liberazione di Augusta e di Siracusa. Quando le truppe borboniche abbandonano Augusta per concentrarsi a Siracusa, Lentini invia ad Augusta un contingente di venti uomini, ai quali se ne aggiungono poco tempo dopo altri quaranta, per impedire che le armi del castello di Augusta cadano in mani nemiche.\nLa riunione del Parlamento siciliano mette a nudo i problemi da affrontare, primo fra tutti quello dei contingenti armati, costituiti in gran parte da personaggi ambigui, al confine con la malavita, possibili eversori dell'ordine sociale. I contingenti vengono sciolti e viene costituita una Guardia Nazionale, dalle caratteristiche di milizia di classe, col precipuo compito di difendere la propriet\u00e0. A Lentini viene chiamato a comandare il battaglione della Guardia Nazionale il barone Francesco Beneventano. L'entusiasmo iniziale, nel frattempo, \u00e8 calato.\nIl carattere di classe assunto dal governo, l'impreparazione dei dirigenti, l'incapacit\u00e0 di risolvere i problemi, l'isolamento internazionale portano rapidamente alla fine del moto ed al ritorno dei Borboni. Ad evitare problemi, a Lentini il libro dei verbali e delle deliberazioni del Comitato provvisorio \u00e8 nascosto. Ma questo non significa la fine del movimento risorgimentale a Lentini. Infatti, viene costituito un comitato segreto con il compito di diffondere materiale propagandistico, di organizzare la futura insurrezione nella provincia di Noto ed in parte di quella di Catania ed assumerne la direzione. La spedizione di Garibaldi d\u00e0 inizio alle operazioni.\nIl 20 maggio Lentini insorge e nomina un Comitato centrale che chiama a raccolta i cittadini per la guerra e, nell'immediato, per dare aiuto ai catanesi. Una squadra, alla quale si uniscono volontari di Modica, Vizzini, Scordia, Scicli, Palazzolo, Sortino e Noto, si attesta a Primosole per chiudere la via verso Siracusa ed intervenire da sud su Catania. Dopo qualche giorno, i volontari, su ordine di Garibaldi, si riconcentrano a Carlentini, marciano su Scordia e quindi entrano a Catania il 5 giugno. Il Comitato lo stesso giorno 5 manifesta la propria adesione al programma di annessione al regno di Vittorio Emanuele II e si affida alla dittatura di Garibaldi.\nIl 21 ottobre Lentini vota compatta per l'annessione al Piemonte: 1.654 sono i voti a favore. Il 14 febbraio 1861, il Consiglio civico di quaranta membri, che ha soppiantato il Comitato provvisorio, presenta omaggi al nuovo governo e chiede che la citt\u00e0 di Lentini sia aggregata alla provincia di Catania. Molti i motivi addotti, e tutti validi, la distanza, la cultura, l'economia, ma senza risultato. L'istanza non viene presa in considerazione.\nIl passaggio allo Stato unitario rappresenta un evento positivo per Lentini, con notevoli cambiamenti nelle condizioni di vita degli abitanti. Tra le realizzazioni dello Stato unitario, la copertura dei fiumi Lisso e Carrunchio, vere fognature a cielo aperto, l'apertura di nuove strade per migliorare il rapporto con la campagna, l'organizzazione dell'ospedale civile, l'apertura delle scuole elementari e tecniche (1866) e dell'asilo infantile (1867), l'acquedotto cittadino che ha portato l'acqua potabile nelle case (1903).\nA corollario di queste mutate condizioni di vita si ha un aumento della popolazione, che passa dai 9.417 abitanti del 1861 ai 20.578 degli inizi del secolo XX (1901), con l'apporto considerevole di emigrati da altre parti della Sicilia. Si \u00e8 andata, nel frattempo, modificando la struttura economica della citt\u00e0. Alla tradizionale economia basata sulla coltivazione latifondistica dei cereali (grano, orzo, riso), dei mandorli, degli ulivi, e su una fiorente industria di cordame e di vasi, se ne affianca un'altra destinata ad un grande sviluppo, quella degli agrumi, che vengono prodotti nei terreni vicini alla citt\u00e0 ed esportati in Europa e nel mondo.\nTutto questo determina le condizioni per la nascita di un bracciantato forte che si pone come obiettivo primario un miglioramento delle condizioni di vita, con l'aumento dei salari, ed una riforma agraria che ponga un freno al latifondo.\nIl Novecento.\nLa riforma elettorale di Giolitti, che nel 1912 introduce il suffragio universale maschile, rappresenta una grande occasione per il movimento contadino e per il Partito socialista, che questi interessi incarna. Il blocco democratico-socialista nelle elezioni comunali del 1914 riesce a vincere la battaglia contro il blocco conservatore rappresentato dal partito monarchico-liberale, che non riesce a dare un'amministrazione stabile alla citt\u00e0.\nLa nuova amministrazione, che subentra al Commissario regio, inizia subito i lavori che ha programmato e che dovranno dare un volto nuovo alla citt\u00e0 (la risistemazione delle vecchie vie, Ferdinanda e del Carmine, oggi Garibaldi e Conte Alaimo, la sistemazione della piazza principale, l'apertura di una farmacia comunale), nonostante l'opposizione dura degli sconfitti che, si \u00e8 sostenuto, fanno ricorso anche alla calunnia ed al dileggio per mettere in cattiva luce gli amministratori di sinistra.\nLo scoppio della prima guerra mondiale interrompe momentaneamente il processo. Si ha, in generale, un aggravio delle condizioni di vita per i meno abbienti, con il razionamento dei beni alimentari, mentre le classi pi\u00f9 elevate manifestano la loro entusiastica adesione alla guerra con un manifesto pubblico stilato dal barone Beneventano. Per lenire i disagi, si raccolgono somme di denaro, colle quali si viene incontro alle esigenze vitali delle classi popolari che subiscono il peso della guerra. Lentini paga il suo tributo di sangue alla politica governativa con 213 morti, 214 mutilati e 55 dispersi, in genere contadini e braccianti.\nNel frattempo, per\u00f2, molte cose sono cambiate. Un decreto governativo che fissava ad un livello molto basso il prezzo della farina ha prodotto il crollo della produzione granaria. D'altra parte, i reduci che tornano dalla guerra non sono pi\u00f9 i vecchi contadini analfabeti ed ignoranti. Il contatto con altre realt\u00e0 sociali, soprattutto quelle pi\u00f9 avanzate del Nord, e con i lavoratori delle altre regioni d'Italia, sicuramente pi\u00f9 coscienti dal punto di vista delle rivendicazioni salariali, determina nuove coscienze e nuove aspirazioni. Inevitabile appare la richiesta dei nuclei pi\u00f9 politicizzati di un cambiamento delle condizioni sociali.\nDurante la guerra, in cambio dell'impegno attivo, era stata promessa la riforma agraria con la distribuzione delle terre. Al ritorno, i reduci non trovano niente ed anzi la situazione \u00e8 nel frattempo peggiorata, per l'inflazione e per la disoccupazione. L'occupazione delle terre incolte sembra a molti la soluzione migliore e questa \u00e8 la strada intrapresa. Ex combattenti e socialisti rivoluzionari occupano centinaia di ettari di terre, che vengono divise in piccoli lotti. L'estensione ridotta dei lotti provoca uno sfruttamento intensivo della terra, che a lungo andare peggiora la situazione, anche se all'inizio le conseguenze non sono evidenti. Nella maggior parte dei casi vengono impiantati agrumeti, in questo periodo ancora redditizi, anche se i sistemi usati sono in larga parte arcaici, mentre scarso seguito hanno le idee cooperativistiche.\nIl governo si limita a prendere atto dell'accaduto, ratificando l'occupazione delle terre, che riduce la tensione sociale. Ma i problemi di fondo non sono stati risolti ed i conflitti di classe si acuiscono. Nel 1922 si raggiunge il culmine con i disordini scoppiati in concomitanza di un comizio tenuto dalla socialista Maria Giudice. I contadini, che, nella piazza principale e nelle vie adiacenti, stanno partecipando ad una manifestazione politica, sono fatti bersaglio dei proiettili della Guardia regia, attestata davanti alla Chiesa Madre, e dei ricchi che sparano dai balconi sui manifestanti. Questi ultimi, cio\u00e8 i ricchi, temono che i disordini siano l'inizio di una possibile rivoluzione armata, come l'esplosione accidentale di un deposito di armi e di munizioni in una casa privata di fronte alla chiesa della SS. Trinit\u00e0 lascia presagire e reagiscono con la forza della armi. Lo stato di tensione altissima provoca morti e feriti, tra i manifestanti ed i loro congiunti.\nIn questo periodo viene coniato per Lentini l'epiteto di \"Repubblica leontina\". Con l'avvento del fascismo, il problema sociale non solo non viene risolto, ma si mettono a tacere le forze d'oppozione e si aggravano le condizioni dei contadini, mentre il latifondo, nonostante le dichiarazioni ufficiali, non viene minimamente intaccato, tanto che tra i grandi proprietari terrieri si trovano i maggiori esponenti delle forze che appoggiano il regime fascista.\nA risentire della politica del governo fascista sono anche le colture specializzate come quella degli agrumi. Agli inizi si verifica un aumento della produzione, ma essa non pu\u00f2 bilanciare le perdite dovute all'abbandono verificatosi durante il periodo bellico. In ogni caso, la produzione di agrumi non tocca i livelli produttivi del periodo prebellico ed anzi si ha una crisi, conseguenza della politica economica del governo. Il regime autarchico imposto da Mussolini, infatti, provoca la reazione dei governi stranieri con gravi danni per una coltura, quella degli agrumi, il cui prodotto viene in larga parte esportato e che costituisce negli anni venti la met\u00e0 delle esportazioni siciliane. Gli aiuti statali, con il sostegno dei prezzi sul mercato interno, se da un lato evitano una crisi totale, dall'altro fanno sembrare meno urgenti gli interventi di cambiamento colturali in direzione di una diminuzione dei costi, favorendo altri Stati che si affacciano sul mercato europeo, come la Spagna.\nNel 1930 iniziano i lavori di bonifica del Biviere, che dovranno portare al prosciugamento del lago, alla realizzazione di una serie di strutture connesse, alla costruzione di un villaggio operaio che deve, nelle intenzioni dei governanti, ospitare i coloni dei 1.500 ettari di terra prosciugata, ed alla sconfitta della malaria. Ma \u00e8 pi\u00f9 facile costruire che convincere i contadini ad abitare queste case che restano desolatamente deserte, come vuote restano le centinaia di case coloniche costruite per accogliere i contadini della Piana impegnati nella battaglia del grano, una delle tante battaglie perdute dal fascismo, mentre il problema della malaria non viene risolto.\nLa guerra d'Africa e la conquista dell'Impero sembrano il naturale sbocco per i problemi occupazionali dei lentinesi che con entusiasmo accolgono i colori nuovi della moda italiana, Adua e Macall\u00e8, dai nomi di due delle citt\u00e0 conquistate dall'esercito italiano. Nel 1940 viene approvata la legge contro il latifondo, che dovrebbe risolvere gli atavici problemi del Sud. Ma \u00e8 tardi, perch\u00e9 scoppia la guerra, che aggrava la situazione. Fame, miseria, razionamento alimentare, morte, distruzioni sono le conseguenze della politica governativa, mentre si accentuano i fenomeni di accaparramento da parte dei pochi privilegiati che hanno disponibilit\u00e0 di beni di consumo e gli assalti dei disperati ai magazzini.\nLa fine della guerra e le prime elezioni libere riportano al potere quelle forze e quegli uomini che durante il fascismo avevano tenuto viva a Lentini una larvata forma di opposizione e che avevano sperimentato le carceri del regime. Questi uomini guidano le prime lotte per l'occupazione delle terre, gli espropri dei feudi incolti e la divisione in lotti. Il risultato \u00e8 ancora una volta la formazione di un grande numero di piccoli proprietari, possessori di appezzamenti troppo esigui per permettere loro di fare il salto di qualit\u00e0, costretti ad un'esistenza sempre in bilico tra il nuovo \"status\" di proprietari ed il vecchio lavoro del bracciante.\nGli anni cinquanta a Lentini sono caratterizzati sul piano sociale dalle grandi lotte tra i braccianti, che guardano al nuovo verbo che viene dall'Est, ed i vecchi proprietari terrieri ed i commercianti, arroccati su posizioni di retroguardia. Ambedue gli schieramenti, pur se su posizioni diverse, hanno in comune lo stesso massimalismo e lo stesso insufficiente spirito di collaborazione, per uscire dalla crisi post-bellica. Demagogia e scarso senso programmatico guidano i dirigenti politici della sinistra e delle forze sindacali del tempo, che portano le masse bracciantili a lottare per obiettivi di breve respiro, senza tenere conto dei problemi di carattere generale e di prospettiva. Gestione del malcontento, volont\u00e0 di conseguire risultati immediati, sul piano salariale e su quello elettorale, scarsa capacit\u00e0 di pianificazione: sono queste le caratteristiche dei dirigenti politici delle masse contadine del tempo, che non trovano altra soluzione che ricorrere ancora una volta all'emigrazione verso il Nord dell'Italia o verso i paesi esteri.\nLe stesse qualit\u00e0, demagogia ed incapacit\u00e0 di pianificare, si riscontrano nella gestione della cosa pubblica, che porta ad una mancata programmazione dello sviluppo sociale, economico, culturale, urbanistico, con accentuati fenomeni di abusivismo che hanno stravolto l'aspetto della citt\u00e0. Lo sviluppo del polo industriale di Priolo ha favorito anche a Lentini la nascita di una classe operaia ricca che ha provocato una rapida terziarizzazione del tessuto economico con il formarsi di una classe intermedia che ha radicalmente mutato le condizioni politiche. La crisi del ceto bracciantile, in diretta conseguenza della crisi degli agrumi e delle mutate condizioni economiche generali, ha portato alla rapida crisi dei partiti di sinistra, in primo piano il Partito comunista, ed all'ascesa della Democrazia cristiana che questi processi ha di fatto guidato. Gli ultimi anni della vita della citt\u00e0 sono caratterizzati da un grave declino sul piano demografico, anche in conseguenza di uno spostamento verso i quartieri di nuova espansione nel territorio di Carlentini in contrada Santuzzi."}
{"id": "542839", "revid": "712828", "url": "https://it.wikipedia.org/wiki?curid=542839", "title": "Newtype (rivista)", "text": " \u00e8 una rivista giapponese dedicata a tutto il settore legato a manga ed anime il cui primo numero \u00e8 uscito l'8 marzo 1985. Possiede anche un'edizione coreana (Newtype Korea) e, fino al febbraio 2008, ne aveva anche una statunitense (Newtype USA).\nIl nome della testata viene dalla storica serie animata \"Gundam\", in cui i newtype sono esseri umani giunti ad uno stadio dell'evoluzione successivo a quello attuale.\nContenuti.\nLa rivista \u00e8 strutturata in cinque parti fondamentali.\nVersioni straniere.\nSia l'edizione giapponese sia quella inglese sono lette nell'ordine orientale da destra a sinistra (cio\u00e8 invertito rispetto all'ordine di lettura italiano). L'edizione coreana \u00e8 stampata nell'ordine occidentale da sinistra a destra.\n\"Newtype USA\", pubblicato da novembre 2002 a febbraio 2008, includeva sia contenuto giapponese tradotto, sia materiale originale statunitense, fra cui articoli su anime, manga, musica, recensioni di giochi e action figure, interviste a registi, profili di artisti e editoriali tenuti da esperti del campo. \"Newtype USA\" presentava anche contenuti bonus, come poster, cartoline, manga pubblicati a puntate e DVD omaggio. \"Newtype USA\" \u00e8 stato pubblicato dalla A.D. Vision, la compagnia proprietaria del distributore di anime ADV Films e dell'editore di manga ADV Manga, ma la rivista conteneva anche informazioni e materiali promozionali dei distributori concorrenti. La ADV ha sostituito \"Newtype USA\" con la nuova rivista \"PiQ\" a partire da aprile 2008. La pubblicazione di \"PiQ\" \u00e8 cessata dopo sole quattro uscite.\n\"Newtype Korea\" \u00e8 pubblicato dalla Daiwon C&amp;A Holdings, compagnia editrice di manga e proprietaria del distributore di anime Anione TV. Il primo numero di \"Newtype Korea\" \u00e8 stato pubblicato nel 1998."}
{"id": "542842", "revid": "80339", "url": "https://it.wikipedia.org/wiki?curid=542842", "title": "Baikal", "text": ""}
{"id": "542843", "revid": "385977", "url": "https://it.wikipedia.org/wiki?curid=542843", "title": "Differenziabile", "text": ""}
{"id": "542847", "revid": "767487", "url": "https://it.wikipedia.org/wiki?curid=542847", "title": "Time (film)", "text": "Time (hang\u016dl: \uc2dc\uac04; latinizzazione riveduta della lingua coreana: \"Shi gan\") \u00e8 un film del 2006, scritto e diretto da Kim Ki-duk.\nTrama.\nSeh-hee e Ji-woo stanno insieme da due anni e sono profondamente innamorati, ma a causa del lento scorrere del tempo Seh-hee comincia a diventare ansiosa e preoccupata, temendo che Ji-woo si possa stancare di lei. Cos\u00ec diventa isterica ogni volta che vede Ji-woo prestare anche la pi\u00f9 piccola attenzione alle altre donne. Un giorno Ji-woo non riesce a fare l'amore con lei, e vi riesce solo quando Seh-hee gli propone di immaginare un'altra donna. Ora Seh-hee \u00e8 ansiosa e frustrata, oltre ad essere dispiaciuta che il suo volto sia sempre uguale e che il suo aspetto non possa dare al compagno un'impressione nuova ogni volta che si incontrano. Dal canto suo, Ji-woo ritiene che la proposta di Seh-hee di pensare a un'altra donna quando fanno l'amore sia fuori luogo.\nIl giorno seguente, Seh-hee sparisce. Ji-woo non riesce a trovarla da nessuna parte e il suo cellulare \u00e8 sempre spento. Mentre Ji-woo soffre per la scomparsa della ragazza, lei in segreto si reca da un chirurgo plastico. Nonostante il dottore tenti di dissuaderla, Seh-hee decide di cambiare completamente il suo aspetto.\nQuando Ji-woo si reca al parco delle sculture, situato in un'isola dove andava con Seh-hee per fare delle foto, incontra sul suo cammino una donna, che indossa degli enormi occhiali da sole e una maschera che le copre il viso. Anche cos\u00ec, lei lo intriga, ma quando Ji-woo cerca di seguirla improvvisamente scompare. Ji-woo conosce diverse altre donne, ma ogni volta che \u00e8 sul punto di passare all'azione con loro, si frappone sempre un ostacolo. In qualche occasione, alle donne viene intimato di allontanarsi, mentre in altre una pietra rompe le finestre della stanza d'albergo in cui Ji-woo si appresta a copulare.\nUn giorno Ji-woo conosce un'attraente cameriera in un bar dove andava regolarmente con Seh-hee. Con sua grande sorpresa scopre che il nome della cameriera, See-hee (), \u00e8 molto simile a quello di Seh-hee (). Ji-woo incontra nuovamente See-hee sull'isola, quando vi si reca alcuni giorni dopo. Ji-woo \u00e8 grato a See-hee, perch\u00e9 riesce a fargli provare delle sensazioni nuove. See-hee \u00e8 felice di sentire questa osservazione e gli chiede cosa farebbe se Seh-hee tornasse. Ji-woo, con grande onest\u00e0, risponde di non saperlo, e la notte stessa See-hee, che in realt\u00e0 \u00e8 la sua vecchia fidanzata Seh-hee, scrive una lettera che recapiter\u00e0 alcuni giorni pi\u00f9 tardi a Ji-woo, in cui Seh-hee gli scrive di voler tornare con lui. Dopo aver riflettuto profondamente, Ji-woo decide di tornare da Seh-hee rompendo con See-hee, che manifesta in maniera violenta il suo dispiacere, urlando e maledicendolo, e spingendo Ji-woo a lasciarla in maniera brusca.\nQuando Ji-woo si reca al bar per incontrare Seh-hee, trova See-hee che indossa una maschera, realizzata utilizzando una foto del volto di Seh-hee. Ji-woo pu\u00f2 cos\u00ec vedere il viso di See-hee nello spazio che c'\u00e8 tra il suo volto e la foto. E cos\u00ec finalmente la verit\u00e0 gli \u00e8 chiara: la donna sull'isola e See-hee, sono in realt\u00e0 Seh-hee. Lei gli rivela di aver fatto tutto questo perch\u00e9 lo ama follemente: vuole amarlo ed essere amata per sempre cambiando la sua immagine e apparendogli continuamente come una donna diversa. Offeso e sconvolto, Ji-woo l'abbandona. See-hee lo segue, ma lui scompare.\nJi-woo si reca dal chirurgo plastico che ha operato Seh-hee, perch\u00e9 anche lui vuole sottoporsi ad un'operazione. Alcuni mesi pi\u00f9 tardi, il dottore rivela a See-hee che Ji-woo le si presenter\u00e0 con un volto completamente diverso, perch\u00e9 lui l'ama ancora. Da quel momento, ogni volta che See-hee incontra un ragazzo, si chiede se non si tratti di Ji-woo. Passa cos\u00ec da un uomo all'altro, finch\u00e9 finalmente le appare qualcuno che assomiglia a Ji-woo. Ma quando i due fanno l'amore, l'uomo confessa di non essere Ji-woo. See-hee, disperata, inizia a correre dietro a ogni uomo che vede. Quando un uomo che insegue, convinta che sia Ji-woo, viene investito da una macchina e muore, lei, disperata, decide di sottoporsi ad una nuova operazione. Ma, questa volta, vuole che nessuno la riconosca.\nIl film.\n\"Time\" \u00e8 il tredicesimo progetto che Kim Ki-duk dirige nella sua carriera e arriva dopo una pausa di un anno rispetto alla sua ultima pellicola, \"L'arco\". In questo film Kim rinnova il sodalizio con la societ\u00e0 giapponese Happinet Pictures, che cofinanzia il film, dopo aver iniziato a collaborare con il regista nel 2004, producendo \"Ferro 3 - La casa vuota\" e \"L'arco\". Visto che il regista \u00e8 noto per la sua prolificit\u00e0 e la sua accuratezza, la sosta di un anno ha aumentato la curiosit\u00e0 e le attese nei confronti del suo lavoro successivo.\nPer il nuovo progetto, che presenta un numero maggiore di dialoghi e di personaggi rispetto alle sue precedenti opere, Kim ha reclutato degli attori di talento. Sung Hyun-ah \u00e8 stata scelta per il ruolo di Seh-hee, il personaggio principale, in continuo cambiamento. A fianco della Sung, Kim Ki-duk ha scelto Ha Jung-woo, che si \u00e8 conquistato una notoriet\u00e0 mondiale per la sua partecipazione al film del 2005 \"The Unforgiven\" (\"Yongseobadji mothan ja\").\nIn questo film, Kim Ki-duk si interroga sulle basi fondamentali dell'amore e della natura umana. Il regista affronta infatti i dubbi e l'angoscia di una donna, legati all'amore che prova verso il suo compagno: \"Ci ameremo per tutta la vita? Con il passare del tempo, non si stancher\u00e0 di vedermi?\". Il film descrive in maniera delicata il rapporto che esiste tra il tempo e le relazioni umane, e i cambiamenti che avvengono nella relazione stessa. Per esplorare il conflitto umano causato dallo scorrere del tempo, il personaggio femminile della pellicola utilizza un metodo decisamente estremo, ossia cambiare il suo volto e il suo corpo per continuare ad essere amata dall'uomo che adora. Il tema delle relazioni umane, che il regista ha gi\u00e0 affrontato con curiosit\u00e0 e interesse in passato, viene cos\u00ec esaltato e mostrato da un punto di vista molto originale."}
{"id": "542853", "revid": "149727", "url": "https://it.wikipedia.org/wiki?curid=542853", "title": "Bad Homburg", "text": ""}
{"id": "542854", "revid": "235890", "url": "https://it.wikipedia.org/wiki?curid=542854", "title": "Anticommutatore", "text": ""}
{"id": "542855", "revid": "125830946", "url": "https://it.wikipedia.org/wiki?curid=542855", "title": "Document (album)", "text": "Document \u00e8 il quinto album in studio del gruppo musicale statunitense degli R.E.M. del 1987, pubblicato dalla I.R.S. Records, ultimo anno con questa casa discografica.\nDescrizione.\n\"Document\" \u00e8 il quinto disco dalla nascita dei R.E.M., dal momento che \"Chronic Town\" non viene considerato.\nLa copertina si presenta con una serie di foto sovrapposte nelle quali si riescono a riconoscere un uomo con una cinepresa, degli alberi con un traliccio dell'alta tensione come sfondo. Alle spalle dell'uomo una casa. Il disco contiene tracce molto famose come \"It's the End of the World as We Know It (And I Feel Fine)\", registrata il 4 settembre 1987, ripresa poi da Ligabue in versione italiana (\"A che ora \u00e8 la fine del mondo?\") nel 1994. \"Strange\" \u00e8 una cover degli Wire.\nTracce.\nBonus tracks dell'edizione \"The I.R.S. Years Vintage\" del 1993\nEdizione 25\u00ba anniversario.\nIl primo CD \u00e8 il disco originale restaurato"}
{"id": "542856", "revid": "767487", "url": "https://it.wikipedia.org/wiki?curid=542856", "title": "Infinite (Eminem)", "text": "Infinite \u00e8 il primo album in studio del rapper statunitense Eminem, pubblicato il 12 novembre 1996 dalla Web Entertainment.\nIl disco.\nL'album fu inciso e prodotto dalla Web Entertainment (etichetta discografica di Detroit gestita dai Bass Brothers) con l'aiuto di alcuni membri dei D12 tra cui Kon Artis e Proof. All'inizio circol\u00f2 solo su audiocassette e dischi in vinile; di questo album furono stampate solo 500 copie, che Eminem vendeva a Detroit sul cofano della sua auto.\n\u00c8 molto difficile trovare questo album originale nei negozi, anche se sono state incise delle copie in compact disc che ora sono reperibili in alcuni siti di compravendita come eBay da utenti che l'hanno acquistato dall'artista, anche se dell'album ne sono state pubblicate delle ristampe da diverse case discografiche.\nIl disco ricevette recensioni contrastanti dai critici musicali: molti elogiarono il contenuto lirico, mentre molti criticarono pesantemente la produzione musicale.\nAccoglienza.\nNon \u00e8 esattamente noto il numero di copie vendute del disco. Eminem stesso ha dichiarato nel libro \"The Way I Am\" di aver venduto \u00abforse 70 copie\u00bb, mentre secondo altre fonti ne sarebbero state commercializzate circa un centinaio o mille. La delusione causata dall'insuccesso del disco porta il rapper a creare il proprio alter ego Slim Shady per i suoi lavori successivi.\nIn due recensioni retrospettive, AllMusic e \"RapReviews\" assegnano all'album i rating insufficienti rispettivamente di 2.5/5 e di 5.5/10. L'autore musicale di \"Complex\" Rob Kenner scrive una recensione sfavorevole su \"Infinite\", affermando che l'artista \u00abdeve ancora sviluppare un proprio stile distintivo\u00bb.\nSecondo il critico musicale di \"RapReviews\" Jay Padania, in seguito all'uscita del disco il rapper \u00e8 etichettato come un fan di Nas e soprattutto di AZ. Padania afferma che Eminem non mette abbastanza emozione nel prodotto e che l'album \u00absembra un demo esteso\u00bb, nonostante siano presenti un paio di tracce e di testi buoni. Padania ipotizza che le critiche negative ricevute dal rapper in seguito all'uscita dell'album lo abbiano spronato a migliorarsi negli anni successivi, per poi uscire con \"Slim Shady EP\" , prodotto di tutt'altro livello e che poi lo lancer\u00e0 al successo commerciale."}
{"id": "542862", "revid": "115049736", "url": "https://it.wikipedia.org/wiki?curid=542862", "title": "Magnetopausa", "text": "La magnetopausa \u00e8 una superficie che racchiude al suo interno la magnetosfera e la separa, in prima approssimazione, dal vento solare.\nOnda d'urto stazionaria, regione di transizione e forma della magnetopausa.\nPrima di raggiungere la magnetopausa, il vento solare \u00e8 decelerato, compresso e riscaldato attraverso un'onda d'urto stazionaria dovuta al fatto che il vento solare fluisce con velocit\u00e0 supersonica rispetto alla Terra. La regione di transizione fra l'onda d'urto stazionaria e la magnetopausa \u00e8 detta magnetoguaina; in essa il flusso del vento solare \u00e8 caratterizzato dalla presenza di turbolenza MHD.\nLa forma della magnetopausa terrestre si pu\u00f2 descrivere, in direzione del Sole, come una porzione di ellissoide di rotazione; tale forma si trasforma gradualmente in una superficie cilindrica man mano che ci si allontana dalla Terra in direzione opposta. La distanza dal centro della Terra dell'intersezione fra la magnetopausa e la linea ideale che congiunge il centro della Terra e quello del Sole pu\u00f2 variare fra circa e km. Tale distanza dipende dalla pressione dinamica esercitata dal vento solare sul campo magnetico terrestre: aumentando tale pressione, essa decresce e la magnetosfera viene compressa; diminuendo tale pressione, essa cresce e la magnetosfera si espande.\nNella realt\u00e0, la magnetopausa non \u00e8 una semplice superficie di separazione, ma ha uno spessore finito.\nLa maggior parte delle particelle del vento solare fluiscono intorno alla magnetopausa come le particelle di un fluido intorno a un ostacolo; tuttavia, il vento solare pu\u00f2 penetrare in parte attraverso di essa nella magnetosfera.\nNella Terra, e in tutti gli altri pianeti in possesso di campi magnetici, il plasma che riesce a entrare viene imprigionato all'interno della magnetosfera; nella \"Terra\" esso va a formare una cintura di radiazioni (fasce di Van Allen).\nCalcolo della posizione della magnetopausa.\nPer calcolare la distanza dal centro della Terra del punto sub-solare della magnetopausa, cio\u00e8 dell'intersezione fra essa e la linea ideale che congiunge il centro della Terra con il centro del \"Sole\", si eguaglia la pressione del \"vento solare\" alla \"pressione magnetica\" dovuta al \"campo magnetico terrestre\".\np e v sono la densit\u00e0 e la velocit\u00e0 del vento solare\nB(r) \u00e8 la forza del campo magnetico del pianeta nel sistema internazionale di misura (\"B\" in T, \u03bc0 in H/m). Siccome la forza del \"campo magnetico\" del dipolo varia con la distanza come formula_2, la forza del campo magnetico pu\u00f2 essere scritta: formula_3.\nrisolvendo l'equazione per r che si posiziona a una certa distanza:\nLa ragione del fattore 4 \u00e8 perch\u00e9 la forza del \"campo magnetico\" all'interno della \"magnetopausa\" risulta due volte un dipolo valutato considerando la \"magnetopausa\" come un diodo planare.\nLa distanza della \"Terra\" dalla \"magnetopausa\" varia attraverso il tempo, dovuto ci\u00f2 all'attivit\u00e0 solare; ma la tipica distanza varia da 6 - 15 R.\nIl confine nel quale il \"vento solare\" cade bruscamente interagendo con la \"magnetosfera\" (bow shok) si ferma a monte della \"magnetopausa\"; ci\u00f2 serve a rallentare e deflettere il flusso di \"vento solare\" prima che tocchi la \"magnetopausa\". Il momento magnetico della \"Terra\" equivale a 7,906 x formula_6 gauss/formula_7."}
{"id": "542867", "revid": "1005847", "url": "https://it.wikipedia.org/wiki?curid=542867", "title": "Processo per direttissima", "text": ""}
{"id": "542873", "revid": "642594", "url": "https://it.wikipedia.org/wiki?curid=542873", "title": "Per direttissima", "text": ""}
{"id": "542881", "revid": "827882", "url": "https://it.wikipedia.org/wiki?curid=542881", "title": "Canzo", "text": "Canzo (\"Canz\" in dialetto canzese, : ) \u00e8 un comune italiano di abitanti in provincia di Como in Lombardia. Il paese, appartenente alle Prealpi lombarde, \u00e8 vertice settentrionale della Brianza e capoluogo della Comunit\u00e0 Montana del Triangolo Lariano.\nGeografia fisica.\n\u00c8 il paese dell'Alta Brianza che si continua con la Valassina (da cui \u00e8 separato dalla cascata della Vallategna), situato nella Val Ravella circondata dai monti Cornizzolo (nell'idioma locale, \"Curnisci\u00f6\u00f6\"), Corni di Canzo (\"C\u00f2rni\" o \"Curungh\u00e8j\"), Barzaghino (\"Barzagh\u00ecn\") e Scioscia (\"Sci\u00f2scia\").\n\u00c8 attraversato dal torrente Ravella (\"Rav\u00e8la\"), lungo il quale si \u00e8 formato il centro storico, e a ovest marginalmente dal fiume Lambro (\"Lambar\") in corso torrentizio, proveniente dalla limitrofa Valassina; inoltre sono presenti molte fonti nelle montagne del paese e un lago, il lago del Segrino, in comune con i paesi di Eupilio e di Longone al Segrino.\nL'altitudine del territorio comunale va da un minimo di 367 a un massimo di 1\u00a0373\u00a0m s.l.m.\nSul territorio comunale di Canzo sono presenti addirittura tre distinte aree naturali protette di diritto europeo:\nVarie specie vegetali rare \u2013 quali la \"Saxifraga vandellii\", la \"Campanula raineri\", la \"Primula glaucescens\", la \"Viola dubyana\", l\"Allium insubricum\" e il \"Ranunculus fiorii\" \u2013 sono state scoperte proprio a Canzo: di tali specie il comune lombardo costituisce, per la botanica, il \"locus classicus\", ossia il luogo dove se ne trova la popolazione-tipo. Altri esempi di fiori rari presenti nel territorio canzese sono la \"Pseudofumaria alba\", comunemente ritenuta assente al di fuori dell'areale illirico-appenninico e la \"Minuartia grignensis\", attestata solo nelle Prealpi lombarde, in modo sporadico.\nStoria.\nNascita del borgo.\nIl toponimo \"Canz\", reso in latino con \"Cantius\", \u00e8 un vocabolo celtico collegato al gallico \"canto-\", dal significato di \"margine, lembo, appendice, bordo, contorno, angolo\". La radice proto-celtica da cui deriva potrebbe essere *\"kanti\" (\"insieme\") oppure *\"kanxtu\" (\"aratro\"). Nel primo caso, verrebbe evocato anche il concetto di \"adunanza popolare convocata su un colle circolare\"; nel secondo caso, invece, sarebbero forse implicati i concetti di \"lama\" e \"spigolo\". In ogni caso, il termine sembra riferirsi alla particolare posizione dell'abitato, margine triangolare dell'alta Brianza protetto dal promontorio di Scioscia. Data l'antichit\u00e0 dell'insediamento sacrale noto ancora a fine Cinquecento con il nome di \"Canza\", posto tra il monte Pesora e il lago del Segrino, non si pu\u00f2 peraltro escludere n\u00e9 che la parola \"Canz\" faccia riferimento a quel luogo n\u00e9 che l'intero territorio canzese fosse ritenuto particolarmente adatto per le adunanze dei clan.\nLe tracce pi\u00f9 antiche di colonizzazione umana del territorio canzese risalgono all'ultima fase della glaciazione w\u00fcrmiana, durante il periodo mesolitico (circa 10.000 anni fa). L'accampamento di caccia situato a quota 900\u00a0m sul monte Rai (\"Raj\") fu utilizzato durante il periodo estivo, continuativamente fino all'et\u00e0 del bronzo medio.\nL'epoca eneolitica (2250 a.C. circa) \u00e8 segnata dall'importante testimonianza di una triplice tomba a cista con stele, ritrovata in localit\u00e0 \"B\u00fcdracch\". Si tratta di una sepoltura in cista litica, all'aperto, con la rara presenza anche di tumulo. Le tre cassette lapidee del sito, terminanti in cuspidi, sono infatti formate in parte da muretti a secco, in parte da lastre infitte a coltello, e ricoperte da un tumulo del diametro di nove metri. Nel corredo erano presenti quattro bracciali, monili di varia forma, un pendaglio a doppia spirale \u2013 rarissimo in Italia, bench\u00e9 frequentemente rappresentato nelle incisioni \u2013 e punte di frecce in selce.\nA 200 m dalla sepoltura, sulla riva nordorientale del lago del Segrino, sono state trovate le tracce di un insediamento abitativo coevo, utilizzato anche nella successiva et\u00e0 del bronzo, con case, focolari e terrazzamenti a secco, e oggetti quali \"olle\" (scodelle) cilindriche con cordone liscio orizzontale sotto l'orlo e ceramiche con decorazione a \"Besenstrich\" (fini striature), ritenuto un tratto di arcaicit\u00e0 proprio della cultura celto-alpina. Tale ritrovamento ebbe un peso importante per la conoscenza delle prime popolazioni stanziali in Brianza.\nSui Corni di Canzo sono stati trovati anche reperti del periodo della seconda immigrazione celtica (IV secolo a.C.), e in tale epoca si colloca anche l'insediamento sul sito dell'attuale centro storico, mentre si deve alla conquista romana il tracciamento delle strade principali per scopi militari e commerciali. Relativamente a questo periodo \u00e8 stata scoperta una pietra miliare vicino al lago del Segrino, che indicava le distanze lungo la \"via strata\" (via lastricata), mentre nel 1822 venne messa alla luce una tomba romana con le sue suppellettili. Da \"Cantius\", nome latino di Canzo, passava la \"via Mediolanum-Bellasium\", che metteva in comunicazione Milano con Bellagio.\nMedioevo.\nNei secoli dopo la scomparsa dell'Impero Romano, Canzo, in uno stato di marcata autonomia comunale, fece parte dell'area chiamata Martesana dell'arcidiocesi di Milano, e fu, formalmente, infeudata al monastero di Sant'Ambrogio. Il toponimo \"Martesana\" e del vicino paese di Castelmarte sono stati messi in relazione con il culto del dio Marte e alla presenza di ex legionari. Nel 1162 Federico Barbarossa pose il borgo sotto l'egida del monastero di San Pietro al Monte (sopra Civate). Infine Canzo entr\u00f2 a far parte dei domini dei Visconti, al cui interno and\u00f2 delineandosi la Corte di Casale (1403), unione di comuni con a capo Canzo.\nNel 1435, con otto altre pievi e squadre comunali, la Corte costitu\u00ec l\"Universitas Montis Briantiae\", aggregazione di comuni con voce di fronte all'autorit\u00e0 ducale, e in particolare di fronte al fisco, \u00abpiccola repubblica o, pi\u00f9 precisamente, una provincia autonoma nello Stato di Milano\u00bb. Essa costituisce il territorio della Brianza storica, il nucleo originario a cui si riferisce propriamente il termine \"Brianza\". Nel 1485 l\"Universitas\" si doter\u00e0 anche di una propria Banca. Sono anni di grande sviluppo di attivit\u00e0 mercantili e artigianali, fioritura di scalpellini, carpentieri, fabbri di altissima capacit\u00e0 tecnica, maestri setaioli, artisti e stampatori apprezzati in tutta l'Italia settentrionale.\nNel 1472 gli Sforza, succeduti ai Visconti nel ducato di Milano, affidarono la Corte di Casale alla ricca famiglia di armaioli dei fratelli Negroni da Missaglia, che avevano richiesto la concessione per la presenza di miniere di ferro. Lo stemma della cosiddetta \"Cum\u00fcnanza da Canz\" (trascurato nel 1861 ma riadottato nel 2002), rappresenta infatti \u00abtre forni all'antica a guisa di alveari, per la fusione del ferro\u00bb.\nEpoca moderna.\nSecoli XVI-XVIII.\nNel 1526 l'esercito spagnolo, in lotta contro il ducato di Milano, occup\u00f2 Canzo, tenuta dal condottiero di ventura canzese Niccol\u00f2 Pelliccione (riguardo al quale esistono molti aneddoti leggendari), al soldo del duca Francesco II Sforza. Dopo la morte di questi, Canzo, come tutto il ducato di Milano, pass\u00f2 sotto il dominio spagnolo e successivamente sotto quello austriaco.\nGli spagnoli vi posero un presidio militare, ubicato sulla costa del monte in posizione dominante sul paese, nella localit\u00e0 nota come \"il Castello\". L'occupazione spagnola lasci\u00f2 in eredit\u00e0 al paese la cerimonia religiosa dell\"Entierro\", che veniva celebrata ogni Venerd\u00ec Santo almeno fino alla prima met\u00e0 del secolo XIX.\nFino al secolo XVII Canzo era un rinomato centro manifatturiero di tessuti di saia, venduta come \"saia di Canzo\", assieme al \"cimosone di Canzo\", al mercato milanese, questa attivit\u00e0 tuttavia decadde a causa delle pesanti tasse imposte dal governo spagnolo. Dopo l'estinzione della famiglia dei Missaglia nel 1667 la Corte di Casale pass\u00f2 ai marchesi Crivelli, che vi introdussero l'industria della seta e alla fine del XVIII secolo le filande attive erano sette, tra cui la Filanda Verza, la terza pi\u00f9 grande della Lombardia, e la Filanda Gavazzi, attiva anche in altri paesi con opere filantropiche.\nGiuseppe Parini, nato a Bosisio, quando \u00e8 ancora ragazzo, viene messo in contatto con l'ambiente culturale milanese \u2013 che costituir\u00e0 il suo trampolino di lancio \u2013 dal parroco di Canzo Ambrogio Fioroni, che sar\u00e0 padre spirituale anche di un frate morto nel convento di Canzo in odore di santit\u00e0, Giuseppe Longhi.\nNella seconda met\u00e0 del Settecento, Canzo viene descritta come un'area di produzione di buon vino e ricca di colture: gelsi, mandorli, vitigni, cereali produttivi pi\u00f9 volte l'anno. Il defluvio delle acque \u00e8 ben gestito, a beneficio sia dell'agricoltura sia dell'artigianato. I terreni hanno un valore elevato: circa 400-500 lire milanesi a pertica. In paese vi sono produttori e commercianti di strumenti di precisione e si tratta tutta la filiera della seta; si fa anche filatura di lino, e si produce un tipico panno di lana. Vi \u00e8 anche un opificio di seta di alta qualit\u00e0, che produce stoffa rossa cardinalizia. Si vende carbone di legna a Milano, dalla quale si compra il riso.\nNel 1786, nell'ambito della riorganizzazione del territorio, Canzo fu unito alla nuova provincia di Como. Nei secoli XVIII e XIX, fu capoluogo del distretto decimoterzo. La sua economia si poggiava su alcuni punti di forza: i vigneti impiantati sui pendii (Canzo produceva un buon vino), i castagni, la coltura dei gelsi (necessaria alla nutrizione dei bachi da seta), la presenza di molti pascoli con mandrie sparse, le filande e i filatoi.\nOttocento.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'accorpamento in Canzo dei comuni di Castelmarte, Proserpio, Caslino e Scarenna. Cinque anni dopo, gli ultimi due comuni furono tuttavia spostati nel territorio di Asso. Le decisioni amministrative del periodo napoleonico furono tuttavia abrogate con la Restaurazione.\nDall'edizione del 1868 del \"Dizionario corografico dell'Italia\", il paese aveva una sua compagnia di guardia nazionale di 415 militi, di cui 110 attivi e 305 di riserva e la mobilizzabile era di 12 militi; nel 1863 vi erano 62 elettori politici inscritti nelle liste elettorali del collegio d'Erba, e Canzo faceva sezione elettorale del collegio con 288 elettori in tutto; il paese possedeva una pubblica scuola elementare, un ufficio postale proprio, uffici di verificazione per le imposte dirette, del catasto e di delegazione di pubblica sicurezza con carceri mandamentali; inoltre era sede di una giudicatura di mandamento dipendente dal tribunale di circondario di Lecco. Una delle nuove famiglie di rilievo nella vita del paese, probabilmente originaria di Arcellasco, furono gli Arcellazzi, che espressero benefattori, presidenti della Societ\u00e0 di Mutuo Soccorso e Stefano Arcellazzi, giurista, autore di un trattato di diritto penale.\nDurante l'Ottocento, Canzo d\u00e0 all'Italia varie personalit\u00e0 significative, quali Alessandro Duroni, primo sviluppatore della fotografia in Italia e inventore del negativo fotografico. Alessandro Manzoni, la cui suocera era di Canzo, ospitato dai suoi amici, frequenta le ville del paese, dove trae ispirazione per l'intreccio fondamentale del suo romanzo e, dalla vita del santo locale, trae gli elementi stilistici per il suo celebre \"incipit\". Il ritrattista di casa Manzoni, Carlo Gerosa, era anch'egli canzese. Canzo d\u00e0 in questo secolo i natali anche a Filippo Turati, iniziatore in Italia del socialismo gradualista, espresso poi dal Partito Socialista Italiano, di cui fu il fondatore principale. All'interno del socialismo, il suo pensiero si distingueva per la non automaticit\u00e0 della contrapposizione di classe e per la criticit\u00e0 nei confronti della rivoluzione russa: egli credeva in un parlamentarismo pacifico, collaborante con gli altri partiti, per migliorare le condizioni dei lavoratori.\nAccanto a una presenza di villeggianti attenti soprattutto all'ambiente naturale e alla buona socialit\u00e0, Giovanni Segantini, anch'egli frequentatore della cittadina e dei suoi dintorni, viene colpito anche da alcuni aspetti della vita lavorativa e contadina, ritraendo ad esempio nella tela \"La raccolta dei bozzoli\" l'attivit\u00e0 serica domestica allora in vigore in tutta la Brianza, ma soprattutto nella Canzo dei Verza e dei Gavazzi.\nPrimo Novecento (1900-1940).\nUn altro canzese, Magno Magni, \u00e8 fondatore dell\"Unione concimi\", prima azienda italiana a dedicarsi alla chimica e per decenni protagonista di monopolio, che sarebbe confluita nella Montecatini, trasformandola da azienda di estrazione mineraria in azienda prevalentemente chimica, ponendo cos\u00ec le basi per l'introduzione della plastica commerciale (1955), sviluppata da Giulio Natta, brianzolo d'adozione, proprio all'interno di questa azienda, e che gli meriter\u00e0 il Premio Nobel per la chimica.\nNel 1908 nasce a Canzo dalla famiglia di san Miro Angelo Paredi, che sarebbe divenuto \u2013 oltre che Prefetto della Biblioteca Ambrosiana per quasi vent'anni \u2013 uno dei pi\u00f9 importanti studiosi al mondo sulla figura di sant'Ambrogio, di cui mise in luce soprattutto la straordinaria forza e abilit\u00e0 politica. La sua biografia del santo vescovo, tradotta in inglese con il titolo \"Saint Ambrose, his life and times\" (1964), divenne uno dei principali punti di riferimento per gli studi santambrosiani.\nI primi anni del Novecento, con la conclusione della ferrovia Milano-Asso (che si aggiunge alla Strada di Niguarda), vedono confermarsi il legame con la citt\u00e0 di Milano, per i cui abitanti Canzo \u00e8 una meta obbligata di villeggiatura gi\u00e0 da fine Settecento (secolo a cui risalgono numerose ville neoclassiche e il Teatro Sociale). Tutt'oggi il legame con il capoluogo lombardo \u00e8 molto forte, grazie al perdurare del turismo, nonch\u00e9 al fatto che Canzo, pur essendo in provincia di Como, appartiene all'arcidiocesi di Milano e al rito ambrosiano.\nIn questo secolo, la secolare tradizione siderurgica di Canzo si rivers\u00f2 nella fabbricazione di forbici, di cui Canzo divenne importante centro, bench\u00e9 fino alla met\u00e0 del secolo l'economia prevalente fosse quella agricola. Il parchetto-piazzetta Turati dal 2007 presenta un \"angolo del lavoro\", finalizzato a rievocare questo importante settore della storia produttiva canzese.\nSecondo Novecento (1940-1999).\nDurante la seconda guerra mondiale, molte famiglie milanesi vi furono sfollate, e in paese vennero acquartierati un gruppo di SS italiane, presso l'asilo e un gruppo di truppe tedesche con il comando installato presso la \"Villa Rizzoli\". Attivit\u00e0 partigiane vennero svolte sui monti, attorno ai Corni, dove i sentieri, precedentemente usati dai contrabbandieri furono utilizzati per aiutare prigionieri alleati fuggiti dal campo di concentramento di Grumello del Piano a rifugiarsi in Svizzera. Sul finire della guerra, cinque ex-soldati di montagna appartenenti alla \"43\u00aa Divisione Alpina Autonoma\", inquadrata nella Resistenza \u2013 Oscar Bottoni, Francesco Pellegrino, A. Deana, D. Pittari ed E. Quaranta \u2013 furono catturati e fucilati con l'accusa di diserzione il 21 marzo 1945. Un altro di essi, Giuseppe Mondello, sub\u00ec la medesima sorte il 13 aprile 1945, dodici giorni prima della fine della guerra.\nUna personalit\u00e0 di rilievo della storia novecentesca del borgo di Canzo \u00e8 stata Orlando Prina, gi\u00e0 appartenente a una famiglia locale della bassa nobilt\u00e0 (Prina-Crivelli). Ritornato a Canzo dalla campagna di Grecia come ufficiale alpino, visse in clandestinit\u00e0 insieme alla madre vedova, collaborando con Giancarlo Puecher, Remo Sordo e altre personalit\u00e0 della Resistenza lombarda. Divenuto delegato del CNLAI per il territorio di Canzo, costitu\u00ec dapprima un comitato comunale formato dalle personalit\u00e0 di spicco del mondo partigiano locale e successivamente la \"Giunta clandestina\" che, composta da un rappresentante per ogni componente politica dell'arco costituzionale (\"ante litteram\"), organizz\u00f2 la transizione istituzionale che avvenne il 25 aprile del 1945, quando le SS italiane abbandonarono la sede di Canzo.\nNel dopoguerra, Orlando Prina fu il principale artefice dell'assetto \"associazionista\" tipico del comune di Canzo, dove il comune ha come importante organo consultivo la \"Tavola rotonda delle Associazioni\". In particolare fu il precursore delle associazioni \"pro-loco\" divenendo il primo segretario dell'Azienda di Turismo nel periodo d'oro della villeggiatura degli anni sessanta e settanta; fu il rifondatore del Gruppo Alpini Canzo, fondatore dell'Associazione Cacciatori (che sotto la sua presidenza diede vita all'importante fiera ornitologica di Canzo, ispiratrice di altre fiere dello stesso genere) e dell'Associazione Pescatori Lago del Segrino, a capo della quale promosse importanti battaglie ambientali. Fu ininterrottamente assessore dalla transizione istituzionale al 1985.\nNel settore dell'artigianato Canzo \u00e8 rinomata per la produzione di forbici, al punto che un quarto delle localit\u00e0 produttive in Italia, gi\u00e0 dagli anni trenta, si trova nel distretto di Canzo. Nel 1993 fece scalpore l'uccisione, durante la guerra bosniaca, del volontario di pace canzese, di ispirazione cattolica, Gabriele Moreno Locatelli, a cui una petizione popolare degli abitanti di Sarajevo ottenne di dedicare una via della citt\u00e0.\nSimboli.\nLo stemma del Comune \u00e8 azzurro, con sette stelle d'oro a otto punte e tre forni per la fusione del ferro, anch'essi d'oro, dalla forma simile ad alveare. Il gonfalone comunale presenta al centro lo stemma e riprende per la coloritura dello stendardo la tonalit\u00e0 giallo-aurea delle figure araldiche.\nLo stemma della Corte di Casale \u2013 sorta di federazione medievale di comuni con a capo Canzo \u2013 viene utilizzato talvolta in alcune manifestazioni di cultura locale come uno dei simboli dell'identit\u00e0 canzese, soprattutto nel suo aspetto di tradizione politico-civile. Esso era costituito da fasce bianche e rosse convergenti verso l'alto, il tutto sormontato dal capo dell'impero, ossia dall'aquila imperiale su sfondo nero.\nDegne di menzione dal punto di vista araldico sono inoltre le insegne delle pi\u00f9 antiche famiglie di Canzo, alcune delle quali autoctone. Tra di esse compaiono i Pellizzone, i Prina, i Ponti, i Gavazzi, gi\u00e0 attestate almeno a partire dal Duecento; la storia di queste famiglie si intreccia con la storia della comunit\u00e0 canzese e ha contribuito a definirne l'identit\u00e0. In particolare, nello stemma pi\u00f9 antico della famiglia Prina si riscontrano notevoli somiglianze con gli stemmi civici di Canzo e della Corte di Casale: infatti nella parte destra dello scudo si ritrova lo sfondo azzurro del Comune \u2013 ma sormontato, anzich\u00e9 da stelle e forni, da due frecce e un alloro (allusione alle origini cavalleresche del casato) \u2013, mentre la parte sinistra coincide con quella della Corte.\nAltri simboli di Canzo sono:\nMonumenti e luoghi d'interesse.\nArchitetture religiose.\nBasilica prepositurale plebana di Santo Stefano protomartire.\nDa indagini fatte all'interno del campanile, risulta che la prima edificazione della chiesa risale a epoca romanica, se non precedente.\nDetta anche \"G\u00e9sa granda\", \u00e8 la chiesa prepositurale. L'edificazione ebbe inizio nel 1728 sul luogo di una precedente costruzione, attestata dal 1398 in un documento testimoniante l'autonomia della parrocchia, dedicata allo stesso santo e gi\u00e0 dotata nel 1574, durante la visita pastorale di San Carlo, dei cinque altari attuali. La Basilica \u00e8 stata eretta Prepositura, col titolo di \"Basilica Prepositurale Plebana\", con decreto \"ad perpetuam memoriam\" in data 21 aprile 1899 da papa Leone XIII il quale concesse \"Non ad Personam sed pro Tempore\" il Titolo di Prevosto. Il sagrato \u00e8 in granito, decorato a intarsio; in passato era acciottolato. L'edificio, tradizionalmente definito \"basilica\" pur non essendolo ufficialmente, \u00e8 in stile barocco classico e possiede un alto campanile angolare, a destra, con tetto in bronzo (il progetto del 1818, dell'architetto Bovara, ne prevedeva due). La facciata \u00e8 parzialmente, come i lati lunghi della chiesa, dipinta di un giallo tenue; presenta un portone principali e due portoni laterali.\nDi fronte alla piazza della chiesa vi \u00e8 la sede della Societ\u00e0 Operaia di Mutuo Soccorso, nel passato adibita ad asilo infantile e a biblioteca municipale, davanti alla quale \u00e8 stato piantato un gelso (\"mur\u00f9n\"), albero simbolo della tradizione serica brianzola, e ne \u00e8 stato aggiunto un altro esemplare molto antico, a cura della Cumpagnia di Nost, trasferito dal Parco Raverta, trasformato in complesso edilizio. Quest'ultimo \u00e8 stato affidato alla protezione di \"San Mir\". Presso la Societ\u00e0 Operaia vengono spesso organizzate mostre d'arte. A lato dell'ampio piazzale, vi \u00e8 il l'antico portico del mercato, un elegante porticato a cinque arcate con fronte e doppie lesene, che mantiene all'esterno gli anelli utilizzati per la fiera del bestiame \"da San Stevenin\" il 27 dicembre.\nSi narra che il suolo su cui \u00e8 stata eretta la parrocchiale fosse in origine una vigna di propriet\u00e0 dei Pelliccioni. Essi la concessero alla parrocchia a condizione che in una notte fossero sradicate tutte le piante di vite. Dopo una nottata di lavoro da parte di tutta la popolazione accorsa, si pot\u00e9 cominciare la costruzione della chiesa.\nChiesa di San Francesco e Beato Miro.\nDetta anche \"G\u00e9sa da San Mir\u00e8tt\", dal nome del secondo dedicatario, utilizzando il diminutivo per distinguerla da quella propriamente di \"San Mir\" (il santuario-eremo). \u00c8 una chiesa conventuale e si trova in piazza San Francesco, ed \u00e8 affiancata dalla casa del prete, un tempo ambulatorio; nella piazza si trovano inoltre due \"cuurt\" (\"di Pin\u00f2la\" e \"di Meroni\"), una fontanella (servita dall'acquedotto e sormontata da un'altra fontana, da cui sgorga una parte dell'acqua di Gajum) situata in una nicchia delle pittoresche mura di Villa Meda, che ha un proprio arco di ingresso su piazza San Francesco, arricchito da una pregiata lunetta in ferro battuto e da un grande affresco. Il sagrato \u00e8 in porfido, come del resto tutta la piazza, e presenta una scalinata. L'insediamento del complesso conventuale risale alla fine del Trecento, ed era inizialmente dedicato alla Vergine, mentre successivamente, forse nel Quattrocento, fu consacrato a San Miro. Nella prima met\u00e0 del Settecento furono svolti lavori di consolidamento e ampliamento, mentre la fine del secolo vide la fine della presenza dei Frati Minori, e quindi il passaggio dell'indulgenza del Perdon d'Assisi alla parrocchiale. Agli inizi dell'Ottocento, con il lascito del prevosto don Angelo Sala e il contributo di Giovan Battista Gavazzi, il convento venne trasformato in Ospedale Civile per divenire poi, dalla prima guerra mondiale agli anni settanta, casa di riposo; nel frattempo la chiesa assunse la denominazione di san Francesco, anche se nella memoria della popolazione rimane la dedicazione a san Miro. Successivamente, dopo un restauro conservativo, la chiesa assunse, per volont\u00e0 della Curia Arcivescovile, la funzione di Oasi monastica.\nL'edificio \u00e8 in stile barocco e possiede un semplice campanile in fondo a sinistra. La facciata \u00e8, come tutto l'esterno della chiesa, dipinta di un giallo tenue, e presenta un solo portone centrale, sormontato dall'emblema in marmo dell'Ordine Francescano; sopra a esso vi \u00e8 una piccola vetrata. All'interno vi sono quattro altari minori: entrando, a destra quello di san Francesco e a sinistra quello di san Miro (ma in una nicchia vi \u00e8 anche una statua di Ges\u00f9), raffigurati anche nelle rispettive vetrate dietro al tabernacolo; in fondo, a destra quello del Crocifisso (ma in una nicchia vi \u00e8 anche una statua della Madonna addolorata) e a sinistra quello della Madonna. L'alternanza di colori tenui nelle abbondanti decorazioni, specialmente nell'abside, conferiscono all'interno un'armonia ristoratrice. Il tabernacolo ha una porticina d'oro raffigurante in bassorilievo un calice con due uccellini. I confessionali in legno si trovano di fianco al portone di ingresso.\nCappella di San Michele - Lazzaretto.\nLa cappella \u00e8 dedicata a san Michele Arcangelo e si trova in cima a un piccolo dosso, a quota 460\u00a0m sul lato destro lungo la strada verso le Fonti di Gajum. Questo luogo venne utilizzato come lazzaretto durante l'epidemia di peste del 1863 e forse anche in casi di precedenti contagi: secondo una tradizione locale il prato sottostante sarebbe usato come camposanto per i morti della peste del 1630, descritta da Alessandro Manzoni nei Promessi Sposi. La cappella \u00e8 stata oggetto di interventi di restauro e conservazione nel corso del tempo garantendone un buono stato di conservazione fino a oggi. Al suo interno sono affrescati il santo e le opere temporali di misericordia. Da questa cappella si diparte la strada acciottolata che, risalendo lungo la \"vall da P\u00e9sura\", arriva alla cima del monte Cornizzolo. Poco sopra la cappella si trova una buona fonte.\nEremo-Santuario di San Miro.\nLa costruzione dell'eremo di San Miro al Monte inizi\u00f2 nel 1643, sul luogo di un precedente oratorio a tre altari gi\u00e0 attestato dalla visita pastorale di San Carlo Borromeo. Annesso alla chiesa vi era un piccolo convento che ospit\u00f2 subito un eremita, ma poi divennero due, probabilmente appartenenti al convento francescano del paese. Si possono ancora notare, sul ripido pendio posto sull'altro versante della Ravella, alcuni terrazzamenti (\"giarditt di fraa\") nei quali i frati coltivavano un orto. Ha subito vari restauri, fino a quello completo terminato nel 2005. I locali annessi alla chiesa hanno mantenuto e valorizzato la loro vocazione a ospitare i gruppi organizzati che intendono dedicare qualche giorno alla preghiera e alla meditazione.\nIl culto di san Miro \u00e8 legato all'acqua e da secoli l'eremo \u00e8 meta di pellegrinaggio, cos\u00ec come lo \u00e8 la fonte, restaurata, dalla quale sgorga un'acqua a cui molti si affidano per mantenere il proprio benessere, se non per guarire da qualche malattia.\nNelle vicinanze dell'eremo si trova anche una grotta.\nEdicole religiose.\nTra le altre costruzioni sacre vi sono la cappelletta della Madonna di Caravaggio, il dipinto della Madonna presente nel portico dell'oratorio maschile (trasferito dalla cappelletta della Madonna di Caravaggio), quella di San Rocco e della Vergine in \"Sumbich\", l'edicola di Santa Rita in via Monte Rai, l'edicola della Madonna in via Gajum, quella in una \"curt\" della \"Cuntrada dal Cu\u00e8rc\", quella sopra la fontana di \"Portacin\u00e9s\", quella del \"Pret\u00f2ri\", la cappella davanti alla fontana della contrada di \"Casarch\" (con la Madonna nera del Ceppo e un affresco dell'Annunciazione), l'edicola della Vergine in localit\u00e0 \"Tuump\", quella di sant'Anna in localit\u00e0 \"Valicc\", quella in via Roma, quella in via Vittorio Veneto (vicino alla sede della Comunit\u00e0 Montana), quella in via Rimembranze dedicata alla Madonna di Lourdes, il trittico all'angolo via Verza e via Rimembranze, il grande affresco in Villa Meda, il crocefisso ligneo all'angolo tra via Grandi e via Porroni, l'edicola della Madonna presso il Castello, quella in via Volta, quella in fondo alla scala di Sant'Anna, quella della \"Mad\u00f2na di S\u00e8tt Dul\u00f9r\" sopra a Gajum, quella della Madonna presso il \"Primm Alp\", quella posta nella grotta di San Miro, quella in localit\u00e0 Scarenna, quella posta presso la fonte del \"Sent\u00e9e dal F\u00f3o\", quella di San Bartolomeo tra il \"Primm\" e il \"Seg\u00f9nt Alp\", quella del \"Seg\u00f9nt Alp\", quella della Madonna e di Ges\u00f9 al Parisone, la croce all'angolo tra via Vittorio Veneto e via Pasubio, la fontana del \"Cu\u00e8rc\" dedicata alla dipartita di San Miro. Infine \u00e8 presente il santuario oratorio di San Miro al monte e, sulla carrozzabile, due cappellette, di cui un'arroccata e nascosta tra gli alberi. Presso il lago del Segrino \u00e8 presente l'edicola del \"Carad\u00f9r indurmentaa\", poi dedicata anche alla Vergine. Ve ne sono numerosissime inoltre all'interno di cortili e giardini privati, senza contare gli altari minori all'interno di chiese e cappelle.\nArchitetture civili.\nTra i giardini e parchi storici d'interesse culturale vincolati dalla legge nazionale vi sono \"Casa Piotti con parco\" (decreto 29/1/1975), \"Villa Gavazzi Balossi Restelli\" (decreto 30/4/1981) e \"Villa Meda con parco\" (declaratoria 25/1/1977). Gli edifici di archeologia industriale registrati presso la Regione Lombardia sono il \"Fabbricato viaggiatori\" (scheda n. 443) e il \"Magazzino merci\" (scheda n. 440) della Stazione terminale, appartenente alla \"Rete ferroviaria delle Ferrovie Nord Milano\" (scheda n. 499), e \"Villa Verza\" (scheda n. 452), mentre il corrispondente \"Filatoio di Cranno\" (scheda n. 444) \u00e8 gi\u00e0 in territorio assese.\nVilla Meda - Stelline - Caserma.\nVilla Meda (XVII-XVIII secolo), costruita sul fianco destro del torrente Ravella, nel centro storico del paese, \u00e8 un complesso composto da una corte principale con un porticato ad arcate con pilastri quadrangolari, decorati da lesene che sostengono un marcapiano. All'interno sono presenti volte affrescate e soffitti in legno a cassettoni decorati da Luca Roscio di Vill'Albese, del 1701 (o 1702). Da un altro pi\u00f9 piccolo cortile interno, si accede al battistero a pianta circolare, con colonnato centrale in pietra e volta ottagonale in legno. Il parco \u00e8 occupato da alcune piante secolari, cippi in granito, balconate belvedere, portali e nicchie sul muro simulanti piccole grotte, come in uso nei giardini signorili dell'epoca.\nLa villa \u00e8 opera dell'architetto Simone Cantoni di Muggio, che trasform\u00f2 e ingrand\u00ec la preesistente residenza dei conti Meda, con interventi di stile neoclassico. Il progetto si protrasse dal 1795 al 1804, quando il lavoro fu portato a termine dal monsignore fratello del conte. L'architetto dispose i locali di rappresentanza attorno ai cortili interni e le parti abitate a contatto col giardino all'italiana e con l'ambiente agreste raggiungibile sull'altra sponda del torrente Ravella tramite un ampio ponte interno al perimetro della villa.\nL'edificio venne usato nel XX secolo come colonia estiva per le Stelline e poi, durante la seconda guerra mondiale come caserma, ospitando le SS italiane arruolate presso le carceri milanesi; \u00e8 stato restaurato per un utilizzo misto privato, sale pubbliche e stanze date in gestione alle locali associazioni; vi ha sede la biblioteca civica.\nTeatro Sociale.\nLa \"Societ\u00e0 del Teatro Sociale di Canzo\" venne fondata nell'aprile del 1828 per volont\u00e0 di famiglie benestanti canzesi e milanesi, avendo gi\u00e0 ricevuto l'autorizzazione decenni prima da Maria Teresa d'Austria. I lavori di costruzione furono ultimati l'anno successivo permettendo l'inaugurazione il 18 ottobre del 1829 invitando la compagnia del Teatro Filodrammatici di Milano.\nIl Comune, divenuto proprietario dell'immobile, si occup\u00f2 di rinnovare il tetto dopo la storica nevicata del 1985 e se ne decise il completo restauro, dopo circa cinquant'anni di funzionamento come sala cinematografica. Fu quindi inaugurato il 25 aprile del 1990.\nL'Amministrazione comunale decise di allestire di nuovo una stagione teatrale per gli anni 1991-'92, iniziando proprio col Teatro Filodrammatici di Milano. Accanto a questa compagnia vanno ricordati anche l'orchestra dei Pomeriggi Musicali di Milano e l'Autunno Musicale di Como sempre presenti nella programmazione. Sono inoltre frequenti commedie in lingue regionali, grazie a una compagnia veneta e alla Filodrammatica Canzese.\nOspita stagioni di musica e di prosa.\nNell'antistante piazza Garibaldi \u00e8 presente il monumento ai Caduti. Dall'altra parte della piazza si vedono lo storico Albergo Canzo (uno dei cinque alberghi presenti a Canzo) e i giardini di Palazzo Tentorio, sede del comune, e di Villa Don Pozzoli, residenza sanitaria assistenziale per anziani. In paese sono presenti altre due case di riposo.\nPalazzo Tentorio.\nPalazzo Tentorio fu acquistato dall'omonima famiglia canzese nel 1706, anno in cui il territorio di Milano, di cui Canzo faceva parte, passava di mano dagli spagnoli agli austriaci. La ricchezza dei Tentorio si fondava sul commercio dei panni di lana, attivit\u00e0 iniziata nel 1649 da Carlo Tentorio, disinvolto commerciante che aveva raggiunto una posizione di competitivit\u00e0 aggirando i pesanti gravami della burocrazia spagnola. La famiglia contribu\u00ec economicamente in maniera significativa alla trasformazione settecentesca della chiesa prepositurale di Canzo, consacrata il 3 giugno 1752. La propriet\u00e0 del palazzo rimase ai Tentorio per oltre un secolo: il 15 settembre 1828 lo stabile e le sue pertinenze furono acquistate dai fratelli Giovanni Maria, Benedetto e Venanzio Gavazzi, antica famiglia canzese in quegli anni impegnata nello sviluppo dell'industria serica, mentre nel 1889, il giorno di san Martino, il palazzo fu acquistato dal Comune per alloggiarvi la scuola; successivamente ospit\u00f2 anche, e per pi\u00f9 di un secolo, gli uffici comunali. Nel 1999 cominciarono i lavori di ristrutturazione e ampliamento, su progetto selezionato tramite concorso di idee, che portarono, oltre al restauro dell'antico Palazzo, alla creazione di una struttura moderna a forma di torrione, a mo' di novello broletto, simbolo dell'autonomia comunale. Dal 7 dicembre 2002, Palazzo Tentorio ospita l'ufficio e la segreteria del Sindaco, la sala Giunta e un'ampia area espositiva, collocata al secondo piano.\nLe sedi del potere civile.\nAppartengono a questa categoria il Castello della guarnigione spagnola, appunto in localit\u00e0 \"Cast\u00e8ll\", e il castello precedente, forse collocato in corrispondenza dell'attuale \"Tur\u00e8ta\". Il Palazzo Pretorio, sede del pretore e delle carceri della Corte di Casale era collocato nell'attuale \"Pret\u00f2ri\". Il consiglio degli anziani aveva sede in un portico, il \"Cu\u00e8rc\" (che d\u00e0 il nome alla \"cuntrada\"), collocato dietro alla fontana omonima. Altri importanti centri di aggregazione comunale erano \"M\u00e8zz Canz\" (attuale via Meda), la piazza della chiesa e il portico adiacente. Nell'ultimo secolo, la sede comunale \u00e8 stata collocata nel Palazzo Tentorio e provvisoriamente in Villa Meda. Presso l'attuale sede \u00e8 stato annesso un nuovo edificio, che riprende in chiave moderna la forma tipica del broletto. Per approfondire, leggere i paragrafi relativi alle localit\u00e0, alle vie e agli edifici citati.\n\"Camp da Miro\".\nLa piazza Giovanni XXIII \u00e8 il nuovo piazzale del mercato, che verso sera si trasforma in campo sportivo per gli allenamenti di atletica della locale associazione; oltre un filare alberato sono presenti il cimitero, la piazzetta Caduti Alpini, e la localit\u00e0 Laguccio. Dietro all'ampio piazzale, vi \u00e8 un parco con grandi alberi e giochi per bambini. Dietro al parchetto, \u00e8 stato costruito un Centro Sportivo sul luogo di due campetti all'aperto e di parte del prato retrostante. Complessivamente questa localit\u00e0 \u00e8 definita \"Camp da Miro\" (toponimo che non si riferisce al santo locale). Qui, occupando anche tutti gli spazi stradali circonvicini, opportunamente chiusi al traffico, si svolge la \"Fera di \u00dcsei\". Anticamente il cimitero di Canzo si trovava in corrispondenza dell'odierna piazzetta Turati.\nGli oratori presenti e passati.\nL'ex oratorio maschile presso il \"filat\u00f2j\" contiene (su un'edicola murale) l'affresco originario della cappella della Madonna di Caravaggio e, nella cappella, un affresco giovanile di Silvio Consadori (1909-1994; pittore d'arte sacra, formatosi all'Accademia di Roma, professore all'Accademia di Brera, premio \"Milyus\" e premio \"Canonica\").\nVilla e parco Magni.\nL'antico parco, ricco di alberi secolari, venduto all'industriale canzese Magno Magni dalla famiglia filandiera canzese dei Gavazzi, si estendeva tra le localit\u00e0 \"Mirab\u00e8la\" e \"Grim\u00e8ll\". La villa, fatta costruire dal cavalier Magni tra il 1903 e il 1906 (o 1907) dall'architetto torinese Pietro Fenoglio, gi\u00e0 suo professore a Torino, una delle ville canzesi pi\u00f9 rappresentative del Novecento, e certo la pi\u00f9 maestosa, si trova in quest'ultima localit\u00e0. Per questo l'appellativo originario della villa, voluto dal suo proprietario e ideatore, \u00e8 \"Il Grimello\". Fu costruita dall'architetto Fenoglio in un fantasioso stile neomedievale. Esteriormente si caratterizza per le pietre di Vicenza (dove il proprietario viveva e lavorava, e dalla quale aveva chiamato la manovalanza), ben squadrate, a vista, e per le ampie balconate e terrazze multiple. Interiormente, ogni stanza \u00e8 progettata a s\u00e9 in uno stile diverso. Una limonaia conduce dalle stanze alla biblioteca. In essa il visitatore rimane subito stupito dalle coinvolgenti tavole del pittore Silvio Bicchi che rappresentano l'umanit\u00e0 in quel periodo storico: la vita del primo Novecento, la guerra, la pace, il lavoro, la vittoria, l'umanit\u00e0 al bivio. Il noto pittore Achille Beltrame dipinse invece le pareti e il soffitto dell'ingresso e della sala da pranzo: sono rappresentate quattro scene di caccia al cervo, di ambientazione medievale, in cui sono raffigurati i famigliari del Magni con cavalli, cani e falconi. Vi sono inoltre soffitti decorati in quattro comparti dal pittore Silvio Bicchi, nei quali spiccano in altrettanti campi ovali, le figure allegoriche del Tempo, del Pensiero, della Forza e della Materia. Il giardino \u00e8 solcato da sentieri, viottoli, scale e scaloni monumentali, che conducono in luoghi appartati, alla fontana della vittoria, al grazioso teatrino all'aperto, alla torretta-oratorio. Sono inoltre presenti numerose statue. Dopo essere appartenuta alla famiglia di editori Rizzoli, tra gli anni Cinquanta e Ottanta del Novecento la villa and\u00f2 in malora. Ristrutturata tra il 1994 e il 1998, \u00e8 un centro per ricevimenti e congressi.\nVilla Verza - Filand\u00f9n.\nVilla Verza fu costruita tra il 1769 e il 1820.\nNel 1667 la Corte di Casale, e quindi anche Canzo, divenne feudo camerale dei marchesi Crivelli che per primi affiancarono all'attivit\u00e0 agricola l'industria serica. L'attitudine dei canzesi al settore si era peraltro dimostrata in maniera evidente gi\u00e0 nel Seicento, quando i panni di lana prodotti a Canzo, soprattutto dai Tentorio facevano concorrenza, per qualit\u00e0 e prezzo, a quelli realizzati a Milano. Alla fine del Settecento si contavano a Canzo ben nove filande, che davano lavoro a duecento persone: la sola Canzo competeva quanto a mole di manodopera con l'intero distretto di Lecco. Verso la met\u00e0 dell'Ottocento quella di Carlo Verza annoverava 1\u00a0300 dipendenti, ed era la tra le prime tre in Lombardia per dimensione, produzione e qualit\u00e0 del filato, insieme a quella dei Gavazzi in Bellano e a quella dei Sormani (entrambe famiglie stabilite anche nel Canzese e imparentate con i Verza e i Ponti). In linea generale, dal Seicento alla met\u00e0 dell'Ottocento, Canzo fu considerato uno dei pi\u00f9 ricchi e importanti centri manifatturieri dell'intera Lombardia.\nAll'Esposizione italiana del 1861, la Filanda Verza di Canzo risultava di gran lunga il primo setificio della penisola per quantit\u00e0 della merce esposta. Elogiati dalla Commissione per il lustro dato all'Italia in occasione dell'Esposizione Universale di Parigi del 1855, ottenendo alla Camera di Commercio di Milano la medaglia d'oro, i Fratelli Verza di Canzo venivano decorati con il primo premio nella sezione Lombardia (sezione a sua volta distintasi come prima per \u00abregolarit\u00e0\u00bb del filato) sia per la \u00abperfezione d'arte\u00bb delle sete sia \u00abper l'importanza del loro stabilimento\u00bb. Da notare come al secondo posto, tanto nel caso dell'Esposizione Universale quanto in quello dell'Esposizione italiana, venga menzionata l'impresa serica del canzese Pietro Gavazzi, soprattutto \u00abper la grande importanza dei suoi stabilimenti industriali\u00bb.\nPrima d'iniziare l'attivit\u00e0 industriale, Carlo Verza compra terreni coltivati a uva e gelsi e boschi, in seguito alla vendita all'asta dei beni del soppresso convento dei Padri Minori Conventuali in San Miro di Canzo. In localit\u00e0 Cranno, presso la Vallategna, stabilisce, oltre a una casa colonica e a un mulino da farina, il primo edificio adibito alla filatura della seta, trasformando probabilmente un vecchio macero. Il torrente Foce, di propriet\u00e0 dei Verza, veniva in parte deviato verso gli stabilimenti e verso il giardino all'inglese, attraverso due caselli di raccolta ancora visibili.\nMolte dipendenti provenivano dal Bresciano e dal Veneto, cosicch\u00e9 la distanza del paese d'origine faceva s\u00ec che esse stabilissero in loco la loro dimora definitiva. Vi era una stanza per la cura dei neonati, dove alcune bambine accudivano la prole, dando il cambio alle madri che dovevano allattare. In modo non dissimile da quello che di l\u00ec a poco avrebbero fatto i Crespi a Canonica d'Adda e altri, il Verza volle costruire una societ\u00e0 operaia da s\u00e9 sufficiente, dotata anche di un'attivit\u00e0 di istruzione giornaliera.\nLo stabile della filanda Verza, cento e pi\u00f9 anni dopo, sarebbe stato in parte acquistato da Salvatore Fiume, uno dei massimi pittori italiani del Novecento; l'artista si stabil\u00ec a Canzo nel 1946 adattando a studio parte dell'ala sud della vecchia filanda, che dal 1952 divenne anche la sua residenza. La famiglia Conti-Valsecchi, proprietaria dell'altra met\u00e0 dello stabile, continu\u00f2 l'antico utilizzo dell'acqua motrice con la costruzione di una piccola turbina, e conserv\u00f2 e restaur\u00f2 l'intero edificio; i due cortili della filanda si sono trasformati in tre cortili abitati. Particolarmente visibile l'antica ciminiera in mattoni.\nLa seconda filanda canzese per dimensione (con un notevole distacco dalla prima) era la filanda della famiglia Gavazzi.\nSiti archeologici.\nFin dalla colonizzazione celtica, tutta la valle di Canzo fu legata al culto dell'acqua, di cui vi \u00e8 abbondanza, e della pietra. Una testimonianza della diffusione dei culti acquatici si ritrova nell'origine del nome del lago del Segrino: \"Fons Sacer\" (\"Fonte Sacra\" in latino), culto trasformato in culto romano a Marte, come si nota nei toponimi \"Cast\u00e8ll Mart\" e Martesana, poi nella devozione a San Michele, presso la fonte del Lazzaretto. Esempio invece di culto dei massi \u00e8 il \"Sass dal Primm Fi\u00f6\u00f6\", dove anticamente si recavano le donne per ottenere un buon parto; l'equivalente cristiano si ritrova nella scalinata ed edicola di Sant'Anna, con la stessa funzione. Pi\u00f9 visibile \u00e8 la grandissima roccia detta \"C\u00e8pp da l'Angua\", collocato ai piedi del monte Raj, dove si sovrappongono l'elemento acqua e l'elemento pietra, luogo in origine dedicato alla fata acquatica Anguana (da cui il nome), presente anche nella complessa celebrazione della Giubiana. Nel Medioevo, al contrario di quanto avvenuto in San Michele, questo culto non fu assimilato ma demonizzato: da qui deriva il secondo nome dello stesso, \"Scalf\u00ecn dal Diaul\", ovvero \"tallone del diavolo\". Il santuario di San Miro, santo anch'esso legato all'acqua, inoltre, \u00e8 costruito in corrispondenza di una fonte sotterranea, sede di un luogo sacro celtico (vi sono state trovate delle coppelle). Un altro masso rilevante \u00e8 il \"Sass da la pr\u00e9a\", che si trova sulla cresta di Cranno.\nAree naturali.\nI boschi.\nI boschi di Canzo, oggigiorno pi\u00f9 abbondanti a causa dell'imboschimento delle aree un tempo adibite a fienagione e pascolo, sono composti da alberi quasi esclusivamente cedui come roveri, castagni, noci, frassini, faggi, betulle, tigli, abeti rossi, ippocastani, sorbi, tassi, noccioli, aceri, agrifogli, allori, bagolari, bossi, rovi, pungitopi, ecc. Negli ultimi decenni in alcune zone montane sono stati piantumate distese di pini, che in verit\u00e0 non appartengono alla vegetazione locale. Sono presenti inoltre piante coltivate come viti, gelsi, meli, pruni, fichi, albicocchi, peri, cachi, ecc. Vi sono numerose specie di piante erbacee e fiori (alcuni protetti). Si pratica la caccia al capanno, quasi esclusivamente di uccelli, turdidi in particolare.\nPrati e coltivi.\nI principali prati o terreni coltivati ora edificati sono le localit\u00e0: Tera Russa, Lag\u00fcsc, Crann a bass, Doss, Camp da Miro, Valicc, Z\u00ecgur, Crusett, Vigna da la Tur, Piaz\u00f6ra, Maj, Zoch dal merlo, Vigna, Vign\u00f6ra, Ruassee, Murunera, La Pista, Curnaa, Pian da Mirabela, Pignascia, Nuell, P\u00e8 da Nepi, Gerascia, La Pietra, C\u00e0 n\u00f6va, Gerett, Paris\u00f9n, Sota la strada da Preserp, Tumb, Campasc, Budracch, Caravazz, Doss di Sant.\nFonti di Gajum e altre fonti.\nLe fonti da Gajum si trovano sul versante destro del Torrente Ravella, alla quota di\u00a0m 485 s.l.m., al bivio delle strade che portano agli \"alp\" e al Santuario di San Miro.\nIl nome delle \"Fonti di Gajum\" \u00e8 italianizzato dal canzese \"Ga\u00fcmm\" (dalla radice celtica \"ga\"=recipiente, pancione), che significa mallo, in quanto sopra la fontana era presente un grosso noce e i malli cadevano nella vasca. La fama della bont\u00e0 di quest'acqua \u00e8 cos\u00ec diffusa che di fronte alle fontanelle vi \u00e8 sempre una fila di persone, provenienti da tutta la Brianza e dal milanese con bottiglie vuote e taniche da riempire; una ordinanza comunale limita a sei il numero di bottiglie riempibili consecutivamente. Secondo l'antica tradizione contadina, Gajum \u00e8 la terza fonte pi\u00f9 pregiata di Canzo.\nLe Fonti di Gajum sono un classico punto di sosta e di ristoro per gli escursionisti da pi\u00f9 di un secolo, tipici sono i tavoli e i sedili in pietra, ancora esistenti nel luogo, e risalenti a quando queste fonti furono scoperte, dal punto di vista turistico durante l'Ottocento. Nel bosco, sopra le fonti, nei secoli scorsi venne eretta una Cappella dedicata alla Madonna Addolorata (\"Mad\u00f2na di S\u00e8tt Dul\u00f9r\"), ben conservata.\nNegli anni sessanta fu creata, da alcuni canzesi una societ\u00e0 per imbottigliare l'acqua della fonte; questa societ\u00e0 venne poi assorbita dalla Bognanco, e ora l'impianto non \u00e8 pi\u00f9 attivo. Una piccola parte dell'acqua di Gajum \u00e8 immessa nell'acquedotto comunale e un'altra parte \u00e8 condotta fino a una fontana interna nel giardino di Villa Meda.\nNel territorio canzese sono presenti molte altre sorgenti: ogni \"alp\" fu costruita in corrispondenza di una o pi\u00f9 fonti, necessarie per la vita dell\"alp\"; altre sorgenti sono presenti nella valle di Pesora e presso l'eremo di San Miro, oltre che in altri luoghi meno accessibili lungo i versanti della Val Ravella. Per l'abbondanza d'acqua, anche rispetto ai paesi circostanti, sono presenti in paese molte fontanelle pubbliche di acqua potabile, e ancor pi\u00f9 ce n'erano in passato. Per quanto riguarda la sacralit\u00e0 delle fonti, vedere il paragrafo sui culti plurimillenari.\nLago del Segrino.\nIl lago, di origine glaciale, situato in una stretta valle tra i monti Cornizzolo e Scioscia, ha una tipica forma allungata (1\u00a0800\u00a0m in senso nord-sud, per una larghezza massima di 200\u00a0m). Le sue acque, poco profonde, sono di color verde intenso e purissime, in quanto tutte le sorgenti sono sotterranee: \u00e8 un'area verde protetta. Si ritiene che il suo nome derivi dal latino \"Fons Sacer\", ossia Fonte Sacra, trasformatosi col tempo in \"Sacrinum\" e quindi \"Segr\u00ecn\" (in dialetto locale). \u00c8 famoso per la qualit\u00e0 delle sue acque e per la sua felice e tranquilla posizione, che ispir\u00f2 numerosi scrittori dell'Ottocento. Per l'origine della sacralit\u00e0 del luogo, vedere il paragrafo sui culti plurimillenari.\nGli \"Alp\".\nGli \"alp\" sono frazioni montane, abitate un tempo tutto l'anno, che potevano ospitare fino a cento contadini ciascuno, con numerosi capi da allevamento. Vi si praticava un'agricoltura montana, che richiedeva prati, campi e boschi puliti, per evitare il rimboschimento e assicurare la necessaria esposizione al sole, atta a contrastare il clima rigido. Essi sono costituiti da un unico blocco abitativo, imperniato sulla \"curt\", a cui si aggiungono talvolta altri piccoli edifici, quali i \"cas\u00e8j\" e le ghiacciaie, per la conservazione degli alimenti.\nI pi\u00f9 importanti \"alp\" si trovano lungo la strada acciottolata che dalle \"Fonti di Gajum\" sale verso la \"Colma\", lungo il versante destro della Val Ravella, e sono chiamati col numerale secondo la disposizione lungo l'itinerario:\nAlpeggi minori sono l\"Alp\u00e8tt\" e l\"Alp a v\u00f2lt\" ubicati a mezzacosta del monte Cornizzolo, lungo il versante che d\u00e0 sulla Ravella, abbandonati da tempo e quindi con le parti in muratura in rovina.\nI Corni di Canzo.\nI Corni di Canzo, in lingua locale \"C\u00f2rni\" o \"Curungh\u00e8j\" o \"Colonghej\", sono tre cime rocciose, di cui due sono pi\u00f9 visibili (\"Curunghel\u00f9n\" e \"Curunghel\u00ecn\"), aventi la forma di corna. Il corno pi\u00f9 alto raggiunge i 1 371\u00a0m s.l.m. Sono meta prediletta degli escursionisti e in alcuni tratti ci sono delle ferrate; \u00e8 presente il rifugio SEV. Alle pendici dei Corni sono collocati i tre \"alp\" maggiori di Canzo. A valle scorre il torrente Ravella.\nIl Cornizzolo.\nQuesta montagna, in lingua locale \"Curnisci\u00f6\u00f6\", alta 1 241 metri s.l.m., \u00e8 sormontata da una croce, opera dei mastri fabbri di Canzo. A circa 1 100\u00a0m vi sono il rifugio Marisa Consiglieri e la Cappella degli Alpini. La presenza millenaria di innumerevoli luoghi di culto la rendono montagna sacra. Sono presenti diversi \"alp\" su tutti i versanti, mentre sul lato di Civate vi sono edifici rustici chiamati \"casotte\". Di notevole interesse storico-architettonico \u00e8 l'Abbazia di San Pietro al Monte e il sottostante Oratorio di San Benedetto, dell'XI secolo in stile romanico. La montagna \u00e8 molto conosciuta dai ciclisti e dagli appassionati di deltaplano e parapendio.\nSentieri e strade montane.\nCanzo \u00e8 nota anche per i suoi sentieri di ogni grado di difficolt\u00e0, da quelli pi\u00f9 semplici, apprezzati da famiglie e scolaresche, a quelli pi\u00f9 complessi, adatti ad alpinisti esperti e attrezzati. Tra i principali sentieri, quelli che si dipartono dalle Fonti di Gajum sono numerati e segnalati tramite i cartelli del CAI: il Sentiero 1 conduce a Pianezzo (1\u00a0225\u00a0m), con rifugio SEV, attraverso 1\u00ba, 2\u00ba e 3\u00ba Alpe, mentre il Sentiero 5 continua sino alla colletta dei Corni di Canzo; il Sentiero 2 conduce al 3\u00ba Alpe facendo tappa all'eremo di San Miro; il Sentiero 3 va preso al Lazzaretto, poco distante da Gajum, e conduce al Cornizzolo, con rifugio Consiglieri, passando per la Val di Pesora, mentre il Sentiero 4 fa proseguire fino a Pianezzo; il Sentiero 6 coincide in parte con il sentiero geologico e attraverso San Miro e Alpe Alto pu\u00f2 condurre sia al Terz'Alpe sia alla cima del Cornizzolo; il Sentiero 7 \u00e8 invece il sentiero diretto per il Cornizzolo. Si segnalano inoltre la Via Ferrata del Corno occidentale, il Sentiero dello Spaccasassi, il Sentiero del Repossino, il \"Senter\u00f9n\" (conduce all'Alpe di Carella), il \"Sentee di Budracch\" o \"Budrach\u00e8ra\" (collega Caravaggio al Lago del Segrino attraverso il belvedere e il \"funtan\u00ecn\" con i gradoni costruiti dagli Alpini), il Sentiero di Scioscia (conduce alla cascina Inarca).\nA questi si \u00e8 aggiunto, nel 2008 e con successivi ampliamenti, il Sentiero \"Spirito del bosco\". Si tratta di un percorso didattico e creativo semplice e adatto ai bambini, ideato per allenare la sensibilit\u00e0 all'ascolto e all'osservazione. Molto apprezzato dalle famiglie e dai bambini, permette di immaginare di essere in un mondo fatato, grazie alle sculture in legno di personaggi e labirinti, realizzate da un abile intagliatore con materiale del posto. Il percorso, privo di dislivelli eccessivi o di passaggi difficili, inizia presso il Centro di educazione ambientale dell'Ente foreste della Lombardia e termina nei pressi dell'agriturismo del Terz'Alpe.\nLa via ferrata del Corno occidentale, detta \"Venticinquennale\", realizzata nel 1972 dal CAI di Canzo, aggiornata nel 2008 e regolarmente manutenuta, \u00e8 una delle ferrate pi\u00f9 attraenti e interessanti per escursionisti esperti e pratici di percorsi attrezzati. L'attacco della ferrata, nei pressi della Colma di Pianezzo e segnalato da una targa commemorativa, \u00e8 raggiungibile dal rifugio Terz'Alpe in direzione nord. La via, che vede la presenza di una catena moschettonabile, un cavo inguainato e, nei punti di maggior difficolt\u00e0, alcuni pioli, conduce, attraverso placchette, roccette, cenge, traversate e alcuni piccoli strapiombi, alla croce, dove \u00e8 possibile ammirare un panorama notevole, comprendente il lago di Como, il monte Rosa, le Orobie e gli Appennini, che d\u00e0 la sensazione di essere saliti su una montagna molto pi\u00f9 alta. In alcuni punti strategici sono presenti appoggi scavati e appoggi naturali resinati alla parete.\nParco Barni.\nAdiacente alla villa patrizia un tempo abitazione dei conti Barni, bene culturale di interesse nazionale, si trova il relativo giardino storico, acquistato dal Comune nel secondo dopoguerra e adibito a parco pubblico. In esso permangono le caratteristiche del giardino padronale: la presenza di una torretta con belvedere, le tracce di due fontane, gli alberi secolari ed esotici, la serra ottocentesca adibita a luogo per mostre. Secondo il censimento del Gruppo Naturalistico della Brianza, i pi\u00f9 di 300 alberi del parco appartengono a 43 specie diverse, tra cui cinque ibridi di varie specie di cedro. Il lago artificiale, usato dalla famiglia Barni per la pesca sportiva, \u00e8 stato trasformato in un'arena di meditazione. Un piccolo viottolo seminascosto collega il parco con l'ingresso del Teatro Sociale, mentre al centro del parco sono state aggiunte strutture moderne, ossia un palco coperto per eventi e un'area giochi. Uno degli ingressi del parco si trova di fronte alla prima delle due stazioni ferroviarie di Canzo, quella che serve il centro storico del paese.\nSociet\u00e0.\nEvoluzione demografica.\nAltri rilevamenti demografici completano il quadro della popolazione sia prima sia dopo l'Unit\u00e0 d'Italia:\nIl decremento della popolazione a cavallo di fine secolo XIX e inizio secolo XX pu\u00f2 essere attribuito a emigrazione, per esempio tabelle del periodo riportano una emigrazione di 24 persone nel 1904 e 43 persone nel 1905. L'incremento demografico a partire dagli anni cinquanta, che ha sfiorato il raddoppio della popolazione in 50 anni, \u00e8 riconducibile agli effetti di una natalit\u00e0 sempre elevata, alla netta riduzione della mortalit\u00e0 infantile, all'aumento della speranza di vita e dall'altra parte da un costante fenomeno immigratorio verso Canzo.\nSe negli anni cinquanta e sessanta il flusso migratorio fu indotto dal boom economico con la conseguente richiesta di manodopera dal Mezzogiorno, successivamente lo sviluppo urbanistico, generando un incremento nell'offerta abitativa, ha attirato molti nativi brianzoli, meneghini e valassinesi. A partire dall'ultimo decennio del secolo scorso, anche Canzo \u00e8 stata interessata dal fenomeno dell'immigrazione da Paesi pi\u00f9 poveri, in parte stimolata dalla richiesta, da parte delle piccole industrie locali, di manodopera a basso costo e non qualificata.\nLingue e dialetti.\nIl dialetto canzese \u00e8 un dialetto occidentale della lingua lombarda, ed \u00e8 per questo avvicinabile ad altri dialetti della Brianza, al Milanese e al Comasco.\nNel canzese, invece della nasalizzazione vocalica del milanese, si presenta la nasale velare (ad esempio [k\u0103\u014b] anzich\u00e9 [k\u00e3] per \"cane\"); sempre in confronto al milanese, i suoni consonantici tenuti sono vietati in parola, con l'eccezione della zeta sorda intervocalica; \u00e8 assente il suono intermedio \"z\"~\"s\" (si conserva la \"z\" originaria); le consonanti finali sono sempre inequivocabilmente sorde (ad esempio \"giaalt\" anzich\u00e9 \"giald\"); la \"v\" \u00e8 sempre di suono molto debole; si presentano inoltre, rare volte, suoni intermedi \"a\"~\"\u00e8\", \"a\"~\"o\", \"i\"~\"\u00fc\", \"\u00e9\"~\"i\", \"\u00f3\"~\"u\"; molto spesso, le sillabe chiuse da elle e rette dalla vocale \"a\" cambiano quest'ultima in \"\u00f2\", che atonica si riduce a \"u\"; sono notevoli i fenomeni di assimilazione o adattamento, dati dall'incontro di due parole. Rispetto agli altri dialetti brianzoli, ha una pi\u00f9 ampia variet\u00e0 di registri, da quelli pi\u00f9 legati alla vita contadina a quelli pi\u00f9 sofisticati. Il lessico \u00e8 in parte comune agli altri dialetti brianzoli e in parte originale; rispetto al milanese moderno, conserva maggiormente il lessico arcaico ed \u00e8 meno contaminato dall'italiano.\nNell'Atlante linguistico ed etnografico dell'Italia e della Svizzera meridionale (AIS) delle Universit\u00e0 di Berna e Zurigo (1928-1940) e nel Vivaio acustico delle lingue e dei dialetti d'Italia (VivALDI) dell'Universit\u00e0 di Berlino (1998-2018) Canzo \u00e8 stata scelta come unico punto di tracciamento linguistico di un'area molto vasta, comprendente non solo l'intera macro-Brianza, ma anche le intere province di Como e Milano (se si eccettua l'isola linguistica bustocco-legnanese). Effettivamente Canzo presenta caratteristiche di conservativit\u00e0 e genuinit\u00e0 altrimenti assenti in quest'area geografica, storicamente molto innovante. Per questo si pu\u00f2 dire che il dialetto canzese, pur preservando, in alcuni suoi registri, dei peculiari tratti locali, \u00e8 la variet\u00e0 di riferimento per uno studio degli elementi pi\u00f9 arcaici della variante pi\u00f9 prestigiosa della lingua lombarda.\nReligione.\nL'identit\u00e0 del borgo e della comunit\u00e0 di Canzo \u00e8 stata plasmata in modo determinante dalla tradizione ecclesiale cattolica ambrosiana. La popolazione celtica del luogo abbracci\u00f2 convintamente il cristianesimo molto presto, al punto da poter esprimere un vescovo (Amanzio) gi\u00e0 nel V secolo. La vita di san Miro, eremita e pellegrino del XIII secolo, ha lasciato una forte eredit\u00e0 spirituale, sia nei luoghi di silenzio a lui legati, meta di visite ristoratrici, sia con la sua sintesi ecologica, che tanto ha segnato la storia e la sensibilit\u00e0 del borgo. La sua figura riscuote grande interesse anche da parte di persone non cristiane o in ricerca di spiritualit\u00e0.\nLa storia di Canzo \u00e8 stata contrassegnata da una presenza molto abbondante di religiosi e consacrati. Oltre alle figure del parroco, del prevosto emerito, dei sacerdoti coadiutori, si sono succedute e sovrapposte a Canzo diverse forme di vita religiosa maschile e femminile: eremitismo presso l'Eremo di san Miro, francescanesimo conventuale e successivamente Monaci Ambrosiani presso la chiesa di \"San Mir\u00e8tt\", suore di Maria Bambina (all'origine della fondazione dell'asilo e dell'oratorio femminile) e suore Serve di Ges\u00f9 Cristo.\nLa parrocchia di Canzo ricevette il titolo prepositurale il 21 aprile 1899 da papa Leone XIII, con il privilegio per il parroco di ricevere il titolo di monsignore dopo cinque anni di permanenza; nel 1906 il card. Andrea Carlo Ferrari istitu\u00ec poi il vicariato foraneo di Canzo (1906-1971), comprendente le parrocchie di Caslino d'Erba, Castelmarte, Corneno, Galliano, Longone e Proserpio, andando a confermare uno \"status\" di pieve \"de facto\" esistente sin dalla costituzione della Corte di Casale. Attualmente Canzo \u00e8 legata ad Asso e alla sua valle in un unico decanato dell'Arcidiocesi di Milano (Zona Pastorale III \u2013 Lecco), di cui \u00e8 la comunit\u00e0 di gran lunga pi\u00f9 popolosa. Si segue il rito ambrosiano.\nAlcuni parroci hanno confortato eroicamente la popolazione in tempi difficili, come don Giacomo Minetti, ricordato anche da Ignazio Cant\u00f9 come \u00abbenefattore dell'umanit\u00e0\u00bb in occasione dell'epidemia di colera del 1836, o come don Antonio Pozzoli, menzionato sulla lapide dei combattenti della Resistenza fucilati poco prima della Liberazione.\nTradizioni e folclore.\nGli abitanti di Canzo sono soprannominati dalla tradizione popolare \"mat\u00e8j\", cio\u00e8 \u201cmattacchioni\u201d, per la loro ilarit\u00e0. Il loro carattere proverbialmente affettuoso e gioviale \u00e8 attestato da varie fonti, come il ministro francese Jean-Marie Roland o il seguente passaggio del giurista Stefano Arcellazzi:\nLa sapienza popolare del luogo \u00e8 stata fatta oggetto di numerose indagini etnologiche, soprattutto per quanto riguarda i mestieri \u2013 alcuni dei quali caratteristici, come l'arte norcina e la produzione di salumi, l'arte carbonaia, la lavorazione del ferro la produzione di forbici, l'allevamento dei bachi da seta. La cultura contadina si estende anche, a causa delle caratteristiche geografiche, a una lunga esperienza nella valutazione delle caratteristiche specifiche delle acque delle numerose sorgenti del paese, dei diversi terreni e delle condizioni stagionali e meteorologiche.\nL'usanza canzese pi\u00f9 appariscente \u00e8 la celebrazione annuale della \"Giubiana\", sentita dalla popolazione come un evento di rafforzamento della coesione identitaria e che vede la partecipazione di tutte le categorie anagrafiche, tingendo della sua atmosfera anche i giorni in attesa della festa. La modalit\u00e0 rituale della \"Giubiana da Canz\" \u00e8 piuttosto densa e complessa, dal momento che la tradizione orale del paese ha trasmesso \u2013 oltre al fal\u00f2, usuale anche in altre localit\u00e0 \u2013 simbologie che legano i luoghi del paese a personaggi mitici \u2013 che si riversano in elementi di drammaturgia allegorica \u2013, i quali a loro volta rappresentano valori morali o elementi del reale, come la dimensione contemplativa della vita (Anguana) e il rapporto razionalit\u00e0-irrazionalit\u00e0 (\"\u00d2mm Selvadech\", \"Urzu\", \"Casciad\u00f9r\"...). Fino agli anni settanta era in vigore anche un altro momento collettivo, che avveniva nel mese di marzo: la \"narcisada\", ossia la raccolta dei narcisi, particolarmente abbondanti nella \"vall da P\u00e9sura\", per opera soprattutto dei bambini, che allietavano cos\u00ec anche l'arrivo dei primi villeggianti della stagione primaverile.\nLa cultura musicale e di danza \u00e8 stata interpretata dal gruppo folcloristico \"Fitt-fucc\", fondato nel 1930, inizialmente composto da soli uomini suonatori di \"firlinfeu\" (variante brianzola del flauto di Pan) e dagli anni sessanta caratterizzato anche dalla presenza di ragazze come voci e come interpreti di danze popolari dell'area, tra cui il caratteristico \"saltar\u00e8ll\". Elemento pi\u00f9 caratteristico del costume tipico \u00e8 la raggiera con l'aggiunta di \"spadinn\" (spadine traforate) per le donne sposate, di soli \"c\u00fcgiaritt\" (spilloni a paletta) per le ragazze fidanzate e solo due pomi ovali per quelle non ancora impegnate. I colori dell'abito tradizionale sono, sia per gli uomini sia per le donne, bianco, marrone e rosso. Diverso \u00e8 il costume tipico dell\"alp\u00e9e\", l'abitatore degli \"Alp\" di Canzo, appartenente nella maggioranza dei casi a un unico \"clan\", la cui origine sembra debba essere fatta risalire a un insediamento tattico di popolazioni alemanne. Esso, oltre a una variante dialettale propria, aveva infatti anche un proprio abbigliamento, caratterizzato da un \"gilet\" rigorosamente nero, che indossava soprattutto quando scendeva le domeniche in paese per vendere il burro.\nLa \"Giubiana da Canz\" \u00e8 una festa tradizionale, celebrata l'ultimo gioved\u00ec di gennaio, in cui si stratificano elementi celtici pre-cristiani e cristiani medioevali. Essa si scandisce in tre momenti, che si articolano processionalmente nel centro storico durante la serata, ossia 1. il dramma allegorico, 2. il processo in lingua locale e 3. il fal\u00f2, mentre altrove in Brianza \u00e8 in vigore soltanto quest'ultimo. Si tratta di una serata carica di suggestioni, con addobbi, musiche e abiti tradizionali. Molti personaggi simbolici si susseguono: la fata acquatica \"Anguana\", l\"\u00d2mm Selvadech\" (uomo selvatico), l\"Urzu\" (orso), simbolo della forza istintiva che deve essere domata, e il \"Casciad\u00f9r\" (cacciatore), che lo doma e lo fa ballare, i \"bun\" e i \"gramm\" (bambini vestiti e tinti in volto rispettivamente di bianco e di nero, che suonano campanelli e percuotono pentolame), e molti altri.\nIl processo in canzese con la sentenza dei \"Regiuu\", ovvero gli anziani autorevoli del paese, che \u2013 dopo aver ascoltato testimoni a favore e contro \u2013 sentenzia la condanna dei mali dell'inverno e dell'anno trascorso impersonificati dalla vecchia \"Giubiana\", \u00e8 seguito dal fal\u00f2, dopo il quale la tradizione vuole che si consumino comunitariamente risotto con la \"lug\u00e0nega\" (salsiccia) e \"vin brul\u00e9\". Il significato della manifestazione \u00e8 quello di un rito collettivo che consiste principalmente nella coesione conviviale della comunit\u00e0 attorno a un simbolo benaugurante, il fuoco, nella pubblica denuncia dei mali passati e nella meditazione morale.\nNel periodo natalizio, i suonatori girovaghi di pive, \"bagh\u00e8t\" e pifferi sono accompagnati dal \"caf\u00e8 dal p\u00fcgnat\u00ecn\" (un tipico caff\u00e8 speziato) e dalla distribuzione dei ceppi di Natale, mentre alcune associazioni (Alpini, Cumpagnia di Nost, Cacciatori) organizzano convivi a base di trippa in minestrone (\"b\u00fcsech\u00ecn da la vigilia\"). Particolare la messa natalizia \"in aurora\" (\"M\u00e8ssa Prima\"), con la lettura del Vangelo in canzese. Il giorno successivo (santo Stefano) \u00e8 la festa patronale: all'inizio della celebrazione viene dato fuoco, secondo una tradizione risalente almeno all'XI secolo, a un pallone di bambagia appeso al soffitto della chiesa. Lo stesso periodo dell'anno vede la presenza di fiera, giostre e circo.\nIn vari periodi dell'anno si presentano alcuni festeggiamenti tradizionali quali il \"Carg\u00e0 i alp\" (attorno al 1\u00ba maggio) o la \"Festa di \u00d2man\" (attorno al 1\u00ba agosto), mentre in autunno si svolgono diverse castagnate, tra cui quella \u201cdegli Alpini\u201d riscuote il maggior afflusso di frequentatori. Il turismo a Canzo \u00e8 ben sviluppato, sia nella modalit\u00e0 della presenza stagionale nelle seconde case, sia nelle escursioni giornaliere (grazie soprattutto alla facilit\u00e0 di trasporto ferroviario da e per Milano), sia tramite strutture recettive quali alberghi e B&amp;B. Presso il Teatro Sociale \u00e8 attiva una regolare stagione teatrale, mentre l'estate vede il moltiplicarsi di festival culturali, fiere, concerti, \"cabaret\" ed eventi turistici all'aperto. Ogni anno viene consegnato il \u201cPremio san Miro\u201d a un cittadino meritevole.\nQualit\u00e0 della vita.\nNel 2014 Canzo \u00e8 risultata al 7\u00ba posto fra i comuni italiani come qualit\u00e0 di vita sotto il profilo delle attivit\u00e0 personali, al 12\u00ba posto sotto il profilo della partecipazione alla vita politica e al 13\u00ba secondo l'indice di sicurezza. Nello stesso contesto risult\u00f2 l'unico comune della provincia di Como - insieme con Appiano Gentile - ad apparire nella lista dei 100 borghi pi\u00f9 felici d'Italia (classifica generale). Incrociando i dati, emerge inoltre che Canzo \u00e8 il miglior borgo montano d'Italia quanto a coinvolgimento nella vita civile e amministrativa, e al tempo stesso il pi\u00f9 adatto per gli hobby legati alla montagna.\nCanzo fa parte della triade dei borghi della montagna lombarda dove la qualit\u00e0 della vita \u00e8 pi\u00f9 alta. Gli altri due componenti della triade sono Iseo (sull'omonimo lago) e Colico (collocato allo sbocco dell'Adda superiore nel lago di Como). Nel calcolo (Sole24Ore 2014) si \u00e8 tenuto conto di diversi parametri: condizioni di vita materiali, istruzione e cultura, partecipazione alla vita politica, rapporti sociali, dell'indice di sicurezza, della cura dell'ambiente, del livello di attivit\u00e0 personali e del parametro salute.\nCultura.\nIstruzione.\nNel paese sono presenti tre scuole: la Scuola dell'Infanzia \"Arcellazzi\", la Scuola Primaria \"Guglielmo Marconi\" e la Scuola Secondaria di Primo Grado \"Filippo Turati\". In un'ala di Villa Meda ha sede la biblioteca comunale, in funzione dalla fine dell'Ottocento.\nMusei.\nL'intero territorio di Canzo fa parte del museo diffuso \"Ecomuseo del distretto dei monti e dei laghi briantei\", avviato nel 2002 e riconosciuto dalla Regione Lombardia con D.G.R. n. 354 del 4 luglio 2013. In particolare, sono siti museali a cielo aperto la Val Ravella, il sentiero geologico, la riserva della Mascherpa e il monte Cornizzolo, la cui pregiata croce in ferro battuto, visibile anche da lontano, \u00e8 opera dei maestri ferraioli di Canzo, mentre nel patrimonio immateriale dell'ecomuseo sono annoverati Nocciolini e Vespetr\u00f2 e l'evento annuale della Giubiana.\nPeriodicamente Canzo ospita numerose mostre di fotografia, arti figurative e mestieri, organizzate dall'Assessorato alla Cultura e da varie associazioni culturali presso numerose sedi storiche. Inoltre, nella comunale Villa Meda \u00e8 presente una \"Mostra permanente di pittura, grafica e scultura\", mentre presso il \"Primm Alp\" ha sede il museo naturalistico \"Museo didattico riserva Sasso Malascarpa\", con campioni di flora e fauna e un giardino botanico.\nL'Archivio Fotografico Canzo, nato nel 2011, ha lo scopo di raccogliere e conservare la memoria storico-fotografica del paese e di servire da supporto per associazioni e iniziative culturali del borgo.\nMusica.\nHanno sede a Canzo il \"Coro Alpini di Canzo\", di alto livello artistico, e i \"Segrino Singers\". Dal Centro Musicale Canzo, \"onlus\" presso la quale si tengono corsi di vari strumenti, \u00e8 nata la \"J&amp;B Wind Band\", un gruppo bandistico giovanile specializzato in jazz, in collaborazione con Paolo Tomelleri. Altre associazioni musicali sono il coro-orchestra \"M\u00ba Carlo &amp; Maria Colombo\", la Corale parrocchiale e il coretto \"Santo Stefano\".\nMolto sentito \u00e8 il canto popolare, che si esprime nelle tradizionali forme lombarde; \u00e8 tendenzialmente polifonico, con testi in lombardo, italiano o in altre lingue; la voce pu\u00f2 essere accompagnata da strumenti quali la fisarmonica. Un'altra forma musicale tipica di queste zone \u00e8 il canto ambrosiano, utilizzato in alcune solennit\u00e0, monodico (cfr. \"Cantus Firmus\") e basato su diatonia e antifonia. Nel canto alpino e in altri canti tipici, vi \u00e8 la prevalenza assoluta dell\"a cappella\".\nGeografia antropica.\nUrbanistica.\nLe montagne fanno da corona al paese; i quattro punti cardinali corrispondono a quattro acque e a quattro venti: la sorgente del torrente Ravella e l\"Ariasc di Alp\" a est, il lago del Segrino e la \"Br\u00e9va dal Segrin\" a sud, il fiume Lambro e la \"Br\u00e9va da Caslin\" a ovest, la cascata della Vallategna e il \"V\u00e9ent dal San Prim\" a nord.\nInizialmente il paese si svilupp\u00f2 lungo il versante destro del torrente Ravella, pi\u00f9 elevato rispetto al versante sinistro, e quindi meno a rischio di essere alluvionato dalle piene del torrente; al contempo i terreni pianeggianti, pi\u00f9 favorevoli a un utilizzo agricolo venivano preservati come tali. In seguito l'incremento della popolazione port\u00f2 a estendere le zone abitative riducendo via via la superficie dei terreni agricoli. A partire dal XIX secolo vennero inoltre costruite ville eleganti per la villeggiatura, spesso con vasti giardini e parchi annessi. A partire dalla met\u00e0 del XX secolo sono sorti nuovi quartieri residenziali, modificando totalmente l'urbanistica del paese, con un forte sviluppo edilizio verso la piana alluvionale del torrente Ravella e la sua confluenza con il fiume Lambro.\nIl centro storico \u00e8 composto da ampi cortili, detti \"cuurt\", e da \"contrade\", vie e vicoli, in passato pavimentate con acciottolato, spesso sostituito dal porfido. Nelle facciate degli edifici del centro, sono frequenti delle strisce decorative nella parte alta (come pure in molte ville) e tinteggiature di ocra gialla.\nSuddivisioni storiche.\nI principali toponimi del centro storico sono:\nInfrastrutture e trasporti.\nStrade.\nLe strade principali sono la strada provinciale 41 verso la Valassina (Strada di Niguarda) e la provinciale 40 (Arosio - Canzo) verso la Brianza meridionale attraverso Erba.\nFerrovie.\nIl paese \u00e8 punto terminale della linea ferroviaria di propriet\u00e0 regionale Milano-Asso, gestita dal Gruppo FNM.\nNel territorio comunale sorgono due stazioni della ferrovia Milano-Asso: quella di Canzo e quella di Canzo-Asso, che serve anche il comune di Asso.\nEntrambe entrarono in funzione all'inaugurazione della linea il 15 giugno 1922.\nMobilit\u00e0 urbana.\nI servizi di trasporto pubblico sono completati da linee dirette di autobus per Como, Erba, Bellagio, oltre a numerose linee indirette.\nSport.\nTra le numerose associazioni sportive, merita una particolare menzione il Moto Club Canzo, esistente dagli anni '50 e rifondato nel 1975, la pi\u00f9 prestigiosa istituzione di trial in Italia e unica ad aver conseguito il titolo mondiale, nel 1992. Squadra pionieristica della disciplina, nel 1981 contava gi\u00e0 ben 22 piloti professionisti. Questo club nel 1984 propose nelle sedi nazionali e internazionali la formula del Trial delle Nazioni, tuttora evento pi\u00f9 significativo a livello mondiale del trial a squadre, che venne quindi convocato per la prima volta nel 1985 e si tenne sui monti del Triangolo lariano, sotto l'organizzazione del Club canzese. Nel 1988 si tenne a Canzo anche il Campionato mondiale. Dal 1995 il Moto Club Canzo organizza l'Old Trial Cup, che richiama piloti da tutta Europa. Tra i piloti storici del Moto Club Canzo si annoverano grandi nomi come Tommi Ahvala, Xavier Miquel, Donato Miglio, Sergio Canobbio e Fulvio Adamoli.\nDal 1962 al 1972 Canzo fu la sede del centro nazionale di sci nautico (FISN) e vi si tennero i campionati europei dal 1969 al 1971, finch\u00e9 una petizione promossa dalle istituzioni e associazioni canzesi ottenne, con sacrificio economico ma con guadagno ambientale, lo spostamento in altra sede delle attivit\u00e0 sportive, che minacciavano il delicato habitat ittico del lago del Segrino.\nImpianti sportivi.\nIn localit\u00e0 \"Nu\u00e8ll\" \u00e8 presente lo storico \u201cSporting\u201d, con campi da tennis, bocce, palestra, bar, cui \u00e8 annesso lo \u201cStadio di San Miro\u201d, diviso in due lotti, l'uno con campo da calcio in erba e tribune, l'altro\u00a0\u2013 collegato tramite passaggio sopraelevato\u00a0\u2013 con campo da calcio sintetico, tribune e piste di atletica. Vi gioca la squadra di calcio U.S. Canzese, che nel 2005 ebbe il merito di essere promossa in Serie C, anche se non pot\u00e9 iscriversi alla seconda divisione a causa delle dimensioni all'epoca troppo ridotte degli spalti.\nIn localit\u00e0 \"Camp da Miro\", dietro il parco alberato, vi \u00e8 un'ampia area sportiva per tennis, calcetto, pallavolo e pallacanestro, con una struttura ad archi lamellari e fondo sintetico in sport turf per il tennis, un palazzetto chiuso per gli altri sport, e un campo polivalente con fondo in erba sintetica e copertura pressostatica invernale.\nIn localit\u00e0 \"Paris\u00f9n\" (Parisone) si trova invece un'ampia pista di atletica attrezzata, mentre altre aree sportive in funzione sono la palestra di via Martiri della libert\u00e0, dove si esercita la locale societ\u00e0 di karate, e i quattro campi da gioco del vecchio oratorio maschile in localit\u00e0 \"Filat\u00f2j\", mentre non esiste pi\u00f9 lo storico tennis club ubicato tra le localit\u00e0 \"Cast\u00e8ll\" e \"Parad\u00ees\".\nNel territorio comunale sono presenti molti apprezzati percorsi ciclistici sia su strada sia per mountain bike."}
{"id": "542883", "revid": "775372", "url": "https://it.wikipedia.org/wiki?curid=542883", "title": "Oltregiuba", "text": "L'Oltregiuba (in lingua somala nota sia come \"Jubaland\" che \"Dooxada Juba\") \u00e8 uno dei cinque Stati federali che formano la repubblica federale della Somalia, situato nella sua estremit\u00e0 meridionale a sud del fiume Giuba.\nSi \u00e8 costituito come Stato autonomo nel 1998, seguendo l'esempio del Puntland, ed \u00e8 entrato a far parte della Repubblica federale somala nel 2012. La sua capitale \u00e8 Chisimaio.\n\u00c8 suddiviso nelle regioni amministrative di Ghedo, Medio Giuba e Basso Giuba.\nGeografia.\nIl territorio \u00e8 compreso tra il corso del fiume Giuba ad est ed il confine con il Kenya ad Ovest (da ci\u00f2 si spiega la derivazione del nome italiano \"Oltregiuba\" e di quello inglese \"Trans-Juba\"), \u00e8 bagnato a Sud dalle acque dell'Oceano Indiano ed \u00e8 formato da un altopiano steppico e semidesertico, percorso da corsi d'acqua a regime irregolare.\nLa capitale, Chisimaio, \u00e8 sulla costa presso la foce del fiume Giuba.\nLe principali attivit\u00e0 economiche sono l'agricoltura (cereali e cotone), la pastorizia nomade e la pesca.\nStoria.\nEpoca medievale.\nNel medioevo, tra i fiumi Giuba e Scebeli fior\u00ec il sultanato di Ajuran, un impero che domin\u00f2 il commercio nell'oceano Indiano fino alle coste dell'India e della Cina, e grazie alla forte amministrazione centrale e alla potenza militare resistette con successo alle invasioni del popolo Oromo dall'interno ed ai tentativi di conquista da parte dell'impero portoghese. L'eredit\u00e0 del sultanato di Ajuran \u00e8 ancora presente nelle storiche fortificazioni d'epoca medievale, citt\u00e0 e necropoli, nonch\u00e9 mulini e cisterne per lo sfruttamento della risorsa idrica nell'agricoltura. La famiglia reale, la casa di Garen, stabil\u00ec il suo dominio egemonico tramite guerre ed alleanze commerciali, e, data la natura teocratica del suo governo, molte regioni e popoli limitrofi furono convertiti all'Islam in questo periodo. Il governo tirannico degli ultimi sovrani Ajuran caus\u00f2 una serie di ribellioni nel sultanato alla fine del XVII secolo e la sua frantumazione in molti regni, di cui il principale fu il sultanato di Geledi, della casa dii Gobroon.\nIl dominio ottomano.\nL'Oltregiuba fu dominato dal Sultanato di Mascate e Oman dal 1836 fino al 1861, quando il nuovo Sultanato di Zanzibar si separ\u00f2 da Mascate e Oman e prese il controllo dei territori africani.\nIl 7 novembre 1890 Zanzibar divenne un protettorato britannico e il 1\u00ba luglio 1895 cedette tutte le sue regioni costiere nell'Africa Orientale ai britannici. Insieme con le altre regioni di Zanzibar nella zona, l'Oltregiuba divenne parte della colonia britannica del Kenya.\nColonia italiana.\nL'Oltregiuba, in base all'art. 13 del Patto di Londra, fu ceduta al Regno d'Italia col protocollo italo-britannico del 15 luglio 1924 e annessa alla Somalia italiana con R.D.L. 7 maggio 1925 dietro indennizzo annuo al sultano di Zanzibar di 1000 sterline oltre al pagamento di 25.000 sterline \"una tantum\".\nCome colonia italiana ebbe una breve esistenza come \"Colonia d'Oltregiuba\", sotto il governatorato (16 luglio 1924 - 31 dicembre 1926) di Corrado Zoli. Il 30 giugno 1926 fu incorporata nella confinante colonia della Somalia italiana. Nel 1926 la popolazione ammontava a 120.000 abitanti, tutti appartenenti a trib\u00f9 somale.\nNel 1941 fu occupata dai britannici fino al 1950. Da quell'anno fino al 1960, insieme alla Somalia italiana, fu sotto amministrazione fiduciaria italiana.\nL'indipendenza.\nIl 1\u00ba luglio 1960, l'Oltregiuba, assieme al resto della Somalia italiana e della Somalia britannica, divenne parte della indipendente Repubblica Somala.\nLe due regioni del Giuba (Basso ed Alto Giuba), per via della prosperit\u00e0 portata da uno dei due soli fiumi somali nonch\u00e9 del porto di Chisimaio, divennero terre ambite a molti clan somali, dai Darod/Marehan dell'epoca di Mohammed Siad Barre (lui stesso Marehan) agli Hauia/Habr Ghedir dell'Alleanza della Valle del Giuba (Juba Valley Alliance: JVA) che controll\u00f2 Chisimaio e la regione fino alla prima conquista da parte degli \"Shab\u0101b\", dapprima interessati soprattutto a vanificare ogni sforzo negoziale fra Governo Federale Transitorio (GFT) del Presidente Abdullahi Yusuf e le Corti Islamiche di Sheikh Sharif Sheikh Ahmed e Sheikh Hassan Dahir Aweys. La conquista di Chisimaio da parte \"Shab\u0101b\", nel settembre 2006, con evidente incoraggiamento eritreo, fece parte della strategia che attrasse l'Etiopia a invadere la Somalia nel dicembre di quell'anno, con l'incoraggiamento statunitense.\nDopo il gennaio 2007, il Presidente (migiurtino) Abdullahi Yusuf Ahmed cerca di acquisire Chisimaio al controllo dei membri del suo clan (uno dei tanti clan presenti a Chisimaio) e tenta di conquistare la citt\u00e0 con la forza. Ma nel luglio 2007 un'alleanza incentrata sui Darod/Marehan mette in fuga i migiurtini e crea un'Amministrazione provvisoria sostanzialmente simile alla JVA.\nIl 22 agosto 2009, tuttavia, gli \"Shab\u0101b\" riconquistano Chisimaio assieme alle forze dell'anziano sceicco fondamentalista (Darod/Ogadeno) Hassan Turki. Gli \"Shab\u0101b\" pongono quale Governatore del Giuba Ibrahim Haji Mead, detto \"al-Afghani\" (per via del suo periodo attivo a fianco dei Talebani in Afghanistan): un uomo del nord (Dir/Issak), originario del Somaliland. In tal modo, gli Shab\u0101b traducono la loro dichiarata estraneit\u00e0 al clanismo somalo, a favore di amministrazioni islamiche supra-claniche.\nChisimaio diverr\u00e0 una delle principali fonti di reddito per gli \"Shab\u0101b\" e, praticamente, la loro capitale.\nOgni tentativo di sloggiarli dal Giuba risulter\u00e0 in seguito viziato da favoritismi clanici, impedendo ai clan principali presenti a Chisimaio di considerare alcuna diversa ipotesi che il sostegno agli \"Shab\u0101b\".\nIl 28 settembre 2012, le truppe keniote della forza dell'Unione Africana conquistano Chisimaio, infliggendo un duro colpo all'organizzazione degli \"Shab\u0101b\" in Somalia."}
{"id": "542884", "revid": "122358031", "url": "https://it.wikipedia.org/wiki?curid=542884", "title": "Antoine Arnauld (teologo)", "text": "Biografia.\nEra il ventesimo e pi\u00f9 piccolo dei figli di Antoine Arnauld, proveniente da una famiglia di magistrati parigini, fu fratello di Ang\u00e9lique ed Agn\u00e8s Arnauld, badesse di Port-Royal.\nInizialmente destinato alla carriera forense, decise di studiare invece teologia alla Sorbona. Ivi ottenne i pi\u00f9 grandi successi e la sua carriera prometteva d'essere brillante quando l'influenza di Saint-Cyran l'attir\u00f2 verso il giansenismo. Il suo libro, \"De la fr\u00e9quente Communion\" (1643), fu una tappa fondamentale della diffusione al grande pubblico degli scopi e degli ideali del movimento. In quest'opera sosteneva che la pratica della Comunione frequente fosse contraria alla tradizione della Chiesa primitiva in quanto il sacramento andava inteso come ricompensa per un comportamento virtuoso e non come metodo per accrescere le proprie virt\u00f9. Questa pubblicazione gli procur\u00f2 talmente tanti nemici che fu costretto a nascondersi e, per pi\u00f9 di vent'anni, non os\u00f2 pi\u00f9 mostrarsi pubblicamente a Parigi.\nIn questo periodo scrisse innumerevoli \"brochure\" a favore del giansenismo. Nel 1655 ad un amico di Port Royal, il duca di Liancourt, venne rifiutata la comunione per la sua vicinanza a Port Royal. Arnauld scrisse due lunghe lettere pubbliche in difesa di Port Royal e per protestare per i metodi dell'autorit\u00e0 ecclesiastica. Francois Annat, il gesuita provinciale di Parigi, afferm\u00f2 che in una delle due lettere era contenuta una proposizione giansenista ereticale per cui Arnauld fu cacciato dalla facolt\u00e0 e dalla societ\u00e0 della Sorbona. Ci\u00f2 costitu\u00ec lo spunto per le \"Lettere provinciali\" di Pascal. Pascal, tuttavia, non pot\u00e9 salvare il suo amico; nel febbraio 1656, Arnauld fu solennemente degradato. Dodici anni dopo la \u00abPace clementina\u00bb lo riabilit\u00f2; egli fu cordialmente ricevuto da Luigi XIV e trattato quasi come un eroe dal popolo.\nSi mise allora al lavoro con Pierre Nicole su una grande opera contro i calvinisti: \"La perp\u00e9tuit\u00e9 de la foi de l'\u00c9glise catholique touchant l'eucharistie\". Dieci anni dopo, tuttavia, la persecuzione dei giansenisti ricominci\u00f2. Arnauld fu costretto a lasciare la Francia verso i Paesi Bassi, per stabilirsi infine a Bruxelles. Pass\u00f2 gli ultimi sedici anni della sua vita a discutere instancabilmente e polemicamente con i gesuiti, i calvinisti e ogni tipo di eretici.\nTeologo, filosofo e matematico.\nLa lena instancabile di Antoine Arnauld \u00e8 perfettamente visibile nella sua celebre risposta a Nicole, che si lamentava d'essere stanco. \u00abStanco! replic\u00f2 Arnauld, quando hai tutta l'eternit\u00e0 per riposare?\u00bb \nEgli non limit\u00f2 il suo sforzo al solo studio dei problemi teologici. Arnauld fu uno dei primi ad adottare la filosofia di Cartesio, anche se con certe riserve sul piano dell'ortodossia; e tra il 1683 ed il 1685 intraprese una lunga battaglia con Malebranche sui rapporti tra teologia e metafisica. \nNell'insieme l'opinione pubblica era dalla parte di Arnauld. Quando Malebranche si lament\u00f2 che il suo avversario non lo aveva capito, Boileau lo interruppe dicendo: \u00abCaro signore, chi potrebbe allora secondo voi comprendervi, se il signor Arnauld non vi \u00e8 riuscito?\u00bb\nInsieme a Pierre Nicole, fu autore di \"La Logique ou l'art de penser\", opera fondamentale della storia di questa disciplina, segnata dall'influenza del cartesianismo ed utilizzata come manuale elementare fino al ventesimo secolo.\nI \"Commentaria de jure et justitia\" del giurista e teologo belga Jan Wiggers sul tema del diritto e della giustizia furono oggetto di studio da parte di Arnauld.\nArnauld fu anche considerato uno dei grandi matematici dei suoi tempi; un critico lo chiam\u00f2 l'Euclide del diciassettesimo secolo. Dopo la sua morte, la sua fama in questo contesto inizi\u00f2 a scemare. I suoi contemporanei lo ammiravano soprattutto come maestro dei ragionamenti complessi; su questo erano d'accordo Bossuet, il pi\u00f9 grande teologo dei suoi tempi e d'Aguesseau, il pi\u00f9 grande avvocato. Tuttavia, il suo ardore nel cercare di prevalere ogni volta con le sue argomentazioni, non gli attir\u00f2 mai le simpatie di nessuno. \u00abMio malgrado, disse un giorno Arnauld con rammarico, \u00e8 raro che i miei libri siano brevi\u00bb.\nAi nostri giorni, il nome di Arnauld sopravvive nel celebre epitaffio che Boileau ha consacrato alla sua memoria:\n\u00abTutti sono d'accordo che nessuno scrittore del diciassettesimo secolo ha avuto uno spirito dallo slancio tanto filosofico e tanto ampio\u00bb disse di lui Pierre Larousse.\nOpere principali.\nI collegamenti rinviano alle versioni numerate dei titoli su Gallica (francese)."}
{"id": "542894", "revid": "259021", "url": "https://it.wikipedia.org/wiki?curid=542894", "title": "Tiranni di Agrigento", "text": "Questa \u00e8 la lista dei tiranni di Agrigento prima della dominazione romana. La citt\u00e0 di Agrigento (\"Akragas\") fu fondata nel 581 a.C. da geloi originari di Rodi e Creta; ecisti furono Aristonoo e Pistilo. Praticamente si instaur\u00f2 la tirannide fin dall'inizio.\nNel 472 a.C. Trasideo venne sconfitto da Gerone di Siracusa: Akragas istituisce cos\u00ec un governo democratico (retto tra gli altri da Empedocle) ma entra nella sfera dell'influenza siracusana. Nel 406 a.C. la citt\u00e0 viene occupata dai Cartaginesi e nel 339 a.C. la citt\u00e0 fu assoggettata da Timoleonte e rientr\u00f2 a far parte dello Stato siceliota con capitale Siracusa.\nNel 277 a.C. la citt\u00e0 fu presa da Pirro e poi restituita a Siracusa. Nel 262 a.C. venne conquista dalla repubblica romana e da quel momento segu\u00ec le sorti della Sicilia."}
{"id": "542899", "revid": "60013", "url": "https://it.wikipedia.org/wiki?curid=542899", "title": "Endoreattore", "text": ""}
{"id": "542900", "revid": "599013", "url": "https://it.wikipedia.org/wiki?curid=542900", "title": "Carestia etiope del 1983-1985", "text": "La carestia etiope del 1983-1985 fu una grave carestia nella storia dell'Etiopia. La siccit\u00e0 e l'instabilit\u00e0 politica causata dalla guerra civile contribuirono alla gravit\u00e0 dell'evento, che si stima abbia ucciso pi\u00f9 di un milione di persone. L'attivit\u00e0 dei media in Occidente port\u00f2 al concerto Live Aid che innalz\u00f2 il livello di attenzione internazionale e aiut\u00f2 ad assicurare gli aiuti umanitari.\nStoria.\nL'economia etiope \u00e8 prevalentemente agricola: il 90% delle esportazioni e l'80% del lavoro viene dall'agricoltura. Gran parte dell'agricoltura etiope produce caff\u00e8 per l'esportazione; si stima che pi\u00f9 di 15 milioni di persone (un quarto della popolazione) ricavino da vivere da questo settore. Il governo fa affidamento sul flusso monetario in valuta estera generato dalle esportazioni per finanziare i debiti esterni, la maggior parte dei quali sono dovuti a spese militari.\nSeguendo la politica dell'imperatore Hail\u00e9 Selassi\u00e9, detronizzato nel 1974, la giunta Derg facente capo al generale Tafari Bante (successivamente ucciso in una sparatoria e quindi sostituito da Mengistu Hail\u00e9 Mari\u00e0m) scelse di continuare a combattere gli insorti in Eritrea. Per il 1976 si contavano insurrezioni in tutte le quattordici province amministrative della regione.\nL'Etiopia aveva gi\u00e0 sofferto per siccit\u00e0 e carestie all'inizio degli anni Settanta. Alla fine di quel decennio ci furono ulteriori segnali di un intensificarsi della siccit\u00e0. Per l'inizio degli anni ottanta un gran numero di persone cominciarono a patire gli effetti di una nuova carestia nell'Eritrea centrale, nelle province del Tigr\u00e8, Wollo e in parte delle province di Begemder e Shewa.\nUn colpo maggiore all'economia etiope fu dato dagli Stati Uniti nei loro sforzi di prevenire l'attivit\u00e0 sovietica nella regione. Per il 1980 tutti i porti etiopici furono presi da guerriglieri eritrei appoggiati dagli americani. Ci\u00f2 contribu\u00ec ulteriormente a danneggiare l'economia e a ridurre le opzioni disponibili al governo nel momento in cui si trov\u00f2 a fronteggiare la crisi.\nIntorno alla met\u00e0 del 1984 fu evidente che l'ennesima siccit\u00e0 e la risultante grave carestia stava cominciando ad affliggere l'intero settentrione del paese. Allo stesso modo era evidente l'incapacit\u00e0 del governo nel fronteggiare la crisi. La totale devastazione dei raccolti al nord si combin\u00f2 con i combattimenti nella regione eritrea, il che imped\u00ec il passaggio dei convogli dei rifornimenti. Sebbene le associazioni umanitarie internazionali facessero un grande sforzo per fornire cibo alle aree colpite, la persistenza della siccit\u00e0 e delle scarse condizioni di sicurezza ebbero come risultato necessit\u00e0 continue, cos\u00ec come pericoli per gli operatori nel paese. Alla fine del 1985 fu previsto un ulteriore anno di siccit\u00e0, e per l'inizio dell'anno seguente la carestia si era estesa agli altipiani del sud, dove quasi sei milioni di persone dipendevano dagli aiuti umanitari. Nel 1986 il problema fu ulteriormente esacerbato dalla piaga delle locuste del deserto.\nRisposte alla carestia.\nQuasi 8 milioni di persone furono vittime della carestia durante la siccit\u00e0 del 1984 e oltre un milione per\u00ec. Nello stesso anno una troupe della BBC fu la prima a documentare la carestia, con il giornalista Michael Buerk, dal campo profughi Korem, che la descrisse come \"una carestia biblica nel XX secolo\" e \"la cosa pi\u00f9 vicina all'inferno sulla Terra\". Il documento scosse gli inglesi, che portarono l'attenzione del mondo sulla crisi. Il Live Aid, uno sforzo per raccogliere fondi diretto da Bob Geldof (che aveva organizzato il gruppo Band Aid l'anno precedente), indusse milioni di persone nell'Occidente a donare e a spingere i loro governi a partecipare agli aiuti umanitari.\nL'incapacit\u00e0 o la cattiva volont\u00e0 del governo etiope a fronteggiare la carestia del 1984-85 provoc\u00f2 una universale condanna da parte della comunit\u00e0 internazionale. Perfino molti sostenitori del regime etiope opposero la loro politica di trattenere le spedizioni di cibo nelle aree controllate dai ribelli. L'effetto combinato della carestia e della guerra civile portarono l'economia del paese al collasso.\nLa principale decisione governativa fu quella di trapiantare un gran numero dei contadini, che vivevano nel settentrione colpito, nel sud del paese. Nel 1985 e nel 1986 furono spostate circa persone, molte in modo coatto, dai loro villaggi e dalle loro fattorie; i trasferimenti furono organizzati dai militari. Molti contadini fuggirono piuttosto che rassegnarsi e furono in molti a tornare nelle regioni native. Diverse organizzazioni umanitarie affermarono che circa diecimila di loro perirono.\nUn altro piano governativo fu di creare dei villaggi pianificati, sia come mezzo per combattere la carestia che come mezzo per contrastare le scarse condizioni di sicurezza. A cominciare dal 1985 molti contadini furono costretti a muoversi in questi villaggi, costruiti attorno a fonti d'acqua, scuole, servizi medici e di distribuzione. Ancora una volta molti fuggirono piuttosto che adeguarsi; inoltre, in molti casi il governo manc\u00f2 di fornire i servizi promessi. Ben lontano dal dare aiuto dall'agricoltura in crisi, il programma caus\u00f2 un ulteriore declino della produzione. Sebbene temporaneamente sospeso nel 1986, questo piano fu ripreso in seguito."}
{"id": "542901", "revid": "1543377", "url": "https://it.wikipedia.org/wiki?curid=542901", "title": "Alexsandro de Souza", "text": "Caratteristiche tecniche.\nFantasista, eccellente dribblatore, abilissimo nel controllo palla, nei passaggi e negli assist, era un regista che dava ordine e dettava i tempi di gioco, oltre ad essere in possesso di giocate spettacolari. Non \u00e8 mai stato un calciatore particolarmente veloce o forte fisicamente, quindi verso i trent'anni, quando gli addetti ai lavori si aspettavano un suo calo di rendimento, Alex \u00e8 rimasto costante, riuscendo anche a migliorarsi. Durante la propria carriera professionistica non ha mai subito gravi infortuni. Era uno dei rari trequartisti \"classici\" che usano l'intelligenza, l'astuzia e la tecnica anzich\u00e9 usare il potere di portare i propri compagni di squadra nel vivo del gioco.\n\u00c8 stato uno tra i migliori registi brasiliani degli ultimi anni e tra i migliori nella storia del calcio turco, sia in termini realizzativi che qualitativi. Mancino, giocatore di qualit\u00e0, dall'ottimo tiro dalla distanza, era uno specialista sui calci di punizione, dei calci d'angolo, ottimo rigorista (27 su 30 al \"Fener\", 2 su 2 al Coritiba), grande finalizzatore, assist-man, bravo di testa, dal tiro potente e preciso. Grazie a queste qualit\u00e0 divenne ben presto uno dei beniamini dei tifosi del Fenerbah\u00e7e. Durante il suo periodo al Cruzeiro, Alex spesso si fermava a parlare con il tecnico Vanderlei Luxemburgo per ricevere pi\u00f9 informazioni possibili sugli avversari.\n\u00abGrande giocatore\u00bb, \u00abstella\u00bb dalla \u00abclasse purissima\u00bb, a 22 anni \u00e8 descritto come la \u00abstella nascente del calcio brasiliano\u00bb. \u00c8 uno degli idoli di Ganso, uno degli ultimi trequartisti classici. Nel 1999, l'IFFHS lo nomina terzo miglior attaccante del mondo. Il 15 settembre 2012, nel quartiere Kad\u0131k\u00f6y di Istanbul, il Fenerbah\u00e7e ha fatto costruire una statua di Alex.\nCarriera.\nClub.\nLe prime esperienze.\nFa le sue prime esperienze in Brasile, al Coritiba e al Palmeiras. Nel 2001 viene acquistato dal Parma, ma in Italia disputa soltanto gare amichevoli. A gennaio del 2002 torna in Brasile al Cruzeiro per circa 6 milioni di euro. In due stagioni e mezza mette a segno 64 gol in 121 partite.\nAl Cruzeiro gioca il suo calcio migliore, portando il club da capitano e numero 10 a vincere la tripla corona: campionato statale, nazionale e Coppa nazionale. Nel 2003, grazie anche ai successi riportati col Cruzeiro, \u00e8 eletto calciatore brasiliano dell'anno.\nFenerbah\u00e7e.\nNei primi di giugno 2004 passa al Fenerbah\u00e7e in cambio di \u20ac 5 milioni, firmando un contratto triennale. Quando \u00dcmit \u00d6zat si trasferisce al Colonia, Alex diviene capitano del club turco. Con questa maglia vince due campionati nelle stagioni 2004-2005 e nella stagione 2006-2007. \u00c8 inoltre il miglior marcatore della stagione 2006-2007 e vince per tre volte il trofeo di miglior giocatore del campionato.\nIl 23 novembre 2005, a causa di un infortunio, salta la partita di Champions contro il .\nIl 9 aprile 2006 ha segnato 2 gol in S\u00fcper Lig contro il Sivasspor; la seconda delle due marcature \u00e8 stata la sua 250\u00aa rete in carriera. Al termine della stagione 2006-2007, in scadenza di contratto, Alex decide di rinnovare per il Fenerbah\u00e7e di altri due anni, con opzione per il terzo. Con la partenza di diverse colonne del Fenerbah\u00e7e verso altre squadre, Alex eredita la fascia di capitano del club gialloblu. In questi anni diviene l'uomo chiave del Fenerbah\u00e7e. Nella stagione 2010-2011 segna reti importanti come la tripletta nello scontro diretto contro il Be\u015fikta\u015f (2-4) e i 5 gol contro l'Ankarag\u00fcc\u00fc del 15 maggio (6-0). Alla sua settima stagione con i Turchi conclude la stagione 2010-2011 con l'ennesima vittoria del campionato Turco e inoltre, con 28 gol, viene eletto capocannoniere e miglior giocatore del campionato. Tuttavia vista la squalifica della Federcalcio turca per illecito sportivo, il Fenerbah\u00e7e perde il primato e la qualificazione alla Champions League 2011-2012. Nella stagione seguente il Fenerbah\u00e7e perde campionato e supercoppa, ma si consola con la coppa nazionale in cui Alex segna un gol nella finale e viene nominato miglior giocatore della competizione.\nStorico capitano, bandiera e leggenda del Fenerbah\u00e7e. Dopo un conflitto con il tecnico del \"Fener\", Aykut Kocaman, Alex decide di trasferirsi. A causa dei cattivi rapporti con l'allenatore, Alex \u00e8 spesso messo in panchina e dopo un pareggio contro il Kas\u0131mpa\u015faspor (2-2), Kocaman lo punisce mettendolo fuori rosa e costringendolo ad allenarsi con la squadra giovanili a tempo indeterminato.\nIl ritorno in Brasile.\nIl 1\u00ba ottobre 2012 il giocatore brasiliano rescinde il contratto con la squadra turca, negli ultimi tempi, non ha avuto un rapporto felice con la sua squadra. Il 20 ottobre 2012 viene ingaggiato dal Coritiba facendo cos\u00ec ritorno alla squadra che lo aveva lanciato nel calcio. Gi\u00e0 nel 2008, Alex aveva mostrato l'intenzione di terminare la carriera calcistica al Coritiba.\nIl 7 dicembre 2014 si ritira dal calcio giocato.\nNazionale.\n\u00c8 salito alla ribalta internazionale indossando anche la fascia di capitano della nazionale brasiliana dopo il suo periodo d'oro al Palmeiras.\nDopo aver giocato tutti gli incontri validi per le qualificazioni ai Mondiali del 2002, il CT Felipe Scolari decide di escluderlo dalla lista dei convocati alla rassegna mondiale.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2015\"."}
{"id": "542902", "revid": "767487", "url": "https://it.wikipedia.org/wiki?curid=542902", "title": "Spaghetti a mezzanotte", "text": "Spaghetti a mezzanotte \u00e8 un film italiano del 1981 diretto da Sergio Martino.\nTrama.\nSavino Lagrasta \u00e8 un \"mediocre\" avvocato coinvolto dalle severe ma vane diete che gli impone la bella moglie Celeste e il rapporto con la sua amante Zelmira, con cui si apparta la mattina presto, poco prima del suo lavoro in tribunale. Anche sua moglie ha per\u00f2 un amante: Andrea Soldani, un architetto postmoderno. Quando Savino lo scopre chiede a don Vito Malisperi, noto capo mafioso della provincia di Asti nonch\u00e9 suo cliente, di aiutarlo a farli fuori entrambi.\nTuttavia Celeste presenta il suo amante a Savino, facendogli credere che \u00e8 \"solo\" l'architetto che ha progettato e costruito la loro nuova villa in campagna.\nPer festeggiare il compleanno del marito, Celeste organizza un party nella villa, ma poco prima dell'arrivo degli invitati, Saruzzo, il sicario di don Vito, si intrufola in casa per far fuori i due amanti, ma questi scambia erroneamente Savino per l'amante della moglie e, mentre \u00e8 deciso a farlo fuori, a Savino parte un colpo di pistola e il killer muore.\nL'avvocato per tutta la festa cerca nei modi pi\u00f9 strampalati di occultare il cadavere: prima lo appoggia sul bidet, poi lo nasconde nella vasca da bagno e quindi nell'armadio, facendo credere al giudice Ulderico, marito della sua amante, di essere omosessuale; in seguito lo porta in bagno e infine, dopo mille peripezie, lo nasconde in giardino, vicino alle statue.\nCon l'aiuto dell'amico Cesarino, completamente ubriaco, che scambia il cadavere per una cassapanca, lo porta in cantina mentre a mezzanotte la moglie invita gli ospiti a mangiare spaghetti con panna e tartufi. Infine seppellisce il cadavere in una buca, dopo averci seppellito per sbaglio anche Cesarino ancora ubriaco. Tuttavia alla fine della festa l'enigma si risolve: arrivano le forze dell'ordine che, gi\u00e0 informati che \u00e8 stato commesso un omicidio, trovano il cadavere.\nSavino \u00e8 convinto di essere arrestato come colpevole, ma il commissario gli spiega che il killer \u00e8 stato in realt\u00e0 ucciso da un uomo della banda rivale di don Vito, i marsigliesi. Tuttavia ci\u00f2 non basta a Lagrasta per salvarsi dalle corna: Celeste infatti fugge col suo amante, e Savino decide di suicidarsi mangiando a volont\u00e0 tutti quei cibi gustosi e ipercalorici che la moglie gli aveva rigorosamente proibito. Nel finale per\u00f2 Celeste ritorna dal marito, delusa dalle parole dell'amante che le fanno prospettare un futuro con l'uomo, il quale essendo molto goloso, con una cura per tornare in forma diventerebbe per un periodo \"grasso pelato ed impotente\". Tornata alla villa decide cos\u00ec di \"suicidarsi\" assieme al marito, sedendosi a tavola pure lei.\nRiprese e location.\nIl film \u00e8 ambientato e girato quasi interamente ad Asti, in Piemonte.\nAccoglienza.\nIncassi.\nIl film ha incassato 819 milioni di lire.\nCritica.\n\"Spaghetti a mezzanotte\" all'uscita ricevette perlopi\u00f9 recensioni negative, poi rivalutato nei primi anni 2000. Una recensione dell'epoca tratta dal il Resto del Carlino dice: \"[...] incursione, parzialmente fortunata, della commedia all'italiana nell'humor nero [...], folto di gags scottanti ma divertenti, il film accusa qua e l\u00e0 qualche difetto di amalgama tra i vari generi utilizzati[...]\". Su Internet Movie Database il film ha ottenuto un punteggio di 6.5/10."}
{"id": "542905", "revid": "1211387", "url": "https://it.wikipedia.org/wiki?curid=542905", "title": "Hyvink\u00e4\u00e4", "text": "Hyvink\u00e4\u00e4 (\"Hyvinge\" in svedese) \u00e8 una citt\u00e0 finlandese di 45.572 abitanti (dato 2012), situata nella regione dell'Uusimaa, circa 50 km a nord della capitale Helsinki.\nAutostrade e collegamenti ferroviari la rendono uno dei centri suburbani della Grande Helsinki. Nella pianificazione della citt\u00e0 \u00e8 stata data particolare attenzione alla costruzione di centri ricreativi, tenendo conto del fatto che la citt\u00e0, per dimensioni e vicinanza alla capitale, non pu\u00f2 competere a livello di centri commerciali e negozi con Helsinki.\nAlcuni tra gli edifici pi\u00f9 famosi di Hyvink\u00e4\u00e4 sono la chiesa (1961, Aarno Ruusuvuori), e il maniero di Kyt\u00e4j\u00e4. Anche il museo ferroviario finlandese \u00e8 locato a Hyvink\u00e4\u00e4.\nStoria.\nFin dal 1500 era presente una taverna nell'area oggi nota come Hyvink\u00e4\u00e4nkyl\u00e4, che si trova all'incirca a met\u00e0 strada tra Helsinki e H\u00e4meenlinna. Anche i primi registri delle tasse segnalano l'esistenza di alcune case nell'area, nello stesso periodo.\nIl villaggio di Hyvink\u00e4\u00e4 crebbe gradualmente nella seconda met\u00e0 del XIX secolo, ma fu la costruzione della rete ferroviaria finlandese, a partire dal 1861, che segn\u00f2 l'inizio della rapida crescita della citt\u00e0.\nFu infatti la costruzione della prima tratta ferroviaria finlandese, la linea Helsinki-H\u00e4meenlinna, che determin\u00f2 la posizione dell'attuale centro di Hyvink\u00e4\u00e4 e la sua stazione ferroviaria \u00e8 una delle poche stazioni originali ancora in funzione. Da Hyvink\u00e4\u00e4 la ferrovia si dirama anche verso il porto di Hanko. La ferrovia Hanko-Hyvink\u00e4\u00e4 fu la prima ferrovia privata in Finlandia, fondata nel 1872, e acquisita dalle ferrovie di stato finlandesi nel 1875. Nei primi anni del Novecento la stazione di Hyvink\u00e4\u00e4 fu una fermata intermedia per i molti emigranti che partivano in nave da Hanko, per rifarsi una vita nel Nord America.\nLa qualit\u00e0 dell'aria di Hyvink\u00e4\u00e4 era considerata salutare grazie alle fitte foreste di pini, e negli anni 1880 un gruppo di medici di Helsinki vi apr\u00ec un sanatorio per pazienti in cerca di riposo e recupero.\nL'industrializzazione port\u00f2 a Hyvink\u00e4\u00e4 un lanificio nel 1892 - l\"Hyvinge Yllespinneri\" della famiglia Donner. La fabbrica cess\u00f2 di funzionare negli anni 1990, ma gli edifici in mattoni rossi sono ancora presenti e hanno trovato nuovi impieghi, tra cui quello di centro esposizioni.\nIl campo aereo di Hyvink\u00e4\u00e4 funse da principale aeroporto della nazione per un breve periodo dopo la II guerra mondiale, mentre l'aeroporto di Malmi, a Helsinki, era sotto il controllo degli Alleati. Oggi nei pressi del campo aereo si trova un centro per gli sport motoristici.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Hyvink\u00e4\u00e4."}
{"id": "542912", "revid": "13389", "url": "https://it.wikipedia.org/wiki?curid=542912", "title": "Decumano", "text": "Il decumano (in latino: \"decumanus\", variante di \"decimanus\", derivato di \"dec\u012dmus,\" \"decimo\") era una via che correva in direzione est-ovest nelle citt\u00e0 romane. Esse erano solitamente basate su uno schema urbanistico ortogonale, ossia suddivise in isolati quadrangolari uniformi, in particolare per quanto riguarda le fondazioni coloniali.\nIl termine \"decumanus\" veniva infatti utilizzato per indicare una delimitazione in direzione est-ovest nella centuriazione romana, ossia la divisione del territorio di una colonia in lotti quadrati che venivano assegnati ai singoli coloni. Ciascun lotto costituiva il fondo per cento famiglie, ed era delimitato da un \"cardo\", il \"polo cardinale\" e ogni dieci famiglie, da un \"decumanus\", \"la strada della decima parte\".\nDescrizione.\nUno degli assi principali della centuriazione e dell'urbanistica cittadina era il \"decumanus maximus\", che si incrociava ad angolo retto con il \"cardo maximus\", ovvero il principale asse nord-sud. L'insediamento romano risultava quindi diviso in quattro parti chiamate quartieri (termine che in seguito ha assunto il significato di nucleo con caratteristiche storiche e geografiche all'interno di un agglomerato urbano). Di regola, all'incrocio di queste due direttrici principali si trovava quasi sempre il \"forum\", ossia la piazza principale della citt\u00e0. Il \"decumanus maximus\" inoltre collegava due delle quattro porte dell'insediamento, quelle in direzione est - ovest: la \"dextera\" e la \"sinistra.\"\nQueste due strade principali erano cos\u00ec denominate anche nell'ambito degli accampamenti romani, detti \"castra\", all'incrocio dei quali non vi era il \"forum\", bens\u00ec il cosiddetto \"praetorium\", ossia la tenda del comandante. Solitamente, l'impostazione urbanistica assegnata all'accampamento veniva conservata nella planimetria futura del \"municipium\" o della \"civitas\". Alcune tra le principali citt\u00e0 italiane (Torino, Pavia, Aosta, Napoli, Verona, Potenza) ed europee (Vienna e York) sono esempi di accampamenti in posizioni strategiche divenuti \"civitas\"."}
{"id": "542916", "revid": "125122463", "url": "https://it.wikipedia.org/wiki?curid=542916", "title": "Time After Time (Cyndi Lauper)", "text": "Time After Time \u00e8 un singolo di Cyndi Lauper pubblicato nel 1983 da Epic Records ed estratto dall'album \"She's So Unusual\".\nDescrizione.\n\"Time After Time\" \u00e8 il primo successo scritto da Cyndi Lauper in collaborazione con Rob Hyman, degli Hooters, al quale appartiene la voce maschile presente nel ritornello. La canzone \u00e8 ormai considerata un classico ed ancor oggi \u00e8 spesso riproposta in radio.\nCon il singolo \"Time After Time\" Cyndi Lauper ha consacrato la propria popolarit\u00e0 internazionale dopo la fortunata \"Girls Just Want to Have Fun\". Tra le canzoni simbolo degli anni ottanta, \"Time After Time\" ha avuto un grandissimo successo entrando nelle top ten di mezzo mondo.\nVideo musicale.\nIl video che accompagn\u00f2 l'uscita del singolo coglie Cyndi Lauper nell'atto di separarsi dall'amato, ma allo spettatore sono ignote sia la meta che il motivo della partenza. La protagonista poco prima della conclusione segna il titolo della canzone con lingua dei segni.\nIl video musicale, diretto da Edd Griles e al quale parteciparono la madre della Lauper ed il fidanzato David Wolff, fu trasmesso per molto tempo da MTV. La sua durata \u00e8 superiore a quella della canzone, per via di un'introduzione di 43 secondi, in cui Cyndi Lauper guarda alla televisione la scena di addio del film \"Il giardino di Allah\".\nCover.\nAlmeno duecento sono le cover di \"Time after Time\". Tra le tante celebre \u00e8 stata la rilettura che ne diede Miles Davis. Tra gli altri che hanno riproposto il brano vanno citati: Cassandra Wilson, Everything But the Girl, Eddie Money, The Hooters, Matchbox Twenty, INOJ, The Kreep, Blaque, Eva Cassidy, Willie Nelson, Uncle Kracker, Gandharvas, Joey McIntyre, Nichole Nordeman, Patti LuPone, Phil Collins, Sugar Ray, Spoken, Tuck &amp; Patti, Quietdrive, Ronan Keating e TRUSTcompany, Ashley Tisdale, Sowelu, Bon Jovi, P!nk, Nolwenn Leroy, Paul Anka, Novaspace.\nUna versione cantata della canzone \u00e8 stata inclusa nelle colonne sonore dei film \"Romy &amp; Michelle\" e \"Napoleon Dynamite\", mentre Mark Williams e Tama Morice hanno interpretato \"Time after Time\" nella scena del ballo del film \"Ballroom - Gara di ballo\".\nNel 2010 Ben Burnley, frontman della band Breaking Benjamin ne ha eseguito in un live ad Atlantic City una versione acustica del brano. Elementi di questa canzone, soprattutto la melodia della chitarra durante il ponte, sono stati utilizzati nel 2009 dai The Black Eyed Peas nella canzone \"Meet Me Halfway\".\n\"Time after Time\" \u00e8 stata re-interpretata da Cindy Lauper assieme a Sarah McLachlan in versione acustica nell'album \"The Body Acoustic\" pubblicato nel 2005."}
{"id": "542918", "revid": "767487", "url": "https://it.wikipedia.org/wiki?curid=542918", "title": "Stradaperta", "text": "Stradaperta sono un gruppo musicale italiano che si forma a Roma nel febbraio del 1974.\nStoria.\n1974.\nIniziano a suonare nei locali dell'area romana Folkstudio, L'Occhio L'Orecchio La Bocca e nei festival organizzati nelle scuole e licei della capitale.\nPartecipano al IV Festival di Musica d'Avanguardia e di Nuove Tendenze di Villa Borghese, organizzato da Massimo Bernardi e presentato da Eddie Ponti, vincendo il premio come miglior gruppo esordiente. Al gruppo si unisce Gianni Dearca che oltre a scrivere i testi, sar\u00e0 il fonico nei concerti.\nAlla fine di luglio partecipano alle \"Giornate contro tutte le violenze\" organizzate dal Partito Radicale presso i giardini della Basilica di San Paolo fuori le mura.\nPartecipano al Festival Rock di Montefiascone con Area, Biglietto per l'Inferno.\nIl gruppo partecipa al Festival Pop di Villa Pamphili organizzato da Giovanni Cipriani e presentato sempre da Eddie Ponti.\nScrivono la musica per Mascheropoli del regista Giancarlo Sepe.\n1975.\nQuesto \u00e8 un anno fondamentale per Il gruppo.\nContinuano a suonare nei vari locali romani, come Centro Musica e sono sempre presenti ai principali festival organizzati nella capitale.\nIncontrano Antonello Venditti che li porta alla IT di Vincenzo Micocci e proprio con l'etichetta romana, in marzo, firmano il loro primo contratto discografico. Presso gli studi del Cenacolo, a Roma, iniziano a registrare ed elaborare nuovi brani. In quel periodo Antonello sta iniziando le registrazioni dell'LP Lilly negli studi della RCA. Proprio in occasione della registrazione di Compagno di Scuola, ci sar\u00e0 il primo tentativo di collaborazione con il cantautore.\nAcquistano il pullmino Volkswagen.\nAl Teatro Trianon, domenica 11 maggio 1975, registrano dal vivo, nello stesso giorno, il loro brano \"Maida Vale\" e insieme ad Antonello Venditti Compagno di Scuola. I due brani saranno pubblicati nel doppio LP \"Domenica musica\". La prima occasione discografica per Stradaperta.\nSi esibiscono alla 1\u00aa Mostra \"Il Suono\" al Palazzo dei Congressi di Roma, un'importante rassegna che vede i migliori gruppi e cantautori del momento avvicendarsi sul palco, nei tre giorni della manifestazione. Sono la band di supporto al concerto dei Van der Graaf Generator al Palasport di Roma.\n1976.\nAlla fine del gennaio avviene il divorzio dalla IT di Vincenzo Micocci. Continua la serie di concerti in tutta Italia. Entra a far parte del gruppo il cantante/attore olandese Peter Deno, gi\u00e0 nel cast del film \"Orfeo 9\" di Tito Schipa Jr.. A seguito della elezione di quattro deputati radicali alle elezioni politiche nazionali (domenica 20 giugno), partecipano alla festa/concerto a Piazza Navona. Sar\u00e0 una delle migliori performance del gruppo dal vivo. In agosto prendono parte al film \"Con la rabbia agli occhi\" (\"Death Rage\") del regista Anthony M. Dawson. Si esibiscono alla 2\u00aa Mostra Il Suono all'EUR - Palazzo dei Congressi.\n1977.\nIl loro concerto, al Convento Occupato di Roma, sar\u00e0 trasmesso dalla popolare trasmissione L'altra domenica. Sempre al Convento Occupato di Roma, sono la band di supporto al concerto del cantautore americano Shawn Philips che a quei tempi risiedeva a Positano. Ai Trafalgar Studios di Roma iniziano la registrazione dell'LP \"Sotto il segno dei pesci\" di \"A. Venditti\".\n1978.\nNel gennaio, presso gli studi di registrazione della Fonit Cetra di Roma, iniziano la registrazione della colonna sonora Addaven\u00ec di \"A. Venditti\". Firmano il contratto con l'etichetta discografica Philips Records di Milano.\n1979.\nNel marzo, presso i \"Trafalgar Studios\" di Roma, inizia la registrazione del loro primo LP \"Maida Vale\". Registrano anche l'LP di Carlo Siliotto, \"Ondina\". Nello stesso periodo iniziano le registrazioni di Buona Domenica, che continueranno per tutta l'estate. Nei famosi Marquee Studios di Londra, missano \"Maida Vale\", il loro primo LP. La Philips/Polygram pubblica il loro primo LP \"Maida Vale\". Dopo qualche giorno esce il 45 giri. Presentano in tour il loro LP \"Maida Vale\". Nel corso dell'estate si concludono le registrazioni dell'LP \"Buona domenica\" di A. Venditti. Continua la promozione del loro LP \"Maida Vale\" con interviste radiofoniche. Si esibiscono alla rassegna Rock al Mattatoio, con Pino Daniele.\n1981.\nIniziano le prove dell'LP \"Sotto la pioggia\" di A. Venditti e in maggio iniziano le registrazioni dei vari brani. Saranno realizzate \"Eleonora\", \"Italia\", \"Fellini\", \"Torino\". Riprendono le registrazioni dei loro provini per il loro nuovo LP. Alla session partecipa il batterista Bruno Bergonzi.\n1982.\nAi provini, del loro nuovo LP, partecipa il cantante Tony Tartarini gi\u00e0 con i Cherry Five e Uovo di Colombo.\n1983.\nIniziano la registrazione del loro secondo LP (Qdisc) Figli dei figli della guerra. Il missaggio avviene presso gli studi Pollicino, di Roma. La IT di Vincenzo Micocci pubblica il loro Qdisc \"Figli dei figli della guerra\". L'estate partecipano al \"Premio Rino Gaetano Citt\u00e0 di Pescara\" vincendo l'edizione nella categoria nuovi artisti. Partecipano alla famosa trasmissione musicale Disco Ring.\n1984.\nAlcuni elementi partecipano alle registrazioni dell'LP \"Cuore\" di Antonello Venditti.\nAlla fine di questo anno Stradaperta, di comune accordo, dopo 10 anni di attivit\u00e0, ininterrotta, decidono di sciogliersi.\nComunque, vista la grande amicizia, i componenti del gruppo rimangono sempre in contatto tra di loro.\nAnni duemila.\nIl 25 settembre, nell'ambito della II mostra storico-documentaria per il 30\u00ba compleanno del Festival Pop di Villa Pamphili, il gruppo si esibisce, con una formazione \"unplugged\", presso la Cascina Farsetti - Villa Doria Pamphilj per la prima volta insieme dopo 20 anni. Questa la formazione: Renato Bartolini, Rodolfo Lamorgese, Claudio Prosperini, Marco Vannozzi con gli amici Giorgio Marconi (voce) e Pierluigi Campili (tastiere).\nIl 9 dicembre 2013, per i luned\u00ec dell'Arciliuto - Per chi suona la campana? Ricordando Giancarlo Cesaroni e le sue stanze polverose, Stradaperta Reunion. Questa la formazione: Renato Bartolini, Claudio Prosperini, Marco Vannozzi con gli amici Antonio Tartarini (voce), Pierluigi Campili (tastiere), Francesco Isola (batteria).\nIn concerto con Antonello Venditti.\n1978.\nNel maggio di questo anno partono per il tour (maggio - settembre) di \"Sotto il segno dei pesci\" .\n1980.\nPartono per il tour invernale di Buona Domenica. A luglio inizia la tourn\u00e9e estiva di Buona Domenica con A. Venditti. Alla batteria arriva Bruno Bergonzi.\n1982.\nTour estivo di \"Sotto la pioggia\" .\n2014.\nReunion Stradaperta &amp; Venditti - Ritorno al Futuro '70 '80 - La Festa 8 - 9 marzo 2014 PalaLottomatica Roma. Dopo 31 anni di nuovo insieme per cinque brani: - Sotto il Segno dei Pesci - Giulia - Sara - Modena - Bomba o non Bomba.\n2015.\nContinua la collaborazione con Venditti - Tortuga Un Giorno in Paradiso - 5 settembre 2015 Stadio Olimpico.\n2019.\nTour italiano con Venditti - Sotto il Segno dei Pesci - Anniversary Tour.\nDiscografia.\n1975 - \"Domenica Musica\" (Maida Vale)\n2002 - \"Antologia 1974-1984\""}
{"id": "542920", "revid": "112802257", "url": "https://it.wikipedia.org/wiki?curid=542920", "title": "Leingarten", "text": "Leingarten \u00e8 una citt\u00e0 di 11.092 abitanti, del Baden-W\u00fcrttemberg in Germania. \u00c8 situata 7 chilometri ad ovest di Heilbronn. "}
{"id": "542922", "revid": "2231998", "url": "https://it.wikipedia.org/wiki?curid=542922", "title": "Henri Verneuil", "text": "Verneuil \u00e8 conosciuto soprattutto per aver affrontato con grande abilit\u00e0 quasi tutti i generi cinematografici: il western con \"I cannoni di San Sebastian\" (1968), il thriller con \"Il poliziotto della brigata criminale\" (1975), il drammatico con \"Il cadavere del mio nemico\" (1976), lo storico critico con \"La 25\u00aa ora\"(1967), il noir con \"Colpo grosso al casin\u00f2\" (1963), il gangster-movie con \"Il clan dei siciliani\" (1969), l'avventura con \"L'oro dei legionari\" (1984), lo spionaggio con \"Il serpente\" (1973), il poliziesco con \"Gli scassinatori\" (1971), il genere bellico con \"Weekend a Zuydcoote\" (1964), la denuncia sociale con \"I... come Icaro\" (1979), il rosa con \"Quando torna l'inverno\" (1962), la commedia con \"Il presidente\" (1961), il road-movie con \"100.000 dollari al sole\" (1964) e il biografico con \"Mayrig\" (1991) e \"Quella strada chiamata paradiso\" (1992).\nNel 1996 ha vinto il Premio C\u00e9sar alla carriera assieme all'attrice Lauren Bacall.\nBiografia.\nNato in Turchia, a quattro anni scapp\u00f2 con la famiglia a Marsiglia, cos\u00ec come molti altri armeni costretti a fuggire negli anni venti e trenta ai massacri pianificati dal governo turco. Dopo aver studiato ingegneria ad Aix-en-Provence, si occup\u00f2 di giornalismo e radio prima di debuttare nel cinema alla fine degli anni quaranta quando prima fu assistente e poi regista di alcuni cortometraggi. Fu Fernandel ad offrirgli la prima possibilit\u00e0 confidando in lui per la realizzazione di \"La table aux crev\u00e9s\" (1951) e poi de \"Il frutto proibito\" (1952). Verneuil diresse di nuovo Fernandel nel 1959 ne \"La vacca e il prigioniero\" che fu il suo primo grande successo commerciale. Trov\u00f2, tuttavia, buone affermazioni anche con \"Gli amanti del Tago\" (1955) e con \"Appuntamento al Km. 424\" (1955), primo di quattro film con Jean Gabin.\nIl talento di Verneuil si espresse soprattutto in alcune produzioni popolari. Con \"Quando torna l'inverno\" (1962) egli riun\u00ec Jean-Paul Belmondo e Jean Gabin, trasformando il romanzo di Antoine Blondin in una strana epopea dove due individui rivelano le loro qualit\u00e0 di uomo attraverso l'alcol. La sua bravura nella regia emerse, in ogni caso, nel 1969 con \"Il clan dei siciliani\", gangster-movie di ottima fattura, interpretato da Jean Gabin, Alain Delon e Lino Ventura, un film che resta ancora oggi uno dei pi\u00f9 grandi successi del cinema francese di tutti i tempi. Seguirono le buone prove registiche con \"Gli scassinatori\" (1970), dove Verneuil torn\u00f2 a dirigere Jean-Paul Belmondo in un poliziesco di notevole fattura, e con \"Il serpente\" (1973), film di spionaggio dal cast internazionale, interpretato, tra gli altri, da Yul Brynner, Henry Fonda, Dirk Bogarde e Michel Bouquet.\nNel 1991, dopo anni di lontananza ormai dalla macchina da presa, Henri Verneuil dette corpo ai suoi ricordi d'infanzia con i suoi ultimi due film, \"Mayrig\" e \"Quella strada chiamata paradiso\" interpretati da Omar Sharif e Claudia Cardinale. \"Mayrig\", che in armeno significa \"madre\" \u00e8 una delicata poesia: un racconto intimo e accorato, una sorta di testamento spirituale che questo grande autore ci ha lasciato in eredit\u00e0. \"Quella strada chiamata paradiso\", la popolare strada di Marsiglia \"Rue Paradis\", \u00e8 una metafora della vita, del successo cercato e trovato attraverso il sacrificio e il lavoro. Nel suo insieme i due film rappresentano un inno alla famiglia, ispirato ad un senso radicato di appartenenza alla propria terra e alle proprie origini.\nCon il suo ultimo film Verneuil dimostr\u00f2 un grande attaccamento a tali valori, malgrado le lusinghe del successo, la fama, la popolarit\u00e0, il denaro. \u00c8 una sorta di compimento, non solo artistico, in cui l'uomo ritrova se stesso e riesce nell'arduo compito di dare un senso alla propria vita proprio quando questa sta per volgere alla sua fine e ce ne lascia un'indelebile testimonianza mediante la sua arte. Nel 1996, a coronamento di una carriera piena di successi, gli venne consegnato un C\u00e9sar onorario (premio alla carriera) ed entr\u00f2 a far parte dell'Accademia delle belle arti.\nMuore in ospedale a 81 anni per un arresto cardiaco l'11 gennaio 2002."}
{"id": "542925", "revid": "125986340", "url": "https://it.wikipedia.org/wiki?curid=542925", "title": "Julija Tymo\u0161enko", "text": "\u00c8 la leader dell'Unione Pan-Ucraina \"Patria\" e del Blocco Julija Tymo\u0161enko; inoltre dal 2007 al 2010 ha ricoperto la carica di Primo ministro, dopo aver ricoperto la stessa carica dal 24 gennaio all'8 settembre 2005. \u00c8 stata la prima donna a ricoprire la carica di primo ministro dell'Ucraina.\nSi \u00e8 classificata terza nella lista della rivista \"Forbes\" delle donne pi\u00f9 potenti del mondo nel 2005. Tymoshenko \u00e8 arrivata seconda al ballottaggio delle elezioni presidenziali ucraine 2010, perdendo di 3,5 punti percentuali contro il vincitore, Viktor Janukovy\u010d. Negli ultimi giorni della rivoluzione ucraina del 2014, \u00e8 stata rilasciata dopo tre anni di carcere. \u00c8 arrivata di nuovo seconda alle elezioni presidenziali ucraine del 2014, questa volta contro Petro Poroshenko. Dopo essere stata una delle preferite nei sondaggi per diversi anni, \u00e8 arrivata terza al primo turno delle elezioni presidenziali ucraine del 2019. \nBiografia.\nJulija Tymo\u0161enko nacque il 27 novembre 1960 nella citt\u00e0 ucraina di Dnipropetrovsk, nell'allora URSS. Nel 1979 spos\u00f2 Oleksandr Tymo\u0161enko, figlio di un funzionario di medio rango del Partito Comunista dell'Unione Sovietica, e inizi\u00f2 la sua carriera all'interno del Komsomol, l'organizzazione dei giovani comunisti. Ha una figlia, Jevhenija, nata nel 1980. Si laure\u00f2 in economia all'universit\u00e0 statale di Dnipropetrovsk nel 1984. Ha scritto numerosi libri di economia. Nel 1989 fond\u00f2 e diresse la casa videografica del Komsomol, che ebbe abbastanza successo, e che in seguito privatizz\u00f2.\nLe sue origini sono contestate. Tymo\u0161enko afferma di essere per met\u00e0 lettone, per parte di padre, e per met\u00e0 ucraina, per quella di madre. Il cognome del padre, Grigyan, fu anche erroneamente interpretato come armeno.\nPrima dell'entrata in politica era una donna d'affari di successo nell'industria del gas e grazie a questa attivit\u00e0 divenne una delle donne pi\u00f9 ricche della nazione. Il 28 luglio del 2005 la rivista statunitense \"Forbes\" la dichiar\u00f2 terza donna pi\u00f9 potente del mondo, dopo Condoleezza Rice e Wu Yi. Nel 2007 usc\u00ec dalla lista, ma nell'agosto 2008 vi rientr\u00f2 in 17\u00aa posizione. Nel 2009 \u00e8 stata definita il leader pi\u00f9 sexy del mondo. Un ritratto di Julija Tymo\u0161enko prima della fortuna economica e della carriera politica \u00e8 consultabile sul sito di Annaviva, associazione che promuove la tutela dei diritti umani nell'Est Europa.\nUna biografia recente \u00e8 contenuta nel volume di Ulderico Rinaldini \"Julija Tymo\u0161enko. La conquista dell'Ucraina\" edito nel novembre 2013 dalla casa editrice Sandro Teti editore.\nLa fortuna economica.\nLa Tymo\u0161enko tent\u00f2 la scalata del potere gi\u00e0 sotto il sistema sovietico, ma fu dopo la sua caduta che assunse un ruolo di particolare rilievo, dirigendo svariate compagnie di energia e acquisendo un considerevole patrimonio economico tra il 1990 e il 1998. Durante le privatizzazioni, che presero esempio dalla Russia per quanto concerne corruzione e malversazioni, divenne una delle donne pi\u00f9 ricche del Paese, esportando metalli. Dal 1995 al 1997 presiedette la \"Compagnia generale di energia\", un'azienda privata che prese ad importare gas metano dalla Russia nel 1996.\nDurante questo periodo, fu soprannominata la \"principessa del gas\" per le accuse di aver stoccato enormi quantit\u00e0 di metano, facendo aumentare le tasse sulla risorsa. Mentre era un'economista stabil\u00ec relazioni d'affari con molti uomini importanti dell'Ucraina, soprattutto della sua citt\u00e0 natale: Pavlo Lazarenko, Viktor Pin\u010duk, Ihor Kolomoyskyj, Rinat Akhmetov e Leonid Ku\u010dma, che sarebbe poi divenuto presidente. Per il mercato del gas ebbe contatti molto stretti con la russa Gazprom.\nIngresso in politica.\nJulija Tymo\u0161enko entr\u00f2 in politica nel 1996 e fu eletta al Parlamento nella circoscrizione di Kirovohrad, con una percentuale del 92,3%. Fu rieletta nelle legislature successive. Nel 1998, divenne presidente della Commissione Economia del Parlamento. Dal 1999 al 2001, fu ministra dell'Energia nel gabinetto di governo di Viktor Ju\u0161\u010denko. Fu poi licenziata dal presidente Ku\u010dma nel gennaio del 2001, su richiesta degli industriali. Nel febbraio del 2001 Tymo\u0161enko fu arrestata per falsificazione di documenti e importazione illegale di metano, tra il 1995 e il 1997 (mentre era presidente della Compagnia Generale di Energia) ma fu liberata la settimana successiva. I suoi sostenitori politici organizzarono manifestazioni di protesta davanti al carcere di Kiev dove era detenuta.\nSecondo Tymo\u0161enko, i documenti falsi erano stati creati dal regime di Ku\u010dma, in combutta con gli oligarchi che si opponevano alle riforme di mercato. Una volta liberata, divenne la leader dell'opposizione intransigente al presidente Ku\u010dma e condusse campagne contro il suo regime, anche per il suo presunto coinvolgimento nell'assassinio del giornalista Georgij Gongadze. Tymo\u0161enko mostr\u00f2 per la prima volta il suo piglio rivoluzionario, durante e dopo la detenzione. Un anno dopo, fu coinvolta in un incidente stradale, in cui riport\u00f2 lievi ferite. C'\u00e8 il sospetto che sia stato un tentativo di omicidio politico. I suoi detrattori sostengono che abbia guadagnato immeritatamente la propria fortuna. Alcuni hanno speculato sulle sue passate frequentazioni di uomini condannati per corruzione e frode, come l'ex premier Pavlo Lazarenko.\nIl 28 gennaio del 2005, dopo la Rivoluzione arancione, i suoi avversari sostennero che anche la famiglia Tymo\u0161enko fosse coinvolta negli scandali, a partire dal marito, Oleksandr, e dal suocero, Hennady. Oleksandr Tymo\u0161enko rientr\u00f2 in Ucraina subito dopo le accuse rivoltegli. A dispetto del passato discutibile, il suo passaggio da oligarca a riformista \u00e8 creduto da molti come sincero ed effettivo. Sotto il suo ministero, l'industria energetica ucraina crebbe di circa il 700%. Lott\u00f2 contro il prelievo abusivo di energia dei grandi complessi industriali. Le sue riforme servirono al governo per pagare gli statali e aumentare i salari. Fond\u00f2 il Blocco Elettorale Julija Tymo\u0161enko, che ottenne il 7,2% alle elezioni parlamentari del 2002. Divenne la leader del Partito della Patria.\n\"Giovanna d'Arco\" della Rivoluzione Arancione.\nPrima di diventare la prima donna premier in Ucraina era considerata la pi\u00f9 importante alleata del capo dell'opposizione Viktor Ju\u0161\u010denko (Tymo\u0161enko era stata una deputata del suo gruppo quando Ju\u0161\u010denko era premier), sostenendolo durante la campagna per le presidenziali del 2004. Fu anche una delle guide della Rivoluzione arancione, nata da quelle elezioni e che port\u00f2 Ju\u0161\u010denko alla presidenza. In questo periodo alcuni mezzi di comunicazione occidentali la raffigurarono come la \"Giovanna d'Arco della Rivoluzione Arancione\".\nPrimo ministro nel 2005.\nIl 24 gennaio 2005 fu nominata primo ministro dal neoeletto presidente Viktor Ju\u0161\u010denko. Dopo diversi mesi di governo la mancata attuazione delle promesse di riforme inizi\u00f2 a danneggiare il gabinetto Tymo\u0161enko. L'8 settembre del 2005, dopo le dimissioni del presidente del Consiglio di Sicurezza e Difesa Nazionale Petro Poro\u0161enko e del deputato Mykola Tomenko, il governo fu sciolto dal presidente stesso, che ne diede comunicazione alla nazione mediante un messaggio televisivo. In seguito Ju\u0161\u010denko critic\u00f2 il suo operato come capo del governo, accusandola di incompetenza nel gestire i contrasti tra i partiti della coalizione di maggioranza. Le succedette Jurij Jechanurov.\nElezioni del 2006.\nDopo le dimissioni la Tymo\u0161enko inizi\u00f2 a viaggiare per l'Ucraina, in vista delle elezioni parlamentari del 2006. Rese subito chiaro che intendeva, in quanto leader del Blocco, ritornare a capo del governo. Il Blocco si posizion\u00f2 secondo alle elezioni, conquistando 129 seggi su 450. Le aspettative di molti erano di una riedizione dell'ex-coalizione di maggioranza, formata dal Blocco, da Ucraina Nostra (partito del presidente Ju\u0161\u010denko) e dai socialisti, impedendo cos\u00ec al Partito delle Regioni Viktor Janukovy\u010d di accedere al governo. Ma i negoziati si insabbiarono presto, soprattutto per le frizioni tra Tymo\u0161enko e gli altri due partiti della Rivoluzione Arancione.\nDopo le consultazioni del 5 maggio, Tymo\u0161enko annunci\u00f2 la creazione per il 10 o l'11 dello stesso mese di una coalizione di maggioranza fra il suo Blocco, Ucraina Nostra e i socialisti. Tuttavia le trattative portarono a un nulla di fatto e Ucraina Nostra intraprese fitti colloqui con il Partito delle Regioni. Il 21 giugno, i media ucraini rivelarono il raggiungimento di un accordo per un governo presieduto dalla Tymo\u0161enko, dopo tre mesi di palude politica. La nomina di Tymo\u0161enko a premier e la sua fiducia al Parlamento era attesa a giorni, ma era condizionata all'elezione del rivale di lungo corso Petro Poro\u0161enko, di Ucraina Nostra, alla presidenza del parlamento.\nDivenne chiaro che, ancor prima di insediarsi, i componenti della maggioranza erano diffidenti l'uno dell'altro, tanto da prevedere di arrivare a una forzatura delle procedure parlamentari, votando contemporaneamente Poro\u0161enko alla presidenza del parlamento e la fiducia al governo Tymo\u0161enko. Per aggravare i contrasti, i deputati del Partito delle Regioni occuparono il parlamento dal 29 giugno al 6 luglio. Il partito filorusso annunci\u00f2 un ultimatum alla maggioranza, richiedendo l'osservanza delle procedure parlamentari, la costituzione delle commissioni parlamentari composte proporzionalmente alla consistenza dei gruppi, la presidenza di alcune di esse e la nomina di governatori del Partito delle Regioni nelle aree dove quest'ultimo si era rivelato maggioritario alle elezioni del marzo precedente. La maggioranza non soddisfece alcuna delle richieste e annunci\u00f2 che sia il Partito delle Regioni sia i comunisti sarebbero stati esclusi da un eventuale governo Tymo\u0161enko.\nPer tutta risposta, i partiti di maggioranza furono espulsi da tutte le commissioni dei consigli regionali controllati dal partito di Janukovy\u010d. Dopo l'elezione a sorpresa di Oleksandr Moroz, leader dei socialisti ucraini, alla presidenza del parlamento nella notte del 6 luglio, con i voti determinanti dei comunisti e del Partito delle Regioni, la coalizione di maggioranza termin\u00f2 la propria esistenza, svanendo cos\u00ec la speranza di Tymo\u0161enko di tornare a presiedere il gabinetto di governo. Dopo la creazione di una larga coalizione di maggioranza, guidata da Viktor Janukovy\u010d e composta dal Partito delle Regioni, Ucraina Nostra, socialisti e comunisti, Tymo\u0161enko divenne la leader dell'opposizione democratica.\nElezioni del 2007.\nA seguito del voto alle elezioni parlamentari del 2007, tenutesi il 30 settembre, i partiti della Rivoluzione arancione affermarono di aver ottenuto abbastanza voti da poter formare un governo di coalizione. Il 3 ottobre 2007 il totale quasi definitivo dava all'alleanza di Julija Tymo\u0161enko e del Presidente un lieve vantaggio sul partito rivale del Primo ministro Janukovy\u010d. Nonostante Janukovy\u010d, il cui partito aveva conquistato pi\u00f9 voti degli altri singoli partiti, proclam\u00f2 la vittoria, uno degli alleati di coalizione, il Partito Socialista d'Ucraina, non riusc\u00ec ad ottenere abbastanza voti per mantenere i seggi al Parlamento.\nIl 15 ottobre 2007, il Blocco Ucraina Nostra - Autodifesa Popolare e il Blocco Julija Tymo\u0161enko giunsero a un accordo per la formazione di una coalizione nel nuovo Parlamento alla 6\u00aa convocazione. Il 29 novembre, fu siglata la coalizione tra il Blocco Julija Tymo\u0161enko e il Blocco Ucraina Nostra - Autodifesa Popolare, associato al Presidente Ju\u0161\u010denko. Entrambi i partiti sono affiliati con la Rivoluzione arancione. Il 18 dicembre Julija Tymo\u0161enko \u00e8 divenuta Primo Ministro per la seconda volta.\nPrimo ministro, 2007-2010. Crisi politica del 2008.\nLa coalizione del Blocco Julija Tymo\u0161enko e di Blocco Ucraina Nostra - Autodifesa Popolare di Viktor Ju\u0161\u010denko \u00e8 stata minata a causa delle diverse opinioni riguardo alla guerra in Ossezia del Sud scoppiata nell'agosto 2008 tra Georgia e Russia. Julija Tymo\u0161enko non ha concordato con la condanna di Ju\u0161\u010denko verso la Russia ed ha preferito restare neutrale sull'argomento. Ju\u0161\u010denko l'ha pertanto accusata di assumere una posizione pi\u00f9 morbida per ottenere il sostegno della Russia alle future elezioni presidenziali del 2010; Andrij Kyslynskij, vicepresidente, \u00e8 arrivato quasi a definirla \"traditrice\".\nSecondo il Blocco Julija Tymo\u0161enko, il Capo Staff del Segretariato Presidenziale Viktor Baloha aveva sempre criticato il premier, accusandola di qualsiasi fatto, dal non essere sufficientemente religiosa al danneggiamento dell'economia fino alle accuse secondo le quali la Tymo\u0161enko stava progettando un assassinio ai suoi danni; l'accusa di tradimento verso la Georgia era quindi solo l'ultima delle ultime rivolte al premier.\nDopo che il Blocco Julija Tymo\u0161enko ha votato insieme al Partito Comunista d'Ucraina e il Partito delle Regioni per approvare una legislazione atta a facilitare la procedura di messa in stato di accusa del Presidente e per limitare i poteri del Presidente, aumentando quelli del Primo Ministro, il blocco di Viktor Ju\u0161\u010denko si \u00e8 posto fuori dalla coalizione e Ju\u0161\u010denko stesso ha promesso di porre il veto sulla legge ed ha minacciato un'elezione in caso di mancata formazione di un'altra nuova coalizione. Ci\u00f2 ha portato alla crisi politica del 2008 culminata con lo scioglimento del Parlamento avvenuto l'8 ottobre 2008.\nMentre era in visita in Italia, il Presidente Viktor Ju\u0161\u010denko annunci\u00f2 le terze elezioni in meno di tre anni in un discorso pre-registrato per la televisione ucraina. La crisi si \u00e8 conclusa quando la coalizione arancione \u00e8 stata riportata in vigore il 9 dicembre 2008, con l'inclusione del Blocco di Lytvyn; questo \u00e8 avvenuto dopo che Volodymyr Lytvyn \u00e8 stato eletto Presidente del Parlamento. Lo svolgimento delle elezioni \u00e8 quindi stato definito, dal Presidente stesso, una soluzione irragionevole.\nPresidenziali 2010.\nJulija Tymo\u0161enko si present\u00f2 come candidata alle elezioni presidenziali del 2010, ingaggiando specialisti stranieri per la sua campagna elettorale. Al primo turno del 17 gennaio giunse seconda, ottenendo il 25% di preferenze. Al ballottaggio del 7 febbraio si scontr\u00f2 con l'acerrimo rivale di sempre Viktor Janukovy\u010d, che ottenne il maggior numero di voti, il 48,95%, rispetto al 45,47% della Tymo\u0161enko.\nIl processo per malversazione di fondi pubblici.\nNel 2011 ha subito un procedimento penale per malversazione di fondi pubblici, avendo siglato con la compagnia russa Gazprom un contratto per la fornitura di gas naturale giudicato inutilmente oneroso per il paese. Il 5 agosto il tribunale di Kiev ne ha ordinato l'arresto, in quanto la ex premier aveva ripetutamente contravvenuto alle disposizioni della procura di non lasciare Kiev.\nJulija Tymo\u0161enko \u00e8 stata arrestata in aula dove sono scoppiati tafferugli. Alcuni deputati vicini alla Tymo\u0161enko hanno tentato di impedire l'intervento dei poliziotti, ma sono stati bloccati dalle forze dell'ordine. Uscendo dall'aula l'ex eroina della Rivoluzione Arancione ha gridato \"Vergogna! Vergogna!, io ho sempre lavorato nell'interesse esclusivo dell'Ucraina!\". L'arresto ha seguito quello del suo ex ministro degli interni Jurij Lucenko, detenuto in carcere da tre anni con la medesima accusa. Il giorno successivo i sostenitori della Tymo\u0161enko sono scesi in piazza per protestare contro quello che la \"lady di ferro\" ha definito un processo politico.\nIl giorno 11 ottobre 2011 \u00e8 stata condannata a 7 anni di carcere per aver esercitato pressioni su un accordo per la fornitura di gas con Putin. Lei ha ascoltato la sentenza \"seduta\" in tribunale con in mano un iPad, annunciando in seguito che avrebbe fatto ricorso alla Corte europea dei diritti dell'uomo. Il 22 novembre la Tymo\u0161enko \u00e8 stata ricoverata in ospedale a causa di dolori lombari che da giorni la costringevano a letto. Il 23 dicembre, la corte d'appello ha confermato la sentenza di primo grado a sette anni di reclusione. L'ex premier ha sostenuto che si tratta di una sentenza politica e che si rivolger\u00e0 alla Corte europea per i diritti umani.\nNell'aprile del 2012 il partito dell'ex premier ucraina ha diffuso varie fotografie che riprendono la leader dell'opposizione seduta su un letto, mentre mostra alcuni lividi che lei afferma esserle stati procurati nel corso di un'aggressione delle guardie carcerarie. Il 29 agosto 2012 la Corte suprema dell'Ucraina nell'ultimo grado di giudizio ha confermato la condanna a sette anni di reclusione per abuso d'ufficio. A favore dell'ex Primo Ministro ucraino \u00e8 arrivata la sentenza della Corte europea dei diritti dell'uomo, che il 29 aprile 2013 ha decretato \"illegale\" la detenzione preventiva della Tymo\u0161enko.\nIl 21 febbraio 2014 il parlamento, con 321 voti a favore su 322 votanti, ha approvato la legge per la depenalizzazione del reato per il quale la Tymo\u0161enko \u00e8 stata condannata. Il 22 febbraio 2014, a seguito di una violenta rivolta popolare e della ribellione di Kiev, che ha deposto Janukovy\u010d, la Tymo\u0161enko \u00e8 potuta uscire di prigione; \u00e8 poi stata ricoverata in Germania per curare la sua malattia ai dischi intervertebrali, che la forzava su una sedia a rotelle.\nElezioni presidenziali del 2019.\nIl 20 giugno 2018 Tymoshenko ha annunciato che avrebbe preso parte alle elezioni presidenziali ucraine del 2019. Era una delle preferite nei sondaggi fino all'inizio del 2019. Due settimane prima delle elezioni, il candidato Serhiy Taruta si \u00e8 impegnato a sostenere gli sforzi della campagna di Tymoshenko. \nIl primo turno delle elezioni si \u00e8 tenuto il 31 marzo 2019. Con il 13,4% dei voti, Tymoshenko \u00e8 arrivata terza dietro l'attore Volodymyr Zelens'kyj (30,2%) e Petro Poroshenko (15,9%). Pur ammettendo la sconfitta, ha accusato Poroshenko di manipolare i risultati.\nNelle elezioni parlamentari del 2019 ha guidato la lista \"Patria\" che \u00e8 arrivata terza, con l'8,18% dei voti e 26 seggi in parlamento, davanti alla lista di Solidariet\u00e0 europea guidata da Poroshenko (8,10%)."}
{"id": "542927", "revid": "879070", "url": "https://it.wikipedia.org/wiki?curid=542927", "title": "Pjand\u017e", "text": ""}
{"id": "542929", "revid": "296631", "url": "https://it.wikipedia.org/wiki?curid=542929", "title": "Vespaio", "text": "Il vespaio o vespaio aerato o vespaio ventilato \u00e8 una camera d'aria, o comunque un vano isolante, che si realizza nelle costruzioni al fine di migliorare le condizioni dell'ambiente abitativo, in particolare al fine di separare la superficie di sedime dalla soletta abitabile inferiore cos\u00ec che non sia attinta da esalazioni, efflorescenze o altre contaminazioni.\nDa quando l'uomo ha cominciato a vivere in maniera sedentaria e quindi a costruire delle vere e proprie abitazioni, ha dovuto infatti fare i conti con l'umidit\u00e0, che rendeva l'edificio freddo e insalubre. Per combatterla costru\u00ec in epoche antiche delle palafitte, ovvero capanne rialzate da terra mediante dei pali conficcati nel terreno: ci\u00f2 permetteva anche di difendersi da inondazioni e dagli animali. In epoca romana, per ottenere degli spazi vuoti al di sotto degli edifici venivano utilizzate delle anfore (o pi\u00f9 plausibilmente cocci delle stesse), che tuttora si ritrovano nel corso degli scavi archeologici.\nUno dei modi per eliminare l'umidit\u00e0 di risalita dal terreno \u00e8 costruire delle camere ventilate mediante tavelloni appoggiati su muretti posti a breve distanza l'uno dall'altro, o su travi precompressi con sopra un aggetto in cemento armato, anche con tecniche bioedili. Questa struttura, tipica dell'architettura rustica, \u00e8 detta gattaiolato, perch\u00e9 nei muretti vengono praticate aperture dette \"gattaiole\" il cui scopo \u00e8 realizzare l'aerazione della struttura. Quest'ultima avviene mediante prese d'aria esterne (bocche di lupo).\nIn alternativa si usava, e si usa tuttora, costruire un vespaio costituito di ciottolato o ghiaia grossa su cui appoggiare il successivo basamento dell'edificio.\nIl metodo di vespaio detto \"igl\u00f9\" (talvolta scritto \"igloo\") o \"cupolex\" \u00e8 realizzato con casseri a perdere in plastica riciclata, sulla quale viene gettata una soletta in calcestruzzo armato di spessore variabile in funzione dei carichi, la quale poggia su dei pilastrini nei vuoti tra una cupola e l'altra. Sopra a tale vespaio \u00e8 possibile posizionare una coibentazione integrata per l'isolamento termico utilizzando dei pannelli in EPS sagomati alla base e strutturati superiormente a nervature incrociate, ideali per accogliere le tubazioni degli impianti di riscaldamento e/o raffreddamento del pavimento. Recentemente sono stati sviluppati anche casseri in EPS (Polistirolo espanso) che fungono contemporaneamente da sostegno ed isolamento termico.\nNorme locali.\nLa legge della Regione Friuli-Venezia Giulia n\u00b044 del 23 agosto 1985 rese obbligatoria la costruzione del vespaio aerato a seguito della scoperta che il gas radioattivo radon era ed \u00e8 presente in Regione in gran quantit\u00e0: questa pratica costruttiva impedisce di fatto il suo accumulo nei vani abitati. Per questo motivo in tale regione i vespai sono costruiti con accorgimenti particolari.\nSi tratta di casseforme modulari in plastica riciclata che posate e agganciate tra di loro fungono da cassaforma a perdere per la realizzazione di un piano orizzontale al di sotto del quale si forma una cavit\u00e0 ventilata. Il sistema \u00e8 completato da pannelli in plastica che permettono di gettare le travi di fondazione insieme al pavimento rendendo ancora pi\u00f9 rapida la realizzazione del vespaio.\nIl vuoto sanitario sottostante deve essere messo in collegamento con l'esterno tramite la creazione di opportune aperture sulle travi intermedie e sui cordoli perimetrali. Gli sfoghi con l'esterno posti a distanza compresa fra i 2,5 - 3 metri devono risultare a quote differenziate fra il lato caldo (generalmente sud) e il lato freddo (generalmente nord) per provocare una ventilazione naturale che permetta all'aria esterna di entrare dalle aperture poste sui lati pi\u00f9 freddi, caricarsi del gas radon ed uscire dal vespaio in base al noto effetto camino dalle aperture poste ad altezza maggiore (anche a tetto, se possibile) sui lati caldi."}
{"id": "542945", "revid": "767487", "url": "https://it.wikipedia.org/wiki?curid=542945", "title": "Future Shock (Stratovarius)", "text": "Future Shock \u00e8 il primo dei due singoli del gruppo musicale finlandese Stratovarius usciti prima dell'album d'esordio \"Fright Night\"."}
{"id": "542948", "revid": "599013", "url": "https://it.wikipedia.org/wiki?curid=542948", "title": "Vlad \u021aepe\u0219", "text": ""}
{"id": "542953", "revid": "14787", "url": "https://it.wikipedia.org/wiki?curid=542953", "title": "Hermes (azienda)", "text": ""}
{"id": "542954", "revid": "58512", "url": "https://it.wikipedia.org/wiki?curid=542954", "title": "Future shock", "text": ""}
{"id": "542955", "revid": "1776051", "url": "https://it.wikipedia.org/wiki?curid=542955", "title": "Black Night (Stratovarius)", "text": "Black Night \u00e8 il secondo dei due singoli del gruppo musicale finlandese Stratovarius usciti prima dell'album d'esordio \"Fright Night\"."}
{"id": "542963", "revid": "1792696", "url": "https://it.wikipedia.org/wiki?curid=542963", "title": "Metafase", "text": "In biologia, prende il nome di metafase il secondo stadio della mitosi, il processo tramite il quale una cellula eucariota si divide in due cellule figlie. Durante questa fase, i cromosomi raggiungono il massimo grado di condensazione e si allineano lungo il piano equatoriale della cellula.\nLa metafase \u00e8 uno stadio proprio, oltre che del ciclo mitotico, che consente ad una cellula di dividersi, creando un'esatta copia di s\u00e9, anche della meiosi, o ciclo meiotico, processo che d\u00e0 origine ai gameti, ovvero cellule che contengono solo met\u00e0 del corredo cromosomico della cellula madre.\nMetafase della mitosi.\nNel ciclo mitotico si individua un unico stadio metafasico.\nAll'inizio della metafase mitotica si instaura un collegamento tra ciascun cromatidio del cromosoma ed uno dei due poli cellulari, tramite il legame tra il centromero (la parte centrale del cromosoma) e i microtubuli del citoscheletro.\nOgni cromosoma si trova disposto in modo da garantire il collegamento dei due cromatidi fratelli a poli opposti della cellula; le strutture che permettono il collegamento dei due cromatidi fratelli allo stesso polo sono, generalmente, molto instabili e, in tal caso, uno dei cinetocori tender\u00e0 a staccarsi dai microtubuli che lo tengono collegato a quel polo, orientandosi successivamente verso il polo opposto.\nQuesto collegamento dei cromatidi fratelli a poli opposti fa s\u00ec che la metafase sia caratterizzata da movimenti oscillatori, causati dalle \"forze opposte del legame\" che spingono ogni cromosoma ad allinearsi su una linea situata a met\u00e0 strada tra i due poli della cellula, una linea equatoriale immaginaria, detta piastra metafasica.\nL'allineamento si stabilizza quando la forza che spinge un cromatidio verso un polo \u00e8 bilanciata da quella che spinge il fratello verso il polo opposto.\nMetafase della meiosi.\nNel ciclo meiotico si individuano due stadi metafasici: la metafase I, che avviene durante la prima divisione meiotica, e la metafase II, che avviene durante la seconda divisione meiotica.\nMetafase I.\nLa metafase I della meiosi presenta una notevole differenza rispetto alla metafase mitotica: mentre durante la mitosi, infatti, i microtubuli separano i cromatidi fratelli, portandoli verso i diversi poli cellulari, nella metafase I della meiosi questa separazione non avviene.\nIn metafase I, infatti, i cinetocori dei cromatidi fratelli (la parte del centromero che lega i microtubuli) sono fusi fra loro, a formare una struttura unica: il risultato ultimo di questa fase \u00e8, infatti, quello di dividere i due cromosomi omologhi (e non i cromatidi fratelli), generando cos\u00ec cellule aploidi, che dispongono cio\u00e8 di met\u00e0 patrimonio genetico rispetto alla condizione normale.\nI restanti eventi della metafase I sono simili a quelli della metafase della mitosi: microtubuli provenienti dai due poli cellulari si legano ai cinetocori dei cromosomi omologhi e le stesse forze che agivano nella metafase mitotica, spingono i cromosomi ad allinearsi sulla piastra metafasica, con i cinetocori dei cromosomi materni e paterni rivolti verso facce opposte della cellula.\nMetafase II.\nLa metafase II \u00e8 sostanzialmente simile alla metafase mitotica, eccezion fatta per un'importante differenza: il numero di cromosomi che partecipano alla metafase II \u00e8 la met\u00e0 rispetto al corredo completo di una cellula somatica: alla fine della meiosi, infatti, vengono prodotte due cellule riproduttive aploidi, contenenti solo met\u00e0 del patrimonio genetico completo."}
{"id": "542968", "revid": "122361640", "url": "https://it.wikipedia.org/wiki?curid=542968", "title": "Euno", "text": "Biografia.\nA quel tempo nell'isola i proprietari romani chiedevano ai contadini il pagamento di quote cos\u00ec alte del raccolto che questi non riuscivano a pagare il dovuto, finendo schiavi per debiti dei loro stessi usurai; questi uniti agli schiavi divenuti tali per altre cause, costituirono una massa difficile da controllare, e si erano formate bande di ex schiavi siciliani che arrivarono anche ad assaltare i mercanti.\nLa rivolta esplose nelle terre del possidente Damofilo che, favorendo i Romani, cercava di ottenere la cittadinanza romana per sfruttare meglio gli schiavi; Euno era ridotto in schiavit\u00f9 nei suoi possedimenti, nei pressi di Enna; Damofilo fu ucciso, ed Euno fu proclamato re: organizz\u00f2 la sua corte sul modello di quelle delle monarchie ellenistiche, si fece chiamare Antioco, nome comune nella dinastia siriana dei Seleucidi, e coni\u00f2 anche monete con la sua effigie e altre figure. Rimase comunque un personaggio ambiguo, tra il ciarlatano e il profeta, legittimando la propria regalit\u00e0 mediante presunti contatti con la dea siriaca Atagartis che gli sarebbe apparsa in sogno.\nL'insurrezione si estese e il mandriano Cleone, dopo aver sollevato i siciliani ridotti in schiavit\u00f9 nella zona di Agrigento, riconobbe Euno come re. L'esercito ribelle espugn\u00f2 Morgantina (presso Aidone) e Taormina e continu\u00f2 ad aumentare, arrivando, sembra, a contare 200.000 uomini. La guerra di liberazione degli schiavi fu totale: sconfissero pi\u00f9 volte le legioni romane, fino al 133/132 a.C. e buttarono a mare i rinforzi inviati da Roma; quando la guerra in Lusitania fu sospesa il console Publio Rupilio fu inviato in Sicilia e gli ex schiavi siciliani accorsero a Messina per difendere la porta della Sicilia.\nOttomila ribelli morirono nella battaglia dello stretto per cercare di impedire l'ingresso in citt\u00e0 dei Romani che, quando vi entrarono, crocifissero altre 8.000 persone. A Taormina Pisone non riusc\u00ec a superare le difese naturali della citt\u00e0. Rupilio, dopo aver assediato la popolazione sino alla fame, promise loro la salvezza dopo la resa. Non fu di parola: dopo essere entrato in citt\u00e0 fece precipitare tutti i cittadini dalla rupe. Ad Enna fu compiuta la pi\u00f9 grande strage che la Sicilia ricordi: 20.000 cittadini furono trucidati dentro le mura dopo una strenua resistenza. Euno fu catturato e rinchiuso in carcere a Morgantina dove mor\u00ec in prigionia."}
{"id": "542973", "revid": "729019", "url": "https://it.wikipedia.org/wiki?curid=542973", "title": "Lote Tuqiri", "text": "\"Utility back\", fu nazionale di rugby a 13 per Figi e per l'Australia, e nazionale di rugby a 15 per l'; dopo un inizio nel XIII, ebbe una lunga stagione nel XV nelle file dei in Australia; prese parte alla Coppa del Mondo di rugby a 13 del 2000 e due Coppe del Mondo di rugby a 15 nel 2003 e nel 2007; licenziato nel luglio 2009 dall'Australian Rugby Union per motivi disciplinari inizialmente non rivelati, dopo un breve ingaggio in Inghilterra al torn\u00f2 al rugby a 13 nel 2010, disciplina in cui termin\u00f2 la carriera agonistica salvo un brevissimo ritorno al 15 nelle file del come rimpiazzo stagionale.\nBiografia.\nNativo di Figi, ma cresciuto a Brisbane, in Australia, dove inizi\u00f2 a giocare a rugby a 13, Tuqiri divenne professionista in tale disciplina a meno di vent'anni, nel 1999, quando fu ingaggiato da uno dei pi\u00f9 importanti club dell'Australian Rugby League, i Brisbane Broncos, con cui vinse la Premiership nel 2000; sempre nel 2000, in virt\u00f9 della sua origine figiana, rappresent\u00f2 il suo Paese di nascita alla Coppa del Mondo di rugby a 13 in Gran Bretagna.\nL'anno successivo divenne internazionale a 13 per l' e fu selezionato nella rappresentativa statale del Queensland per la consueta serie annuale dello \"State of Origin\" contro il Nuovo Galles del Sud, convocazione riconfermata nel 2002, quando Tuqiri fu il miglior realizzatore della serie con 5 mete.\nIl passaggio al rugby a 15.\nNel 2002 Tuqiri fu contattato dall'Australian Rugby Union che gli propose il passaggio al rugby a 15 con un contratto da professionista nella \"franchise\" dei : Tuqiri accett\u00f2 ed esord\u00ec nel Super 12 2003.\nPochi mesi dopo, in giugno, debutt\u00f2 anche negli \"Wallabies\", in un \"test match\" a Perth contro l'.\nA ottobre fu tra i selezionati alla che si tenne proprio in Australia e, nel corso della manifestazione, scese in campo in tutti e sette gli incontri che videro impegnata la sua Nazionale, ivi compresa la finale, persa a Sydney contro l'.\nIn tale edizione del torneo Tuqiri realizz\u00f2 cinque mete, una delle quali in finale.\nNel 2006 prese parte con la Nazionale a 7 ai XVIII Giochi del Commonwealth che si tennero a Melbourne e in cui l'Australia giunse quarta, dopo aver perso la finale per il terzo posto contro Figi.\nL'anno successivo fu di nuovo selezionato per la in Francia: anche in tale edizione Tuqiri scese in campo in tutti gli incontri in cui l' fu impegnata, cinque, stante l'eliminazione ai quarti di finale contro l', contro cui Tuquiri, come quattro anni prima, marc\u00f2 una meta.\nDopo la Coppa del Mondo Tuqiri fu tentato da un ingaggio nel rugby a 13, ma un prolungamento di contratto fino a tutto il 2012 del corrispettivo complessivo di circa 5 milioni di AU$ lo convinse a rimanere ai Waratahs; nonostante tale accordo, il 1\u00ba luglio 2009 l'Australian Rugby Union annunci\u00f2 di avere rescisso unilateralmente il contratto di Tuqiri per violazione, non meglio specificata, di obblighi disciplinari.\nContro tale decisione il giocatore annunci\u00f2 ricorso legale, anche se si rifiut\u00f2 anch'egli di comunicare la motivazione addotta dall'ARU per licenziarlo; tuttavia, a fine agosto successivo si giunse a un accordo economico, la cui entit\u00e0 non fu resa nota, tra Federazione e giocatore; tale accordo imped\u00ec a Tuqiri di proseguire a giocare professionalmente a rugby a 15 in Australia fino a tutto il 2012, di fatto precludendone la possibilit\u00e0 di giocare ancora in Nazionale.\nA settembre si scopr\u00ec quello che parve il motivo pi\u00f9 plausibile per il licenziamento di Tuquiri: l'aver invitato nella propria camera d'albergo, durante un ritiro nel giugno 2009 prima di un \"test match\" contro l', una studentessa ventenne, proveniente da una famiglia della buona borghesia di Canberra; emerse anche che il fatto contestato, secondo l'ARU, era solo l'ennesimo di una lunga serie.\nImpossibilitato a giocare in Australia, Tuqiri firm\u00f2 un contratto in Inghilterra con il per la stagione di Premiership 2009-10.\nL'esordio fu il 24 novembre contro il , e dopo poco pi\u00f9 di un mese l'allenatore della squadra, Richard Cockerill, si dimostr\u00f2 soddisfatto del nuovo acquisto: \u00ab\u00c8 arrivato qui con la nomea di playboy, ma si \u00e8 dimostrato sempre altamente professionale: in campo, in allenamento e in palestra: se pensasse solo al sole e alle spiagge d'Australia non starebbe qui a Leicester in testa alla classifica\u00bb.\nAll'attivo di Lote Tuqiri vi \u00e8 anche una convocazione a invito nei , in occasione del loro \"match\" di chiusura \"tour\" della Nazionale dell'Emisfero Sud nel Regno Unito: per l'occasione l'avversario fu la nel dicembre 2004.\nIl ritorno al rugby a 13.\nNonostante l'intenzione del di mantenere Tuqiri, nel febbraio 2010 il giocatore firm\u00f2 un contratto con i Wests Tigers, formazione professionistica di rugby a 13 di Sydney, a seguito del quale il club inglese ha accettato di svincolare il giocatore per marzo; gli osservatori australiani di rugby a 13 misero in luce come, dopo un numero pi\u00f9 o meno equivalente di incontri disputati nella stagione 2010 rispetto a quella precedente con i in Super 14, i parametri di rendimento di Tuqiri fossero incrementati notevolmente, soprattutto riguardo alle mete realizzate (2 in 13 incontri nel 2009, 11 in 17 incontri nel 2010, con un incremento del 450%).\n\u00abLe statistiche non mentono, sono tornato a divertirmi giocando\u00bb, disse Tuqiri, commentando il suo incremento di prestazioni, aggiungendo inoltre: \u00abSono cresciuto nel rugby a 13, che a Brisbane era lo sport per eccellenza [\u2026] mi sono divertito molto anche nel rugby a 15 [\u2026] ma si tratta di due discipline completamente differenti, come pallacanestro e netball: il XV si basa sul possesso di palla e presidio del campo, il XIII permette di giocare pi\u00f9 la palla\u00bb.\nA fine 2013 ebbe un fugace ritorno nel XV nelle file della \"franchise\" irlandese del con un contratto a termine come rimpiazzo, terminato il quale torn\u00f2 al XIII per la sua ultima stagione, nelle file del South Sydney Rabbitohs per i quali Tuqiri firm\u00f2 un contratto di una sola stagione.\nCon tale squadra, prima del ritiro definitivo, vinse la finale del National Rugby League a 14 anni di distanza dal suo titolo precedente."}
{"id": "542978", "revid": "1538224", "url": "https://it.wikipedia.org/wiki?curid=542978", "title": "Oliver Onions", "text": "Gli Oliver Onions sono un gruppo musicale italiano di Roma formato dai fratelli Guido (Rocca di Papa, 22 dicembre 1944) e Maurizio De Angelis (Rocca di Papa, 22 febbraio 1947), noti come arrangiatori e autori di colonne sonore negli anni settanta e ottanta. Hanno firmato le loro opere anche come Guido &amp; Maurizio De Angelis, M&amp;G Orchestra, Dilly Dilly, Barqueros, I Charango e altri nomi.\nStoria del gruppo.\nL'inizio della loro carriera musicale risale al 1963, quando riescono a pubblicare il loro primo singolo per la CBS, \"Un vecchio macinino/La goccia d'acqua\" (pubblicato come \"Guido e Maurizio\"). A questo singolo segue nel 1966 un album con sonorit\u00e0 beat pubblicato per la ARC. Entrano quindi in pianta stabile alla RCA Italiana, dove iniziano l'attivit\u00e0 di arrangiatori e turnisti, sia in coppia che singolarmente, continuando comunque ad incidere.\nDa questo momento la loro attivit\u00e0 \u00e8 dedicata quasi esclusivamente alle colonne sonore, sia per il cinema che per la televisione. Per il cinema realizzano le musiche di numerosi film con la coppia Bud Spencer e Terence Hill, tra cui \"Flying Through the Air\" per il film \"...pi\u00f9 forte ragazzi!\" (colonna sonora per la quale conquistano il Nastro d'argento); \"Dune Buggy\", per il film \"... altrimenti ci arrabbiamo!\"; \"Angels and beans\", dal film \"Anche gli angeli mangiano fagioli\", con Bud Spencer e Giuliano Gemma; \"Bulldozer\", \"Sheriff\", \"Fantasy\", nonch\u00e9 le musiche per i film \"Zorro\" e \"Il corsaro nero\".\nPer la televisione, tra le tante colonne sonore delle serie televisive, realizzano quelle per: \"Il marsigliese\", \"Sandokan\", \"Spazio 1999\", \"Orzowei\" e varie sigle di cartoni animati, come \"Galaxy Express 999\", \"Le avventure di Marco Polo\", \"Il Gatto Doraemon\", \"Rocky Joe\" (come Gli Amici di Rocky Joe), \"D'Artacan\" (come I Tre Moschettieri), \"Ruy, il piccolo Cid\", \"Il giro del mondo di Willy Fog\" e \"Jacky, l'orso del monte Tallac\" (come Royal Jelly).\nNel 1980 ottengono un clamoroso successo in Germania con il singolo \"Santamaria\", primo posto per sei settimane consecutive, che rimane in classifica per trenta settimane consecutive risultando il quarto singolo pi\u00f9 venduto dell'anno nel paese.\nA causa della loro ampia produzione discografica nasce l'esigenza di usare degli pseudonimi per differenziare i dischi e non inflazionare il mercato, per questo motivo le loro incisioni discografiche escono con varie denominazioni, tra cui: Guido e Maurizio De Angelis, M&amp;G Orchestra, Dilly Dilly, Oliver Onions. Proprio quest'ultimo nome \u00e8 quello che caratterizza i dischi di maggior successo, identificandosi con i due musicisti. Il nome Oliver Onions deriva dal nome del romanziere britannico George Oliver Onions (1873 - 1961), scelto solo perch\u00e9 le due parole si pronunciano come si scrivono.\nDalla seconda met\u00e0 degli anni ottanta la loro attivit\u00e0 si dirada progressivamente fino a cessare, per poi riprendere sporadicamente all'inizio degli anni duemila. Nel novembre 2007 tengono il primo concerto dopo 25 anni al Lucca Comics Festival.\nA testimonianza di un certo successo internazionale \u00e8 anche il fatto che la canzone \"Zorro Is Back\" dal film \"Zorro\" (1975) sia stata inclusa nella colonna sonora del film \"Un colpo da dilettanti\" (\"Bottle Rocket\", 1996) del regista Wes Anderson e che il brano \"Goodbye My Friend\" (dal film \"Il cittadino si ribella\") abbia fatto parte della colonna sonora di \"Faster\" (2010) di George Tillman Jr.. Nel mese di Novembre del 2021 viene pubblicato il loro nuovo album, Future Memorabilia, una nuova produzione con le \"versioni 2.0\" dei loro pi\u00f9 grandi successi che vede anche un duetto con Tommaso Paradiso, nella canzone \"Orzowei\", Claudio Baglioni, nella canzone \"Sandokan\" e Elio e le Storie Tese in \"La la la la lalla (il coro dei pompieri)\"."}
{"id": "542981", "revid": "599013", "url": "https://it.wikipedia.org/wiki?curid=542981", "title": "Simone Missiroli", "text": "Biografia.\nFiglio di Battista Missiroli, centrocampista ravennate che milit\u00f2 nella negli anni settanta, stabilendosi successivamente con la famiglia nel capoluogo calabrese. Cresciuto nel quartiere Gallina di Reggio Calabria, si \u00e8 diplomato al Liceo Scientifico Leonardo da Vinci di Reggio Calabria.\nCarriera.\nClub.\nReggina.\nMissiroli entr\u00f2 nelle giovanili della nei primi anni 2000: nella stagione 2004-2005 viene chiamato come rinforzo a centrocampo dalla Primavera alla prima squadra, dove spesso ricopre anche il ruolo di centravanti. Esordisce in Serie A il 24 aprile 2005, nel match di campionato Brescia-Reggina 2-0. Colleziona in quel torneo i suoi primi 4 gettoni di presenza in massima serie. L'anno successivo \u00e8 confermato in prima squadra ed il giovane ripaga la fiducia con due marcature in 25 presenze.\nNell'estate 2006 Missiroli sembra in procinto di passare in prestito al Grosseto (la notizia viene anche data erratamente come ufficiale), formazione neopromossa in Serie B, ma il trasferimento salta e il centrocampista alla fine resta a Reggio Calabria dove colleziona 24 presenze ed un gol nella memorabile stagione del -11.\nNell'estate 2008 Missiroli si trasferisce in prestito dalla al in Serie B, dove gioca con continuit\u00e0 (35 gare e due reti) senza per\u00f2 riuscire a impedire la retrocessione dei veneti.\nA fine stagione ritorna quindi alla , con cui il 23 marzo 2010 scende in campo per la centesima volta in occasione della gara - (1-2) segnando anche una rete: a fine stagione le sue presenze ammontarono a 37, con 7 gol siglati.\nPrestito al Cagliari.\nIl 25 gennaio 2011, dopo 22 presenze e quattro reti in Serie B con i reggini, si trasferisce al Cagliari in prestito con diritto di riscatto fissato a 1,8 milioni di euro, scegliendo la maglia numero 23.\nIl 30 gennaio, anche a causa della contemporanea assenza di Daniele Conti e Radja Nainggolan, esordisce come titolare con la maglia dei sardi nella gara contro il Bari vinta per 2-1, effettuando l'assist per il gol del momentaneo 1-0 di Alessandro Matri.\nRitorno alla Reggina.\nIl 14 agosto segna il gol-vittoria contro la , partita valevole per il 2\u00ba turno di Coppa Italia. Segna subito anche nella prima di campionato, il 27 agosto nel 4-1 interno rifilato al . In occasione della gara - 1-1 del 21 novembre 2011 arriva la sua duecentesima gara tra i professionisti.\nSassuolo.\nIl 3 gennaio 2012 passa al , firmando un contratto fino al 30 giugno 2015. Quattro giorni dopo esordisce con la nuova maglia nella vittoria casalinga contro lo Juve Stabia.\nIl 5 maggio 2012 in occasione della gara Sassuolo-Crotone terminata 2-0 sigla la sua prima rete in maglia neroverde.\nIl 18 maggio 2013, in occasione dell'ultima gara di campionato contro il , valevole per entrambe per la promozione in Serie A, sigla al 96' minuto la rete storica della vittoria (1-0) che porta la squadra emiliana per la prima volta nella sua storia nel massimo campionato italiano.\nIl 16 marzo 2014 sigla il suo goal stagionale nel match salvezza Sassuolo-Catania terminato 3-1, segnando il momentaneo 2-1.\nSPAL e Cesena.\nIl 17 luglio 2018 viene ceduto alla SPAL a titolo definitivo con cui rimarr\u00e0 legato alla societ\u00e0 ferrarese fino al 30 giugno 2021, prima di svincolarsi.\nIl 26 settembre 2021 viene ingaggiato dal con cui indossa la maglia n\u00b025.\nStatistiche.\nPresenze e reti nei club.\n\"Statistiche aggiornate al 15 maggio 2021\""}
{"id": "542984", "revid": "400694", "url": "https://it.wikipedia.org/wiki?curid=542984", "title": "Janice Rand", "text": "Janice Rand \u00e8 un personaggio dell'universo fantascientifico di \"Star Trek\". \u00c8 l'attendente personale del Capitano James T. Kirk sull'astronave \"USS Enterprise (NCC-1701)\" nella serie classica di \"Star Trek\". Questo personaggio \u00e8 interpretato dall'attrice Grace Lee Whitney (nata Ad Ann Arbor - Michigan, USA - il 1\u00ba aprile 1930 - 2015).\nStoria del personaggio.\nJanice Rand \u00e8 nata nel 2242 e si \u00e8 laureata all'Accademia della Flotta Stellare. In qualit\u00e0 di attendente del capitano, prepara i registri di bordo ed i rapporti che Kirk deve firmare. Controlla inoltre la dieta del capitano, prescrittagli dal dottor McCoy. \u00c8 lei a portare in plancia il caff\u00e8 per gli ufficiali. Talora per\u00f2 lo accompagna anche nelle missioni sulla superficie dei pianeti. Durante una di queste (\"TOS\": \"Miri\") viene contagiata dal virus 2250-678, dal quale poi guarisce grazie al vaccino realizzato con mezzi di fortuna dal dottor Leonard McCoy.\nIn un'occasione di lei si innamora il giovane Charlie Evans (\"TOS\": \"Il naufrago delle stelle\"), ma quando la Rand lo respinge, questi prende il controllo della nave con i suoi poteri paranormali, ed \u00e8 necessario l'intervento di una razza aliena, i Thasiani, per riuscire a sconfiggerlo.\nDopo il primo anno della prima missione quinquennale dell'Enterprise, la Rand viene trasferita e scompare dalla serie. Sull'Enterprise ristrutturata al comando del capitano Willard Decker (e poi dell'ammiraglio Kirk), \u00e8 l'addetta al teletrasporto mentre la Flotta deve affrontare la crisi di V'ger (film \"Star Trek\" del 1979). In quest'occasione non pu\u00f2 far nulla per evitare la morte di due membri dell'equipaggio durante un guasto del teletrasporto.\nNel corso della crisi dovuta alla Sonda delle Megattere (\"Rotta verso la Terra\") \u00e8 assegnata al Quartier generale della Flotta Stellare di San Francisco, poi ritorna nello spazio come Ufficiale addetto alle Comunicazioni a bordo della \"USS Excelsior (NCC-2000)\" agli ordini del Capitano Hikaru Sulu, dove conosce il giovane guardiamarina Tuvok, destinato ad una lunga carriera nella Flotta Stellare.\nCarattere.\nInizialmente il capitano Kirk si mostra a disagio ad accettare una donna come attendente; poi per\u00f2 l'attrazione fisica esercitata da Janice nei confronti di tutti i suoi colleghi fa s\u00ec che questo imbarazzo venga superato, nonostante l'attendente cerchi di mantenere sempre un atteggiamento assai professionale. In un'occasione (\"TOS\": \"Il duplicato\") uno dei due Kirk si innamora addirittura di lei.\nJanice Rand, come tutte le belle donne che prestano servizio sulla nave, \u00e8 piuttosto vanesia: lei stessa ammette (\"TOS\": \"Miri\") di far di tutto per mettere in evidenza le proprie bellissime gambe.\nHa per\u00f2 un carattere molto affabile, tanto che ha fatto amicizia addirittura con una pianta, la quale fa le fusa ogni volta che la Rand le si avvicina (\"TOS\": \"Trappola umana\"). Non era pi\u00f9 a bordo dell'Enterprise durante l'incidente dei triboli (\"TOS\": \"Animaletti pericolosi\")."}
{"id": "542989", "revid": "125893908", "url": "https://it.wikipedia.org/wiki?curid=542989", "title": "Axel Munthe", "text": "\u00c8 conosciuto principalmente per essere l'autore de \"La storia di San Michele\" (1929), un racconto autobiografico romanzato della sua vita e del suo lavoro, il cui titolo si riferisce alla villa San Michele che egli si costru\u00ec ad Anacapri con l'aiuto di manovali del luogo. San Michele \u00e8 un piccolo capolavoro di geniale architettura \"spontanea\", o meglio \"dilettantesca\", realizzata da un uomo di raffinata cultura, ed \u00e8 visitata ogni anno da migliaia di turisti.\nBiografia.\nNacque ad Oskarshamn, Svezia. All'et\u00e0 di diciotto anni visit\u00f2 Capri, e ne rimase folgorato, al punto da decidere di volervi un giorno vivere.\nStudi\u00f2 medicina ad Uppsala, a Montpellier e a Parigi, dove studi\u00f2 con Jean-Martin Charcot nell'ospedale psichiatrico della Salp\u00eatri\u00e8re e dove si laure\u00f2 nel 1880. Esercit\u00f2 la sua professione sia a Parigi che a Roma e nel 1903 divenne medico della Casa Reale svedese.Nel 1884 accorse a Napoli per curare i colpiti dall'epidemia di colera di quell'anno. A seguito di questa esperienza scrisse il libro: \"Lettere da una citt\u00e0 dolente\", che egli cita anche nella \"Storia di San Michele\". Nel 1908 fu tra i volontari stranieri che prestarono soccorso alla popolazione dopo il terremoto di Messina.\nDopo essersi ritirato dalla vita pubblica, visse presso villa San Michele sull'isola di Capri. Scrisse \"La storia di San Michele\" quando ormai, negli ultimi anni della sua vita, fu costretto a tornare nella natia Svezia a causa di una malattia agli occhi. Presso il cimitero acattolico di Roma \u00e8 presente una lapide a ricordo.\nFu un \"animalista\" \"ante litteram\"; lasci\u00f2 infatti una cospicua somma perch\u00e9 fosse creata una fondazione che si adoperasse per vietare l'impiego degli animali nei circhi equestri, nonch\u00e9 per eliminare i giardini zoologici, cose che egli reputava indegne della civilt\u00e0.\nVilla San Michele fu da lui donata allo Stato svedese, ed \u00e8 oggi gestita da una fondazione."}
{"id": "542990", "revid": "599013", "url": "https://it.wikipedia.org/wiki?curid=542990", "title": "Rolando Bianchi", "text": "Biografia.\nCresciuto nel piccolo paese di Albano Sant'Alessandro, nel bergamasco, dal 29 maggio 2007 \u00e8 cittadino onorario della citt\u00e0 di Reggio Calabria, mentre al 2018 \u00e8 commentatore tecnico per DAZN. L'anno seguente ottiene la licenza di allenatore UEFA A dopo aver frequentato il corso di Coverciano. Dal 2021 commenta le partite di Serie B sulla nuova piattaforma di Helbiz, oltre ad essere collaboratore tecnico nel settore giovanile dell'Atalanta.\nCarriera.\nClub.\nAtalanta.\nProdotto del vivaio atalantino, esordisce in Serie A a 18 anni nella stagione 2000-2001 con la maglia nerazzurra dell'Atalanta, lanciato da Giovanni Vavassori a 10' dal termine della sfida di Torino contro la del 17 giugno 2001, persa per 2-1; questa rimane la sua unica presenza in quella stagione.\nCon i bergamaschi nella stagione 2001-2002 colleziona 3 presenze, mentre nell'annata 2002-2003 trova pi\u00f9 spazio e gioca 16 partite pur essendo ancora in et\u00e0 per giocare nella squadra Primavera; alla fine della stagione l'Atalanta retrocede in Serie B dopo lo spareggio con la . Nella stagione 2003-2004 gioca una partita e nella sessione invernale di calciomercato viene ceduto in compartecipazione al di Edoardo Reja.\nCagliari.\nCon la maglia rossobl\u00f9 totalizza 16 presenze e 2 gol nell'anno del ritorno in Serie A della squadra sarda, e riconquista dopo un anno e mezzo una convocazione in nazionale, precisamente nell'Under-20 del commissario tecnico Francesco Rocca.\nNel campionato 2004-2005 resta in Sardegna, ancora in compartecipazione, agli ordini del nuovo allenatore Daniele Arrigoni, giocando 25 partite e realizzando 2 gol, i primi nella serie maggiore del campionato italiano: il primo sul campo del il 2 febbraio 2005, un minuto dopo essere entrato in campo, e il secondo il 1\u00ba maggio alla Reggina all'ultimo minuto di gioco.\nReggina.\nIl 28 giugno 2005 viene riscattato dall'Atalanta per 1,8 milioni di euro e viene poi ceduto in compartecipazione il 13 agosto alla Reggina, dove viene bloccato da un infortunio occorsogli il 2 settembre durante la gara di qualificazione al Campionato europeo di calcio Under-21 2006 a Edimburgo degli \"azzurrini\" contro la , riportando una lesione al ginocchio. Il 30 aprile 2006, nel derby con il , realizza il suo unico gol stagionale in 9 presenze.\nNonostante le vicissitudini della Reggina dettate dalla vicenda \"Calciopoli\", decide di dedicarsi alla causa amaranto anche per il campionato 2006-2007. Dopo esser stato riscattato definitivamente dall'Atalanta l'8 giugno per 3 milioni di euro), sotto la guida del tecnico Walter Mazzarri l'attaccante realizza 18 gol in 37 partite, portando la squadra dello stretto alla salvezza nonostante gli 11 punti di penalizzazione inflitti a inizio stagione. Lui e Nicola Amoruso (35 gol in due) diventano cos\u00ec la coppia pi\u00f9 prolifica del campionato.\nManchester City.\nIl 13 luglio 2007 viene ingaggiato a titolo definitivo dalla societ\u00e0 inglese del guidata da Sven-G\u00f6ran Eriksson; con la sua cessione la Reggina incassa un indennizzo di oltre 13 milioni di euro (\u00a3 9 milioni): cifra che mai da nessun'altra cessione era stata prodotta. Incomincia l'avventura oltremanica realizzando una rete all'esordio, su assist di Elano, contro il . Si ripete nella Carling Cup segnando il gol decisivo nella gara di ritorno contro il , e va a segno ancora contro e . Tuttavia nel gennaio del 2008 il club mancuniano lo mette sul mercato, dopo 6 gol in 27 incontri tra campionato e coppe: la sua avventura in terra britannica \u00e8 considerata mediocre dalla stampa del paese, tant'\u00e8 che viene inserito al trentottesimo posto nella classifica dei 50 peggiori attaccanti che abbiano mai giocato in Premier League, soprattutto a causa del non aver ripagato il cospicuo esborso sostenuto dei \"Citizens\" per acquisirne le prestazioni.\nLazio.\nIl 23 gennaio 2008, durante il mercato invernale, Bianchi viene ingaggiato dalla con la formula del prestito con diritto di riscatto, fissato a 12 milioni di euro. L'esordio con la maglia biancoceleste avviene il 27 gennaio, contro il , proprio il club che Bianchi aveva rifiutato preferendo all'ultimo minuto la destinazione romana: partito in panchina, entra al 60' al posto di Tommaso Rocchi; fischiato ogni volta che la palla passa dalle sue parti dai tifosi granata, che non avevano gradito la sua scelta, si fa espellere per somma di ammonizioni dopo appena quattro minuti.\nIl 27 febbraio, in occasione della partita contro la sua ex squadra, la Reggina, realizza il suo primo gol laziale, su calcio di rigore.. La settimana successiva, a San Siro contro il , l'allenatore Delio Rossi decide di schierare per la prima volta il tridente, con Rocchi e Goran Pandev accanto al nuovo acquisto: Bianchi segna un gol nella partita che terminer\u00e0 1-1; si ripete andando a segno anche il 6 aprile in -Lazio (2-2) e il 27 aprile in Juventus-Lazio (5-2).\nAl termine della stagione, contrariamente alle sue aspettative, la Lazio non lo riscatta sicch\u00e9 il giocatore torna a Manchester. In totale con la maglia biancoceleste ha totalizzato 17 presenze (di cui 15 in campionato e 2 in Coppa Italia) segnando 4 gol (tutti in campionato).\nTorino.\nIl 23 agosto 2008 viene acquistato dal Torino per circa 7 milioni di euro. L'esordio avviene gi\u00e0 alla prima giornata di campionato, il 31 agosto contro il allo stadio Olimpico: schierato titolare da Gianni De Biasi, segna al 75' il gol del definitivo 3-0. Va di nuovo in rete, su rigore, il 24 settembre in -Torino (1-1), tuttavia il suo inizio di stagione non \u00e8 positivo e viene presto relegato in panchina in favore di Roberto Stellone.\nNella seconda parte della stagione la societ\u00e0, vista la pericolante posizione in classifica, sostituisce De Biasi con Walter Novellino e il rendimento dell'attaccante migliora: il 17 dicembre realizza ai danni della il gol che vale la qualificazione ai quarti di Coppa Italia, e quattro giorni dopo la rete decisiva in campionato nella sfida casalinga contro il . Alla penultima giornata di campionato, il 24 maggio, segna il gol del momentaneo pareggio 2-2 contro il con un pallonetto: la partita terminer\u00e0 poi 3-2 in favore degli ospiti, risultato che combinato con quelli delle rivali sancir\u00e0 la retrocessione dei piemontesi.\nDecide di rimanere a Torino anche nella stagione successiva. Alla prima giornata di campionato sigla una doppietta ai danni del . A gennaio, dopo la cessione di David Di Michele, diventa il nuovo capitano della squadra granata. Termina la stagione regolare con 25 reti all'attivo (24 in campionato e 1 in Coppa Italia); nei successivi play-off realizza altri due gol, entrambi nella doppia sfida contro il , ma non riesce poi a riportare la formazione torinese nella massima serie, a causa della sconfitta nella finale con il .\nResta in Piemonte anche per la stagione 2010-2011, che non lo vede in campo nell'esordio contro il per un infortunio alla schiena. Il suo ritorno alle gare avviene il 4 settembre 2010, nella partita pareggiata dai granata per 1-1 contro il , nella quale entra in campo al posto di Alessandro Pellicori; il 18 settembre, nella partita Torino-, torna anche al gol con un colpo di testa dal limite dell'area, fissando il risultato sull'1-0 a favore dei granata. Il 13 novembre, durante la partita Reggina-Torino (1-1) segna il gol del pareggio, ma poi esce anzitempo per un'elongazione dell'adduttore lungo sinistro che gli costa quaranta giorni di stop. L'8 gennaio 2011, tornato sul campo di gioco dopo l'infortunio, segna il gol del pareggio in -Torino (1-1). Il 23 aprile segna il suo 50\u00ba gol con la maglia granata in -Torino (1-1). Il 29 maggio, all'ultima giornata, raggiunge quota 100 presenze nel club che fallisce la qualificazione ai play-off dopo la sconfitta interna per 0-2 contro il Padova. Chiude la stagione con 19 gol in 33 partite. Con 56 gol totali con la maglia granata supera nella classifica dei marcatori granata Pietro Buscaglia (51), Romeo Menti (54) e Fioravante Baldi (55), affiancando Giorgio Ferrini (56).\nIl 27 agosto seguente segna su rigore alla prima di campionato nella vittoria esterna per 1-2 contro l'. Il 13 novembre, in occasione della partita casalinga contro il , viene espulso per una gomitata al difensore Martino Borghese e conseguentemente squalificato per tre giornate (poi ridotte a due). Dopo un'astinenza sottorete di circa quattro mesi, torna al gol con un colpo di testa nella trasferta di Grosseto, vinta il 3 marzo 2012 per 0-3.\nConfermato anche per la stagione successiva, che segna il ritorno in Serie A del Torino, si rende subito protagonista di una doppietta in Coppa Italia contro il Lecce. Il 30 settembre, grazie alla doppietta realizzata nella vittoria per 1-5 a Bergamo contro l'Atalanta, raggiunge i 70 gol totali in maglia granata, appaiando uno degli eroi del Grande Torino, Ezio Loik; poi definitivamente superato il 9 dicembre seguente, grazie al gol del 2-4 nella partita interna col Milan. Il 19 maggio 2013 mette a segno il suo ultimo gol con la maglia granata, nell'ultima partita di campionato pareggiata per 2-2 contro il . Il 30 giugno 2013, terminato il suo contratto con il club piemontese, si svincola a parametro zero.\nCon 77 reti totali in maglia granata, si trova all'11\u00ba posto nella classifica marcatori \"all time\" del club.\nBologna, ritorno a Bergamo, Maiorca.\nIl 9 luglio si accorda il . Il primo gol con la nuova maglia lo realizza il 10 novembre 2013 contro la sua ex squadra dell'Atalanta. Il 19 gennaio 2014 mette a segno una doppietta contro il Napoli, in una gara terminata 2-2. Chiude la stagione con 3 gol in 28 partite giocate, che non evitano la retrocessione dei rossobl\u00f9.\nIl 5 agosto 2014 torna a vestire la maglia dell'Atalanta, che lo preleva in prestito con diritto di riscatto. Segna il suo unico gol stagionale il 21 gennaio 2015 nella partita di Coppa Italia giocata sul campo della Fiorentina. In campionato gioca invece 21 partite senza segnare nessuna rete. A fine anno lascia la squadra bergamasca, con cui in carriera non ha mai segnato nessun gol in campionato in 42 presenze.\nTorna quindi al Bologna, che l'8 agosto 2015 ne annuncia la risoluzione del contratto. Il 28 agosto 2015 si trasferisce quindi al , squadra della seconda divisione spagnola, con la cui maglia collezioner\u00e0 17 presenze e 2 reti fra campionato e Copa del Rey.\nPerugia e Pro Vercelli.\nIl 20 gennaio 2016 torna in Italia per vestire la maglia del , in Serie B. Segna subito all'esordio da titolare con la nuova maglia, nella vittoriosa trasferta sul campo del Crotone.\nRisolti i problemi alla caviglia che ne hanno condizionato il primo semestre in Umbria, il 13 agosto 2016 fa il suo esordio nella nuova stagione entrando al 73' del match casalingo di Coppa Italia contro il , dove in pochi minuti sigla una doppietta che ribalta il risultato e permette ai grifoni il passaggio del turno. Nei mesi seguenti non riesce tuttavia a trovare spazio, sicch\u00e9 il 26 gennaio 2017 risolve il suo contratto con il club perugino.\nIl 19 febbraio seguente firma con la , segnando all'esordio in casacca bianca sul campo del , nella vittoria vercellese per 2-1. Bianchi si ripete pochi giorni dopo al Liberati di Terni, segnando la rete dell'1-2 che garantir\u00e0 i 3 punti ai piemontesi. Il 31 agosto 2017 scioglie consensualmente il contratto con la Pro Vercelli.\nNazionale.\nDopo alcune presenze con l'Under-17 e l'Under-20, fa il suo esordio con l'Under-21 l'11 maggio 2004 nell'amichevole contro la , in cui segna anche un gol contribuendo al 3-1 finale.\nIl 3 settembre \u00e8 in campo anche nella prima partita del girone di qualificazione per gli Europei Under-21 del 2006, contro la , partita vinta 2-0 dagli \"azzurrini\". L'8 ottobre, alla sua terza presenza, sigla una doppietta contro la , partita poi finita 3-0. Alla fine del girone di qualificazione totalizza 6 presenze condite da 4 gol e l'Italia si qualifica per la fase finale degli Europei, con tre giornate di anticipo vinti lo stesso dall'Italia.\nIl 24 maggio del 2006 incominciano gli Europei Under-21 e Bianchi, nella prima gara del girone eliminatorio, segna al 90' il gol del definitivo 3-3 contro la . Nella partita successiva gli \"azzurrini\" si trovano di fronte i pari et\u00e0 dell', Bianchi partecipa all'incontro e l'Italia vince grazie a un gol nel finale. A questo punto basta un pareggio contro i per superare il turno, ma l'Italia perde 1-0 e per differenza reti passano gli olandesi che poi vincono l'Europeo. Si chiude cos\u00ec per limiti d'et\u00e0 questa esperienza con un totale di 13 presenze condite da 7 gol.\nStatistiche.\nPresenze e reti nei club.\n\"Statistiche aggiornate al 28 febbraio 2020.\""}
{"id": "542991", "revid": "122062198", "url": "https://it.wikipedia.org/wiki?curid=542991", "title": "Fennoscandia", "text": "Fennoscandia e Fenno-Scandinavia sono termini geografici utilizzati per indicare la regione comprendente la penisola scandin\u00e0va, la Finlandia centro e sud orientale, la Penisola di Kola e la Carelia. Essa pu\u00f2 essere considerata come una penisola maggiore (comprendente la Penisole scandinava, la Penisola di Kola e il Bassopiano Finno-Careliano) collegata all'Eurasia tramite lembi di terra tra il mar Bianco e il Lago Onega, tra questo e il Lago Ladoga, e infine tra quest'ultimo e il mar Baltico con la sua diramazione del Golfo di Finlandia. La Fennoscandia \u00e8 inoltre circondata a nord dal mare di Barents, a nord-ovest dal mare di Norvegia e a sud-ovest dal mare del Nord.\nIl termine deriva dal latino \"Fennia\" (Finlandia) e \"Scandia\" (Scandinavia); venne usato per la prima volta dal geologo finlandese Wilhelm Ramsay nel 1898. Un termine simile ma non propriamente sinonimo, usato nei paesi germanici, \u00e8 \"Norden\", ossia \"territori del nord\" (inteso come nord-Europa), che generalmente include anche l'arcipelago danese, lo Jutland, le Isole Faroe e l'Islanda, identificando cos\u00ec i Paesi nordici. Culturalmente, la Fennoscandia identifica l'area in cui vivono popolazioni scandinave, sami, finlandesi e russe."}
{"id": "542994", "revid": "71155", "url": "https://it.wikipedia.org/wiki?curid=542994", "title": "Sean Astin", "text": "\u00c8 diventato noto soprattutto per il ruolo di Mickey Walsh nel film cult \"I Goonies\" (1985) e per quello di Samvise \"Sam\" Gamgee nella trilogia de \"Il Signore degli Anelli\" (2001-2004).\nBiografia.\nFiglio d'arte, sua madre era l'attrice Patty Duke e suo padre il promotore di intrattenimento Michael Tell. I suoi genitori annullarono il matrimonio prima della sua nascita e per questo Sean fu adottato dall'attore John Astin (interprete del ruolo di Gomez nella serie \"La famiglia Addams\"), che aveva sposato la madre. Astin ha debuttato giovanissimo, dapprima in televisione e poi al cinema. Qui il suo primo ruolo \u00e8 stato quello del piccolo Mikey Walsh nel \"cult\" \"I Goonies\" (1985), scritto da Steven Spielberg e Chris Columbus e diretto da Richard Donner.\nLa sua produzione registica include principalmente serie televisive e cortometraggi. Il suo lavoro \"Kangaroo Court\" ha ricevuto una candidatura all'Oscar 1995 in quest'ultima categoria. Dal 2001 al 2003 ha vestito i panni dell'Hobbit Samvise \"Sam\" Gamgee nella trilogia cinematografica de \"Il Signore degli Anelli\", tratta dall'omonima saga letteraria di J. R. R. Tolkien. Nel 2017 \u00e8 tornato sotto le luci dei riflettori nel ruolo di Bob Newby nella seconda stagione della serie originale Netflix \"Stranger Things\".\nVita privata.\nDal 1992 \u00e8 sposato con la produttrice Christine Louise Harrell, da cui ha avuto tre figlie: Ali (1996), Elizabeth Louise (2002) e Isabelle (2005). Negli ultimi anni si \u00e8 appassionato all'atletica, partecipando a diverse maratone negli Stati Uniti.\nDoppiatori italiani.\nNelle versioni in italiano dei suoi film, Sean Astin \u00e8 stato doppiato da:\nDa doppiatore \u00e8 sostituito da:"}
{"id": "542995", "revid": "729019", "url": "https://it.wikipedia.org/wiki?curid=542995", "title": "55\u00aa Brigata Garibaldi &quot;Fratelli Rosselli&quot;", "text": "La 55\u00aa Brigata Garibaldi \"Fratelli Rosselli\" fu una brigata partigiana nata ufficialmente il 2 settembre 1944 che oper\u00f2 nella Valsassina (Val Biandino, Val Gerola, Legnone) e nella Bassa Valtellina. La Brigata partigiana fece parte della \"2\u00aa Divisione d'Assalto Garibaldina Lombardia\" insieme ad altre 2 formazioni partigiane: la 86\u00aa Brigata Issel e la 89\u00aa Brigata Poletti.\nLa brigata effettuava varie azioni contro i presidi fascisti della zona, tra cui attacchi contro le caserme di Ballabio e Colico, fino quasi a far diventare la Valsassina una \"zona libera\". I nazi-fascisti non tollerarono questa situazione e cos\u00ec, ai primi di ottobre, lanciarono una grande operazione di rastrellamento con l'intenzione di distruggere, bruciare rifugi e alpeggi e rompere con il terrore il filo di solidariet\u00e0 che legava le formazioni partigiane alla popolazione.\nLa brigata si trov\u00f2 in difficolt\u00e0 e, per evitare l'accerchiamento, inizi\u00f2 una manovra di sganciamento che la port\u00f2 ad attraversare varie vallate: Val Biandino, Val Gerola, Piana di Morbegno, Val dei Ratti e infine la Val Codera. Qui la situazione divenne drammatica, perch\u00e9 la Brigata si trov\u00f2 senza viveri in pieno inverno mentre le avanguardie fasciste si avvicinavano.\nIn Val Codera si radunarono anche altre formazioni. I comandi partigiani scelsero, insieme agli uomini, di lasciare l'Italia e sconfinare in Svizzera, attraverso il Passo della Teggiola (2490 m). I partigiani partirono la sera del 30 novembre 1944 con condizioni climatiche avverse: Val Codera e il Passo della Teggiola erano infatti innevati.\nLa Brigata raggiunse Bondo, il primo paese svizzero dopo il Passo, a partire dalle 7 del mattino del 1\u00ba dicembre. La ritirata, iniziata il 10 ottobre 1944, in Val Biandino, si concluse il 1\u00ba dicembre 1944, a Bondo, in Svizzera.\nIn seguito i partigiani furono internati in campi di prigionia svizzeri. Alcuni riuscirono a fuggire e rientrare in Italia per ricostruire la Brigata e continuare la guerra di liberazione.\nNel 1945 la Brigata, insieme ad altre formazioni, rioccup\u00f2 la Valsassina ed entr\u00f2 a Lecco il 27 aprile."}
{"id": "542996", "revid": "371529", "url": "https://it.wikipedia.org/wiki?curid=542996", "title": "John Mugabi", "text": "Biografia.\nCarriera tra i dilettanti.\nVinse la medaglia d'argento alle Olimpiadi di Mosca del 1980 nella categoria dei pesi welter, perdendo solo ai punti (4:1) per mano del cubano Andr\u00e9s Aldama.\nCarriera tra i professionisti.\nEsord\u00ec tra i professionisti il 5 dicembre 1980 sconfiggendo per K.O. tecnico alla prima ripresa il turco Oemer Karadenis. Dopo altre due facili vittorie, nella primavera del 1981 si trasfer\u00ec a Londra sotto l'ala protettrice del \"promoter\" Mickey Duff. In un anno Mugabi vinse sette incontri, tutti prima del limite, diventando un pugile di primo piano sui ring europei e trasferendosi quindi negli Stati Uniti per stabilirsi in Florida.\nIl 2 maggio 1982, sul ring del Playboy Hotel &amp; Casino di Atlantic City, Mugabi mise K.O. al primo round Curtis Ramsey ed inizi\u00f2 una serie di incontri che ne fecero il beniamino delle stazioni televisive statunitensi combattendo sia a livello di pesi medi sia di superwelter. Sconfiggendo per Knock-out tecnico Bill Bradley il 6 agosto 1985, Mugabi mise a segno il suo 26\u00ba knock-out consecutivo.\nIl 14 novembre 1985, Mugabi avrebbe dovuto incontrare Marvin Hagler per il titolo unificato dei pesi medi, ma un infortunio alla schiena di Hagler fece slittare il match fino al 10 marzo 1986. Giunse comunque alla sfida con il \"Marvellous\" con il record immacolato di 26 incontri vinti su 26 disputati, tutti prima del limite. L'incontro si svolse a Las Vegas il 10 marzo 1986 ed \u00e8 passato alla storia come uno tra i pi\u00f9 violenti match dell'epoca moderna della boxe: i due pugili si affrontarono in una battaglia a chi picchia pi\u00f9 duro arrivando a trascurare in alcuni momenti ogni tipo di difesa. Hagler vinse, in quello che risulter\u00e0 essere l'ultimo suo incontro vittorioso, per KO all'11\u00ba round.\nDopo la sconfitta, Mugabi prefer\u00ec scendere di categoria per sfidare Duane Thomas per il titolo dei superwelter WBC che Thomas Hearns aveva lasciato vacante. Sul ring del Caesars Palace di Las Vegas, Mugabi fu costretto all'abbandono nel terzo round per la frattura di uno zigomo che richiese il giorno successivo un intervento chirurgico, e lo costrinse ad oltre un anno di stop.\nTorn\u00f2 a combattere il 22 gennaio 1988, sconfiggendo per K.O. tecnico Bryan Grant al secondo round. I suoi avversari successivi furono tutti di livello medio-basso e Mugabi dovette aspettare un anno e mezzo prima di avere un'altra sfida mondiale. L'8 luglio 1989 affront\u00f2 infatti il francese Ren\u00e9 Jacquot, il quale si infortun\u00f2 ad una caviglia scivolando durante la prima ripresa e fu costretto al ritiro. Mugabi divenne cos\u00ec Campione del Mondo dei pesi superwelter versione WBC.\nDopo due vittorie per K.O. al primo round in incontri non validi per il titolo, Mugabi affront\u00f2 Terry Norris il 31 marzo 1990 e fu sconfitto per K.O. alla prima ripresa, perdendo quindi la corona mondiale.\nAltre due vittorie per K.O. contro avversari modesti fecero da preparazione per una nuova sfida mondiale, questa volta alla Royal Albert Hall il 20 novembre 1991 contro Gerald McClellan per il titolo vacante WBO dei pesi medi. Ancora una volta, Mugabi fu sconfitto per K.O. alla prima ripresa.\nDopo l'incontro si trasfer\u00ec in Australia e rimase inattivo per oltre 5 anni. A partire dal dicembre 1996, combatt\u00e9 8 incontri sul territorio australiano, senza per\u00f2 mai impressionare. Si ritir\u00f2 definitivamente dopo la sconfitta con Glenn Kelly il 16 gennaio 1999, compilando un record di 42 vittorie, 7 sconfitte ed un pareggio, con 39 vittorie prima del limite."}
{"id": "542997", "revid": "2138421", "url": "https://it.wikipedia.org/wiki?curid=542997", "title": "Pamphili", "text": "I Pamphili (o Pamphilj) furono una famiglia nobile di Roma di origine umbra, strettamente intrecciata nella politica pontificia del XVI e XVII secolo.\nNote storiche.\nLa famiglia \u00e8 originaria di Gubbio. Le sue radici si fanno risalire ad un certo Amanzio vissuto nel IX secolo e sceso in Italia al seguito di Carlo Magno. Nel 1461 si trasferirono a Roma con Jacopo e Francesco, i quali divennero ben presto tanto ricchi e potenti da ottenere il titolo di Conti del Sacro Romano Impero dall'Imperatore Federico III. Nel 1470 Antonio Pamphili acquist\u00f2 una casa a piazza Pasquino e fece sposare il figlio Angelo Benedetto con Emilia Mellini, che gli port\u00f2 in dote alcune case adiacenti che formarono il primo nucleo di Palazzo Pamphilj. In questo periodo, grazie all'amicizia col pontefice Sisto IV, ebbero vari incarichi di fiducia. Il figlio di Angelo Benedetto, Pamphilio, spos\u00f2 Orazia Mattei, genitori di Girolamo Pamphili (1605-1610) che sar\u00e0 cardinale vicario di Roma, incrementando il prestigio della nobile famiglia.\nSuccessivamente una serie di matrimoni, coi Mellini e i del Bufalo, ne aumentarono la potenza, tanto che i Pamphili innalzarono sul frontone della loro casa il blasone: una colomba con un ramo d'ulivo nel becco, sormontata da tre gigli d'oro. La definitiva affermazione della famiglia avvenne nel 1644, quando Giovanni Battista Pamphili fu eletto Papa con il nome di Innocenzo X (1644-1655). Questo Papa, descritto quale asciutto e collerico si comport\u00f2 da gran mecenate, proteggendo i grandi uomini cultura e artisti del suo tempo, Athanasius Kircher, Gian Lorenzo Bernini, Francesco Borromini, Pietro da Cortona, che per lui eseguirono numerose opere.\nSotto il suo pontificato la famiglia realizz\u00f2 a Roma una propria villa (oggi Doria Pamphilj) e acquis\u00ec particolare prestigio la cognata del papa, Olimpia Maidalchini, nota al popolo come Donna Olimpia, che ebbe tra l'altro il merito di far riammettere nella corte pontificia Gian Lorenzo Bernini, caduto precedentemente in disgrazia per l'abortito progetto di elevare due campanili davanti alla facciata della basilica di S. Pietro. Nel rispetto della tradizione nepotistica dell'epoca, il papa cre\u00f2 cardinale il nipote Camillo Francesco Maria Pamphili, che tre anni dopo, il 21 gennaio 1647, rinunci\u00f2 alla porpora per sposare il 10 febbraio dello stesso anno Olimpia Aldobrandini, principessa di Rossano, vedova del principe Borghese ed unica erede degli Aldobrandini. La coppia ebbe cinque figli fra cui Benedetto (1653-1730) sar\u00e0 a sua volta eletto cardinale, come il padre, nel 1681 sotto il pontificato di Innocenzo XI.\nI Pamphili furono eredi della famiglia bolognese Facchinetti, e perci\u00f2 ottennero la dignit\u00e0 di senatori di Bologna nel 1685; occuparono fino al 1747 il seggio XXVI, e dal 1751 al 1760 il seggio XI. La linea maschile della famiglia si estinse nel 1760 con la morte di Girolamo Pamphili, IV principe di San Martino al Cimino e Valmontone. Nel 1763 Clemente XIII concesse al principe Giovanni Andrea IV Doria Landi (1705 \u2013 1764) il cognome, le insegne e i beni della famiglia Pamphili, grazie alla parentela acquisita dal matrimonio tra Giovanni Andrea III Doria (1653 \u2013 1737) e Anna Pamphili. Da questo momento la famiglia si chiam\u00f2 Doria Landi Pamphili. Ultimo personaggio di spicco della casata dei Doria Pamphili fu Filippo Andrea VI Doria Pamphili, eletto primo sindaco di Roma, dopo la liberazione dell'Italia durante la seconda guerra mondiale .\nStemma.\nDi rosso, ad una colomba d'argento, tenente nel becco un ramoscello d'ulivo di verde; col capo d'azzurro, caricato di due pali di rosso alternati con tre gigli d'oro."}
{"id": "542998", "revid": "1522738", "url": "https://it.wikipedia.org/wiki?curid=542998", "title": "Biancavilla (Pok\u00e9mon)", "text": ""}
{"id": "543006", "revid": "599013", "url": "https://it.wikipedia.org/wiki?curid=543006", "title": "Gaetano De Rosa", "text": "Caratteristiche tecniche.\nRicopriva la posizione di libero classico.\nCarriera.\nNato a D\u00fcsseldorf, in Germania, ma di origine napoletana, comincia la sua carriera professionistica all'et\u00e0 di 19 anni, nel . Ha esordito il 16 maggio 1993 seguito da altre 2 presenze con i colori partenopei in massima serie.\nNel 1993 disputa due partite con la Nazionale Under-21.\nTra il 1993 e il 1994 e il 1996-1997 veste le casacche di (28 presenze con 2 gol), (53 presenze con un gol) per due anni non consecutivi, con una parentesi di un mese (agosto 1995) con una presenza nella .\nPoi, dal 1997 al 2004, diventa una \"colonna\" del con 210 presenze in maglia bianco-rossa, coronate con 12 gol.\nNel 2004-2005 si trasferisce alla di mister Mazzarri, collezionando 67 presenze e 6 gol (tra cui una doppietta contro il ).\nIl 30 agosto 2006 passa al . Alla prima giornata di campionato con la maglia rossobl\u00f9 segna una doppietta contro il , seguita poi da un'altra contro il ; sono otto il totale di reti stagionali. Al termine della successiva stagione in Serie A, durante la quale \u00e8 sceso in campo sedici volte, lascia da svincolato la societ\u00e0 ligure.\nIl 10 settembre 2008 ha deciso di lasciare la carriera calcistica all'et\u00e0 di 35 anni."}
{"id": "543008", "revid": "729019", "url": "https://it.wikipedia.org/wiki?curid=543008", "title": "Febbre puerperale", "text": "Per febbre puerperale o sepsi puerperale si intende una grave infezione dell'utero che pu\u00f2 verificarsi dopo un parto o un aborto. \u00c8 provocata da una contaminazione da batteri, in particolare Escherichia coli, streptococchi o altri germi anaerobi che infettano l'endometrio, lo strato di mucosa che riveste il lume dell'utero, nelle zone in cui per vari motivi ha subito delle lesioni.\nSintomi e segni.\nL'infezione puerperale inizia generalmente con dolori all'utero. Solitamente sono presenti brividi, cefalea, malessere e inappetenza accompagnati da pallore, tachicardia e leucocitosi. Le lochiazioni possono essere diminuite o, al contrario, abbondanti e maleodoranti. Quando \u00e8 interessato il parametrio, il dolore e la febbre sono intensi.\nTerapia.\nSomministrazione endovenosa di antibiotico ad ampio spettro (p. es., ampicillina/sulbactam 1,5-3,0\u00a0g. ogni 6 ore oppure ticarcillina/clavulanato di potassio 3,1\u00a0g. ogni 6 ore) fin quando la paziente non sia sfebbrata per almeno 48 ore.\nTrasmissione.\nL'infezione era molto diffusa fino alla seconda met\u00e0 del XIX secolo e veniva trasmessa per contagio diretto tramite lesioni della mucosa avvenute durante il parto. Fu Ign\u00e1c Semmelweis a formulare l'ipotesi, straordinaria per l'epoca, che questa fosse dovuta all'abitudine che i medici e gli studenti presenti in reparto avevano di passare dall'esame autoptico sulle donne decedute direttamente al contatto con le partorienti che andavano a visitare in corsia. La patologia \u00e8 stata del tutto debellata, in seguito, grazie alle norme igieniche che sono state adottate a scopo preventivo nei reparti di maternit\u00e0 degli ospedali.\nOrigini del nome.\nIl termine \"febbre puerperale\" fu introdotto nel 1716 da Edward Strother, in un libro intitolato \"Acritical Essay On Fevers\", da \"puerpera\" (la donna che ha appena partorito), parola composta dal latino \"puer\" (bambino) e \"pario\" (partorire).\nStoria.\nLa febbre puerperale \u00e8 testimoniata sin dai tempi di Ippocrate: la prima descrizione nota si trova nel \"Corpus Hippocraticum\". Nel Libro I delle \"Epidemie\", l'autore descrive un caso verificatosi a Taso: \u00abLa moglie di Filino, che aveva partorito una figlia [\u2026] il quattordicesimo giorno dopo il parto fu colta da febbre\u00bb con dolori addominali, brividi, delirio. La donna mor\u00ec dopo venti giorni.\nSeppure la malattia \u00e8 nota da tempo memorabile, a lungo non ne fu accertata la causa. Furono formulate svariate teorie, basate su osservazioni confuse e non supportate da dimostrazione speculativa:\nAi tempi di Ippocrate, la teoria pi\u00f9 accreditata era quella dell'arresto della libera fuoriuscita dei lochi.\nLa scoperta delle cause della febbre puerperale ha una storia travagliata e triste, dato l'ingente numero di madri morte dopo il parto. Il gesuita Athanasius Kircher ipotizz\u00f2, nel 1658, che \u00abpiccoli animali viventi, invisibili a occhio nudo\u00bb, diffondessero malattie contagiose, ma tale ipotesi venne ignorata dai medici dei secoli successivi. Molto prima di Kircher, nel 1546, Girolamo Fracastoro di Verona nel suo libro \"De Contagione\" aveva gi\u00e0 suggerito un'ipotesi del genere. Tali ipotesi non furono prese in considerazione e si stima che tra XVIII e XIX secolo la malattia abbia ucciso centinaia di migliaia di donne. La vita di quei medici che si impegnarono nella ricerca delle cause dell'infezione, come Gordon, Holmes e Semmelweis, fu resa difficile a causa delle loro scoperte, che rivelavano la colpevolezza degli stessi medici nella trasmissione della malattia.\nLa prima intuizione di Gordon.\nAlexander Gordon, medico scozzese nato nel 1752, intu\u00ec che la febbre puerperale era contagiosa. Egli operava come ostetrico ad Aberdeen. In questa cittadina, nel dicembre del 1789, si scaten\u00f2 un'epidemia di febbre puerperale che dur\u00f2 sino al marzo del 1792. Gordon, abile osservatore, fu colpito dal fatto che quasi ogni paziente ferito, maschio o femmina, ricoverato all'Ospedale di Aberdeen, veniva colpito dall'infezione, nei pressi della ferita, subito dopo il ricovero. Questa osservazione gli bast\u00f2 per confutare ogni teoria sulla febbre puerperale basata sulle lochiazioni, sul latte, o comunque sulla variet\u00e0 di opinioni fantasiose accettate dalla classe medica dirigente: si convinse che la malattia venisse trasmessa per contagio. La sua immaginazione non arriv\u00f2 per\u00f2 a postulare che venisse provocata da qualche agente specifico. Si limit\u00f2 a considerare che \u00abogni persona che sia stata con una paziente affetta da puerperale si carica di atmosfera infetta, che viene comunicata a ogni donna incinta che capita nella sua sfera\u00bb. Nel 1795, Gordon pubblic\u00f2 \"A Treatise on the Epidemic Puerperal Fever of Aberdeen\", nel quale spiegava, con il sostegno di tavole, rapporti autoptici e altri dati verificabili, la teoria del contagio. Commise, per\u00f2, l'errore di pubblicare i nomi di 17 levatrici coinvolte e, con l'ammissione della sua stessa colpevolezza, si procur\u00f2 non solo l'ira delle levatrici, ma anche la perdita del suo stesso lavoro. In breve tempo le sue teorie furono dimenticate.\nLe considerazioni di Holmes.\nGi\u00e0 si riscontrava un crescente consenso intorno all'ipotesi che la febbre puerperale fosse una malattia contagiosa. Tra i sostenitori pi\u00f9 convinti di questa teoria, Oliver Wendell Holmes, patologo, poeta e saggista statunitense, si pose l'obiettivo di persuadere gli scettici o di smontare le opinioni contrarie di alcuni dei principali ostetrici del periodo; tra questi, il famoso professore di ostetricia Charles Delucena Meigs, che persisteva nell'errore. Nel 1843, Holmes pubblic\u00f2 un saggio in cui sosteneva che l'origine della febbre puerperale derivasse dal contatto e che fosse trasportata da un paziente ad un altro dagli stessi medici. Egli scrive che \u00abLa malattia nota come febbre puerperale \u00e8 cos\u00ec contagiosa da essere frequentemente trasportata da una paziente all'altra da medici e infermieri\u00bb. Holmes non arriv\u00f2 a comprendere il meccanismo con cui la malattia veniva trasmessa, ma diede una serie di consigli preventivi, i quali, se seguiti alla lettera, avrebbero diminuito l'incidenza della febbre puerperale:\nLa soluzione di Semmelweis.\nSebbene Holmes non suggerisse alcuna forma specifica di disinfezione del corpo oltre al lavarsi, egli fece notare che un certo dottor Semmelweis aveva sperimentato un \u00abpresunto improvviso e notevole calo della mortalit\u00e0 per febbre puerperale\u00bb mediante l'utilizzo di uno spazzolino per pulire le unghie e grazie alla disinfezione delle mani con cloruro di calce. Ign\u00e1c Semmelweis era un medico ungherese, assistente nella Clinica ostetrica all'Allgemeines Krankenhaus di Vienna. Effettivamente la mortalit\u00e0, nel suo reparto, era calata notevolmente, sino a divenire quasi nulla. L'idea di Semmelweis era che \u00abSono le dita degli studenti, contaminatesi nel corso di recenti dissezioni, che portano la fatali particelle cadaveriche negli organi genitali della donna incinta\u00bb. Egli era rimasto colpito dalla seguente osservazione: l'ospedale di Vienna era suddiviso in due padiglioni: in uno operavano medici e specializzandi, nell'altro solo ostetriche; nel 1846, su 4\u00a0000 puerpere ricoverate nel padiglione 1, affidato alle cure dei medici, la febbre puerperale ne aveva uccise 459 (l'11%); nel padiglione accanto, dove operavano solo ostetriche, la mortalit\u00e0 era invece dell'1%. Semmelweis fece introdurre nel suo reparto una soluzione di cloruro di calce, con la quale ciascuno degli studenti che si era impegnato in dissezioni di cadaveri il giorno stesso o il precedente, doveva lavarsi accuratamente le mani, prima di effettuare qualsiasi tipo di operazione su una donna incinta.\nIl triste epilogo di Semmelweis.\nCi sono voluti pi\u00f9 di quarant'anni prima che la scoperta di Semmelweis venisse accettata e applicata in modo generalizzato: la dimostrazione della contaminazione batterica fu data da Pasteur solo nel 1864 e, prima di allora, le scoperte di Semmelweis vennero screditate e le morti ripresero a essere ingenti. Il povero dottor Semmelweis venne licenziato dall'ospedale di Vienna, nonostante i positivi risultati, per aver dato disposizioni senza averne l'autorit\u00e0. Tornato in Ungheria applic\u00f2 lo stesso metodo all'ospedale di San Rocco a Pest, ottenendo anche qui un abbassamento significativo dei nuovi casi di febbre puerperale. Malgrado ci\u00f2 la comunit\u00e0 scientifica dell'epoca gli si scagli\u00f2 contro e il poveretto fin\u00ec per essere ricoverato in manicomio, dove mor\u00ec nel 1865, dopo un'agonia durata poche settimane a causa di un'infezione contratta al teatro anatomico di Pest durante una dissezione."}
{"id": "543009", "revid": "124381339", "url": "https://it.wikipedia.org/wiki?curid=543009", "title": "Lago Eyre", "text": "Il lago Eyre, nelle rare occasioni in cui \u00e8 pieno, \u00e8 il lago pi\u00f9 esteso dell'Australia, nonch\u00e9 il lago salato pi\u00f9 grande del mondo e costituisce anche il punto pi\u00f9 basso dello Stato, a circa 15 metri sotto il livello del mare. \u00c8 il punto focale del vasto bacino del Lago Eyre.\nGeografia fisica.\nIl lago si trova tra i deserti dell'Australia centrale, ed appartiene allo Stato dell'Australia meridionale. Il periodo dell'anno in cui \u00e8 presente la maggior quantit\u00e0 d'acqua \u00e8 la stagione delle piogge: durante i mesi piovosi i fiumi del nord-est scorrono verso il lago, riempiendo il bacino con le proprie acque. Talvolta si verificano persino grandi e moderate inondazioni, dovute all'eccezionale portata delle piogge. Nella stagione secca, invece, il livello dell'acqua cala in modo sensibile, e il lago si smembra in una serie di piccoli stagni collegati tra loro.\nIl lago \u00e8 diviso in due parti, la settentrionale e la meridionale, collegate dal canale Goyder.\nLe diverse parti del lago hanno di norma diversi livelli, (che come detto sono comunque variabili) la parte settentrionale, (Golfo di Madigan) ha livello -15 metri, il canale di Goyder \u00e8 a -8,90 metri, mentre la parte meridionale del lago \u00e8 a -12 metri. \nIn fase di retrazione delle acque, l'acqua si ritira nella parte settentrionale, presso il golfo di Madigan e della baia di Belt, ove vi \u00e8 una crosta salina che varia da 10 a 40 centimetri, che ricopre una fanghiglia di origine organica, queste croste formano delle vere e proprie \"focacce di sale\" sul letto del lago di color bianco e rosa.\nNavigazione.\nSulle sponde del lago \u00e8 presente il Lake Eyre Yacht Club, un gruppo di persone che sono solite navigare sul lago, ovviamente solo durante le sue inondazioni.\nGeologia del suolo.\nNella parte settentrionale del lago, si form\u00f2 una crosta salina di spessore di qualche metro; il processo di deposizione \u00e8 ancora in atto."}
{"id": "543010", "revid": "318103", "url": "https://it.wikipedia.org/wiki?curid=543010", "title": "Calogero Vinti", "text": "Biografia.\nSi laure\u00f2 in matematica presso l'universit\u00e0 degli studi di Palermo nel 1949, sotto la direzione dei prof. Michele Cipolla, Benedetto Pettineo, ma soprattutto di Emilio Bajada. Sempre nell'ateneo palermitano, si occup\u00f2 di problematiche inerenti allo studio delle equazioni differenziali alle derivate parziali. Professore di Analisi matematica dal 1960, dal 1962 insegn\u00f2 presso l'universit\u00e0 degli studi di Modena e Reggio Emilia fino al 1970, quando divenne docente all'universit\u00e0 degli studi di Perugia. A Perugia \u00e8 stato anche fra i fondatori della facolt\u00e0 universitaria di ingegneria di cui \u00e8 stato anche il primo preside.\nPubblicazioni.\nHa pubblicato libri per corsi universitari di analisi matematica:\nPremio Vinti.\nAlla memoria di Calogero Vinti \u00e8 dedicato il Premio Vinti assegnato dall'Unione Matematica Italiana."}
{"id": "543020", "revid": "129019", "url": "https://it.wikipedia.org/wiki?curid=543020", "title": "Luigi Datome", "text": "Caratteristiche tecniche.\n\u00c8 un eccellente tiratore da tre punti, come dichiarato anche dal suo ex allenatore Brad Stevens, quando era ai Boston Celtics.\nCarriera.\nInizi.\nDatome \u00e8 cresciuto nelle giovanili della Santa Croce di Olbia. Ha debuttato in Serie B2 all'et\u00e0 di 15 anni e nello stesso periodo ha conquistato lo scudetto Allievi. Nel 2003 si trasferisce alla Montepaschi Siena allenata da Carlo Recalcati e vi rimane fino al 2006. Nella sua prima stagione senese disputa sei partite e conquista lo scudetto e la Supercoppa. Nella stagione successiva disputa tredici partite; nel 2005-2006 aumenta il suo minutaggio e le presenze, partendo cinque volte in quintetto.\nA met\u00e0 della stagione 2006-07 passa dalla Montepaschi Siena alla Legea Scafati in seguito a uno scambio con Rodolfo Rombaldoni, che si trasferisce a Siena; veste la canotta della Scafati anche la stagione successiva e colleziona in totale quarantasei presenze. Nel settembre 2008 fa ritorno a Siena, che lo cede in compropriet\u00e0 alla Virtus Roma per due stagioni. Nel 2008-2009 viene eletto Miglior under-22 del campionato.\nRimane a Roma fino alla fine della stagione 2012-13, mettendo a referto 149 partite e 1.776 punti. Nella sua ultima stagione a Roma, Datome trova la definitiva consacrazione: viene eletto miglior giocatore del campionato al termine della stagione regolare 2012-2013 e arriva in finale play-off da capitano e trascinatore, perdendo contro la Montepaschi Siena (4-1).\nNBA.\nDetroit Pistons.\nIl 15 luglio 2013 lascia l'Italia e si trasferisce in NBA, firmando per i Detroit Pistons e scegliendo di indossare la maglia numero 13.\nIl 30 ottobre 2013 fa il suo esordio in NBA, giocando diciannove secondi nella partita vinta dai Pistons contro i Wizards. Mette a referto 13 punti nella partita vinta fuori casa contro i Cleveland Cavaliers, realizzando il proprio career-high. Complice l'arrivo a Detroit con un infortunio al piede rimediato con la Nazionale, Datome salta tutta la \"pre-season\", episodio che lo fa scendere nelle \"gerarchie\" di squadra. Nel corso della stagione non trova molto spazio: alla fine 238 minuti in 34 partite.\nNella stagione 2014-15, quella della rivoluzione per Detroit, Datome \u00e8 ai margini della squadra e disputa la prima partita contro i Los Angeles Lakers firmando 7 punti. Il 15 gennaio 2015 annuncia di voler scendere di categoria in D-League per trovare maggior spazio in campo: disputa tre partite nella D-League Showcase 2015, venendo sconfitto in finale, e al termine di tale manifestazione torna a Detroit come gi\u00e0 d'accordo con la dirigenza. L'11 febbraio torna in campo con i Pistons nella vittoria contro gli Hornets, dove mette quattro punti a referto.\nBoston Celtics.\nIl 19 febbraio 2015 viene ceduto insieme a Jonas Jerebko ai Boston Celtics in cambio di Tayshaun Prince. Sceglie il numero 70 in onore della Santa Croce Olbia, societ\u00e0 della sua famiglia e prima squadra in carriera, fondata nel 1970.\nDebutta nello stesso mese contro New York giocando gli ultimi 4 minuti di gara. Il 15 aprile viene schierato per la prima volta titolare e realizza il suo \"career-high\" in NBA segnando 22 punti nel corso dell'ultima partita della regular season contro i Milwaukee.\nI Celtics si piazzano settimi nella Eastern Conference e, nel primo turno dei play-off, incontrano i Cleveland Cavaliers di LeBron James: questa rappresenta la prima partecipazione di Datome alla \"post-season\" NBA. I Celtics per\u00f2 vengono subito eliminati dai ben pi\u00f9 quotati avversari e Datome trova solo 4,7 minuti di media nelle gare di \"post-season\".\nFenerbah\u00e7e.\nIl 14 luglio 2015 si trasferisce al Fenerbah\u00e7e, facendo cos\u00ec ritorno in Europa. Con la squadra turca disputa un'ottima stagione: giunge in finale di Eurolega, vince la coppa e il campionato nazionale, venendo nominato MVP delle finali di quest'ultima. Nella stagione successiva 2016-2017 vince sia l'Eurolega sia il campionato. L'anno successivo raggiunge ancora la Final Four, chiudendo al secondo posto. Trascorre in Turchia altre tre stagioni, vincendo un altro campionato nel 2017-2018.\nOlimpia Milano.\nIl 30 giugno 2020, dopo aver risolto il contratto con il Fenerbah\u00e7e, firma un triennale con l'Olimpia Milano, tornando in Italia a 7 anni di distanza dall'ultima esperienza in Serie A. Il 14 febbraio 2021, grazie alla vittoria per 87 a 59 nella finale contro la Victoria Libertas Pallacanestro nella quale realizza 15 punti, conquista la Coppa Italia 2021, venendo altres\u00ec nominato MVP e miglior tiratore della competizione.\nNazionale.\nDatome ha fatto parte delle nazionali giovanili: si \u00e8 classificato al 9\u00ba posto agli Europei cadetti del 2003, al 4\u00ba agli Europei under-18 del 2004 per poi vincere il bronzo nel 2005. Ha disputato anche i FIBA EuroBasket Under-20 2006 (4\u00ba posto) e 2007 (3\u00ba posto).\nNell'estate 2007 esordisce nella Nazionale maggiore: il 2 giugno realizza 5 punti nell'amichevole contro la . Viene poi convocato per i FIBA EuroBasket 2007 in Spagna: per lui 6 minuti in campo nell'arco di tutto il torneo (con 2 rimbalzi), nella gara persa 74-79 contro la Lituania. Veste la maglia di capitano per i FIBA EuroBasket 2013 che conclude con 13,8 punti, 4,8 rimbalzi e 1,4 assist.\nNel giugno 2016 viene convocato per il torneo di Qualificazione Olimpica FIBA 2016 di Torino ma il 9 luglio viene battuto in finale dalla Croazia.\nNel 2017 disputa le qualificazioni e le fasi finali dei Campionati Europei arrivando fino ai quarti di finale dove la nazionale viene battuta il 13 settembre dalla Serbia.\nAttivit\u00e0 benefiche.\nIl 1\u00ba luglio 2017, a seguito di una scommessa persa su Twitter, Datome \u00e8 stato promotore a Bergamo del \"Gigione Day\", un evento di beneficenza che lo ha visto sfidare insieme a Elisa Penna, Martin Castrogiovanni, Diego Flaccadori e David Moss la squadra di pallacanestro di Brembate Sopra, militante nel CSI. La partita \u00e8 stata giocata durante il torneo estivo \"King of The Pilo\", tappa fissa per i cestisti bergamaschi, inserito nel circuito FISB Silver. L'incasso dell'evento derivato dalla vendita di gadget autografati, \u00e8 stato interamente devoluto all'associazione AGPD - Associazione Genitori e Persone con Sindrome di Down.\nIl 15 luglio 2018 si \u00e8 tenuta la seconda edizione del \"Gigione Day\", questa volta alla Ghirada di Treviso, il quartiere in cui si concentrano la gran parte degli impianti sportivi della citt\u00e0. Anche questa volta l'intero ricavato dell'evento \u00e8 stato devoluto in beneficenza all'associazione ANGSA - Associazione Nazionale Genitori Soggetti Autistici. All'evento hanno partecipato Stefano Tonut, Martin Castrogiovanni, Ghemon, Giorgia Sottana, Tommaso Baldasso e Riccardo Visconti."}
{"id": "543024", "revid": "498579", "url": "https://it.wikipedia.org/wiki?curid=543024", "title": "Riccardo Maresciallo", "text": ""}
{"id": "543028", "revid": "1652635", "url": "https://it.wikipedia.org/wiki?curid=543028", "title": "Pozzo piezometrico", "text": "Il pozzo piezometrico \u00e8 un pozzo verticale che si utilizza nelle centrali idroelettriche.\nHa la funzione di proteggere dal colpo d\u2019ariete la condotta forzata posta a monte. Il colpo d'ariete si genera a causa di una brusca diminuzione di portata della massa liquida che fluisce in una condotta: l'energia cinetica della massa si trasforma in energia di pressione (es. chiusura delle valvole in centrale). Pi\u00f9 chiaramente, quando a valle si chiude la saracinesca che permette il deflusso dell'acqua, si crea alle sue spalle una sovrappressione che genera il cosiddetto \"colpo d'ariete\". Per assorbire tale sovrappressione si utilizza il pozzo piezometrico, costruito a monte della saracinesca, nel quale pu\u00f2 sollevarsi la colonna d'acqua che dissipa per l'appunto la indesiderata e pericolosa sovrappressione.\nIl pozzo piezometrico ha anche la funzione di volano idraulico cio\u00e8 di rendere immediatamente disponibile una certa quantit\u00e0 d'acqua a monte delle turbine all'apertura delle valvole in centrale.\nL'altezza del pozzo piezometrico \u00e8 tale da raggiungere almeno la quota di massimo invaso nel lago posto a monte. Infatti quando la centrale non funziona e non fluisce l'acqua nelle condotte, per il principio dei vasi comunicanti l'acqua nel pozzo raggiunge la stessa quota del lago posto a monte."}
{"id": "543033", "revid": "1318658", "url": "https://it.wikipedia.org/wiki?curid=543033", "title": "Walter Fillak", "text": "Biografia.\nCompagno di Giorgio Issel, che come lui diverr\u00e0 partigiano e uomo di punta della Resistenza italiana, studi\u00f2 al Liceo scientifico Gian Domenico Cassini di Genova.\nEspulso per motivi politici, complet\u00f2 gli studi privatamente presso la facolt\u00e0 di chimica industriale di Genova. All'universit\u00e0 conobbe Giacomo Buranello, assieme al quale il 10 ottobre 1942 sarebbe stato arrestato e deferito al Tribunale Speciale per la difesa dello Stato, quindi recluso nel carcere di Regina Coeli.\nTornato in libert\u00e0 nel 1943 a causa della caduta del regime, entr\u00f2 poi nei GAP genovesi col nome di battaglia di \"Gennaio\". In seguito fu commissario politico della III Brigata Garibaldi Liguria.\nNella primavera del 1944, questa formazione partigiana si disperse dopo un furioso combattimento con la Wehrmacht. Fugg\u00ec in Svizzera, a Lugano, dove fu internato. Riusc\u00ec comunque a creare una rete di contatti che gli permisero il rientro in Italia. Nell' agosto 1944 \"Gennaio\" raggiunse la Valle d'Aosta, dove cambi\u00f2 il nome di battaglia con quello di \"Martin\". Fu inviato a Champorcher a svolgere le funzioni d Commissario Politico di Valle e alla fine di ottobre fu inviato a svolgere il ruolo di Commissario Politico della 76\u00b0 Brigata Garibaldi, partecipando e dirigendo numerosi scontri con l'esercito tedesco e i fascisti della Repubblica Sociale Italiana operanti a nord del Canavese e del Biellese. A inizio anno fu chiamato a far parte del comando della VII Divisione Garibaldi, che comprendeva la 76\u00b0, la 176\u00b0 e la 112\u00b0 Brigata. \nUna spiata nei pressi di Ivrea port\u00f2 nella notte tra il 29 e il 30 gennaio 1945 all'arresto di Fillak e dell'intero comando partigiano della VII Divisione nella frazione Lace del comune di Donato, eccetto il vicecomandante Diego Prella. Le due baite del comando della VII\u00b0 e del comando della 76\u00b0 furono accerchiate da mercenari delle forze Naziste. Nello scontro a fuoco morirono Abbondanza (Pietro Crotta), staffetta del Comando e Dante (Aldo Gariazzo), ispettore di Brigata. Furono catturati con lui: Mak (Ugo Macchieraldo) ufficiale amministratore di Divisione, Pirata (Piero Ottinetti) furiere, Bandiera I\u00b0 (Attilio Tempia), comandante di Brigata, Battisti (Luigi Gallo) Commissario Politico di Brigata, Riccio (Riccio Orla) staffetta, Pallino (Allideo Molinatti), Frankenstein (Renato Tua), Luigi, Giglio, Testarin I\u00b0 (Luigi Viero), Ugo (Alfieri Negro) , Basso (Renzo Migliore). Tutti i prigionieri furono giustiziati nei mesi a seguire, a Ivrea, Cuorgn\u00e9, Alpignano.\nScrisse prima di morire impiccato dai tedeschi (da Lettere di condannati a morte della Resistenza italiana (8 settembre 1943 - 25 aprile 1945)):\nLa mattina dell'esecuzione, il 5 febbraio 1945, vicino a Cuorgn\u00e8, successe un imprevisto, la corda si spezz\u00f2 durante l'impiccagione. I nazisti non ebbero tuttavia piet\u00e0 e, procuratisi una nuova corda, portarono a termine l'esecuzione."}
{"id": "543034", "revid": "33689", "url": "https://it.wikipedia.org/wiki?curid=543034", "title": "LabView", "text": ""}
{"id": "543040", "revid": "729019", "url": "https://it.wikipedia.org/wiki?curid=543040", "title": "Stazione di Francoforte sul Meno Centrale", "text": "La stazione di Francoforte sul Meno Centrale (in tedesco \"Frankfurt (Main) Hbf\") \u00e8 la principale stazione ferroviaria della citt\u00e0 tedesca di Francoforte sul Meno.\n\u00c8 nella corrispondenza con parecchie linee di trasporto urbano (U-Bahn e S-Bahn). Con 164,3 milioni di viaggiatori all'anno (450.000 al giorno), \u00e8 la stazione tedesca pi\u00f9 trafficata dopo quella di Amburgo e la quarta stazione in Europa per il traffico di passeggeri dopo le stazioni parigine Nord e Chatelet, e appunto Amburgo."}
{"id": "543042", "revid": "767487", "url": "https://it.wikipedia.org/wiki?curid=543042", "title": "Fosforilazione a livello del substrato", "text": "La fosforilazione a livello del substrato \u00e8 un tipo di reazione chimica che genera una molecola di ATP (o di un nucleosidetrifosfato) attraverso un trasferimento diretto su una molecola di ADP (o di un nucleosidedifosfato) di un gruppo fosfato proveniente da una molecola ad alta energia. Nella cellula, tale tipo di fosforilazione avviene nel citosol (dove avviene la glicolisi) e presso la matrice mitocondriale (dove avviene il ciclo di Krebs), in condizioni aerobiche ed anaerobiche.\nDurante la fase di recupero dell'energia della glicolisi, per ogni molecola di glucosio degradata quattro molecole di ATP sono prodotte attraverso fosforilazione a livello del substrato.\nNel ciclo dell'acido citrico viene fosforilata a livello del substrato una molecola di guanosintrifosfato (GTP), in grado di donare a sua volta un fosfato ad un ADP o ad un UDP per formare i rispettivi trifosfati (una reazione all'equilibrio catalizzata dall'enzima nucleosidefosfato chinasi). Tale fosforilazione \u00e8 accoppiata alla conversione di succinil-CoA in succinato, catalizzata dall'enzima succinil-CoA sintetasi.\nLa fosforilazione al livello del substrato \u00e8 anche presente nel tessuto muscolare e cerebrale al lavoro. La fosfocreatina viene conservata come riserva immediatamente disponibile di energia: l'enzima creatinfosfatochinasi trasferisce infatti un fosfato dalla fosfocreatina all'ADP per produrre ATP.\nUna via alternativa per la produzione di ATP \u00e8 la fosforilazione ossidativa, che ha luogo nei processi metabolici aerobici."}
{"id": "543043", "revid": "599013", "url": "https://it.wikipedia.org/wiki?curid=543043", "title": "Borivoje Kosti\u0107", "text": "Carriera.\nClub.\nSimbolo della , Kosti\u0107 ha giocato dal 1951 al 1966 con la maglia biancorossa, totalizzando 587 presenze (secondo alle spalle di Dragan D\u017eaji\u0107) e 158 gol (miglior goleador di tutti i tempi) e festeggiando la vittoria di sette Campionati di calcio jugoslavi e tre Coppe di Jugoslavia. \u00c8 stato capocannoniere nelle stagioni 1958-1959 (25 gol), 1959-1960 (19 gol)\nHa inoltre giocato brevemente, nella stagione 1961-1962 nel Lanerossi Vicenza: esordisce in campionato il 3 settembre 1961 nella sfida esterna contro il Torino, sbloccando il risultato dopo tre minuti (l'incontro finir\u00e0 3-3). Totalizza complessivamente 7 presenze con 2 gol all'attivo (a segno su calcio di rigore anche nella sconfitta esterna contro il .\nNell'estate 1967 passa agli statunitensi del . Con gli \"Stars\" ottenne il secondo posto della Western Division della NPSL, non qualificandosi per la finale della competizione.\nNazionale.\nCon la Nazionale di calcio jugoslava ha militato dal 1956 al 1963 collezionando 33 presenze 26 gol. Il maggior risultato conseguito \u00e8 stato la finale, persa conto l'Unione Sovietica, degli Europei del 1960, e cui si aggiunge la finale (persa) per il terzo posto ai Mondiali di calcio Cile 1962.\nHa fatto inoltre parte della nazionale olimpica medaglia d'oro alle Olimpiadi del 1960, in cui ha segnato 6 gol in 5 partite."}
{"id": "543046", "revid": "81195", "url": "https://it.wikipedia.org/wiki?curid=543046", "title": "Chimica moderna", "text": ""}
{"id": "543049", "revid": "4711", "url": "https://it.wikipedia.org/wiki?curid=543049", "title": "Bora Kostic", "text": ""}
{"id": "543052", "revid": "123774102", "url": "https://it.wikipedia.org/wiki?curid=543052", "title": "Chimica teorica", "text": "La chimica teorica \u00e8 la branca della chimica che si occupa di fornire i fondamenti teorici ai fenomeni chimici osservati. Fa un intenso uso dei principi della fisica e del calcolo matematico per la comprensione del legame chimico e delle reazioni chimiche.\nCampi di studio.\nUno dei maggiori campi di studio nell'ambito della chimica teorica \u00e8 rappresentato dalla chimica quantistica, disciplina che applica la meccanica quantistica ai problemi chimici utilizzando il formalismo quantomeccanico per l'interpretazione del legame chimico e la previsione teorica delle propriet\u00e0 chimiche. La chimica computazionale permette di risolvere vari problemi, tra cui quelli posti dalla chimica quantistica, utilizzando algoritmi e applicazioni informatiche che consentono di risolvere calcoli alquanto complessi in modo relativamente agevole. \nCos\u00ec, ad esempio, \u00e8 possibile effettuare simulazioni di dinamica molecolare, calcoli dell'energia delle molecole tramite la meccanica molecolare, prevedere propriet\u00e0 termodinamiche e spettroscopiche caratteristiche. La modellistica molecolare racchiude tutta la teoria e le tecniche utilizzate per descrivere e rappresentare una molecola.\nAltri campi di interesse che riguardano la chimica teorica sono inerenti allo studio teorico della cinetica chimica, della meccanica statistica quale ponte tra le propriet\u00e0 microscopiche e quelle macroscopiche manifestate da un sistema, e della chimica matematica con l'applicazione della teoria dei gruppi e della topologia nell'ambito della chimica."}
{"id": "543053", "revid": "73169", "url": "https://it.wikipedia.org/wiki?curid=543053", "title": "Gruppo pam", "text": ""}
{"id": "543056", "revid": "81195", "url": "https://it.wikipedia.org/wiki?curid=543056", "title": "Interazioni idrofobiche", "text": ""}
{"id": "543058", "revid": "762947", "url": "https://it.wikipedia.org/wiki?curid=543058", "title": "Bohuslav Martin\u016f", "text": "Biografia.\nDi umili origini, (era figlio di un modesto calzolaio e di una portiera di palazzo) dimostr\u00f2 sin dai primi anni di vita il suo talento musicale, tanto che il sarto del paese lo incoraggi\u00f2 a studiare il violino all'et\u00e0 di 8 anni. Nel 1906 si iscrisse ai corsi di composizione del Conservatorio di Praga, ma ne fu espulso due volte per motivi disciplinari; nel frattempo si era appassionato alla letteratura e al teatro immergendosi in svariate letture dei pi\u00f9 vari autori, in particolare francesi e tedeschi. Nel 1913 ottenne come ospite un posto di secondo violino dell'Orchestra Filarmonica Ceca, ruolo che lasci\u00f2 nel 1918 e che poi riprese per un anno nel 1923; contemporaneamente aveva preso lezioni di composizione da Josef Suk. Ottenuta una borsa di studio, nel 1923 si trasfer\u00ec a Parigi dove studi\u00f2 con Albert Roussel per due anni. L\u00ec incontr\u00f2 Igor' Stravinskij, Arthur Honegger e gli altri del \"Gruppo dei Sei\" e svilupp\u00f2 un grande interesse verso le idee dei poeti surrealisti; assieme a C. Beck, A. Cerepnin, T. Hars\u00e1nyi, M. Mihalovici, A. Spitzm\u00fcller e Alexandre Tansman diede vita, attorno al 1928, alla cosiddetta \"\u00c9cole de Paris\".\nNel 1932 vinse il Premio Coolidge grazie a un \"Sestetto per archi\", il che gli permise di dedicarsi intensivamente alla composizione, ma fu costretto a lasciare la Francia nel 1940 a causa degli eventi bellici. Si trasfer\u00ec negli Stati Uniti con la moglie, francese; all'Universit\u00e0 di Princeton, dove insegn\u00f2 fino al 1943, ebbe la cattedra di composizione. Ripresi i contatti con l'Europa alla fine della seconda guerra mondiale, fu invitato ad insegnare composizione al Conservatorio di Praga, ma in seguito a una caduta ebbe una grave crisi di amnesia e dovette rinunciare al proposito. Gli avvenimenti del 1948 lo indussero poi a restare negli Stati Uniti dove soggiorn\u00f2 sino al 1953, ottenendo la cittadinanza americana nel 1952. Tra i suoi allievi statunitensi ebbe anche il celebre compositore Burt Bacharach. Visse a Roma tra il 1953 e il 1955, quindi si trasfer\u00ec a Nizza e a Basilea. Operato di cancro allo stomaco alla fine del 1958, mor\u00ec pochi mesi dopo.\nOpere.\nLa sua folta produzione comprende, tra l'altro, una decina di opere teatrali, tra cui \"Julietta\" (1938), \"La commedia sul ponte\" (originariamente per la radio, 1937), \"Il matrimonio\" (per la televisione, 1953), \"La Passione greca\" (1958). Scrisse inoltre numerosi balletti, 6 sinfonie (1942-1953) e composizioni per orchestra, come il \"Concerto grosso\" (1937), la Sinfonietta detta \"La Jolla\" (1950), \"Gli affreschi di Piero della Francesca\" (1955), \"Le Parabole\" (1958) oltre a numerosi pezzi vocali e strumentali con orchestra, brani per pianoforte solo e un nutrito catalogo cameristico.\nStile.\nConfluiscono nell'opera di Martin\u016f influenze differenti, dalla musica nazionale all'impressionismo francese e al neoclassicismo di Igor' Stravinskij, dalla vocalit\u00e0 negro-americana al jazz. Il suo stile risulta quindi eclettico, innervato da un forte contrappuntismo di stampo neobarocco.\nUna particolare caratteristica che ricorre nelle sue composizioni orchestrali \u00e8 l'onnipresenza del pianoforte; molte delle sue opere per orchestra includono infatti una parte pianistica di rilievo, compreso il suo concerto per clavicembalo e orchestra da camera.\nLa maggior parte delle sue composizioni nel periodo compreso fra il 1930 e il 1950 poteva essere definita in stile neoclassico, ma nei suoi ultimi lavori Martin\u016f inizi\u00f2 ad includere cenni rapsodici ed un senso della forma pi\u00f9 sciolto e spontaneo. \nLa sua qualit\u00e0 migliore \u00e8 la semplicit\u00e0 quasi infantile, non priva di un virtuosismo di grande eleganza."}
{"id": "543074", "revid": "124002345", "url": "https://it.wikipedia.org/wiki?curid=543074", "title": "Luis Trenker", "text": "Biografia.\nFormazione e prima guerra mondiale.\nLuis Trenker nacque il 4 ottobre 1892, figlio di un artigiano indoratore di Ortisei in Val Gardena (all'epoca \"St. Ulrich\" in Austria-Ungheria). Il padre, Jakob Trenker, era di madrelingua tedesca dal Tirolo del Nord; la madre, Karolina Demetz, di madrelingua ladina. Gi\u00e0 durante le vacanze scolastiche lavorava come guida alpina e maestro di sci. Dopo la maturit\u00e0 studi\u00f2 architettura all'Universit\u00e0 di Vienna. Fin dall'inizio della prima guerra mondiale combatt\u00e9 nelle file dell'imperial regio esercito dell'Austria-Ungheria come aspirante ufficiale di un reggimento di artiglieria pesante in Galizia e Polonia russa. Dopo lo scoppio della guerra con il Regno d'Italia fu trasferito sul fronte italiano, inizialmente come ufficiale di artiglieria presso il forte Verle in Trentino, ma in seguito ad una ferita nel 1916 pass\u00f2 alla compagnia guide alpine nelle Dolomiti. Al termine della guerra aveva raggiunto il grado di tenente. Dal punto di vista letterario scrisse le proprie esperienze di guerra in numerosi libri, dei quali \"Sperrfort Rocca Alta\" (\"Forte di sbarramento Rocca Alta\") e \"Berge in Flammen\" (\"Montagne in fiamme\") sono i pi\u00f9 rilevanti. Dopo la guerra Trenker riprese gli studi di architettura che concluse a Graz nel 1924, dopodich\u00e9 lavor\u00f2 a Bolzano come architetto. Per breve tempo collabor\u00f2 con Clemens Holzmeister.\nIl contatto con la pellicola.\nI primi contatti con la pellicola risalgono al 1921. Trenker venne ingaggiato come guida alpina per il film di Arnold Fanck \"Berg des Schicksals\" (\"Il monte del destino\"). Poich\u00e9 Fanck si rese conto che il protagonista non era capace di scalare, diede a Trenker il ruolo principale. Seguirono in breve tempo altri film, inizialmente come attore, dal 1928 anche come regista. In questi Trenker fu spesso protagonista, regista ed autore nella stessa persona. Nel 1927 rinunci\u00f2 al suo studio di architettura e lavor\u00f2 solamente come artista. Nel 1928 spos\u00f2 Hilde Bleichert con la quale ebbe quattro figli.\nIntenzioni e strumentalizzazioni.\nUn tema fondamentale nelle opere di Trenker \u00e8 l'idealizzazione di una vita legata alla \"Heimat\", la terra natia, spesso confrontata con la decadenza delle citt\u00e0 e dei suoi abitanti; un altro riguarda la fratellanza fra le genti di montagna, anche di etnia e lingua diverse.\nIl regime fascista in Italia e quello nazionalsocialista in Germania cercarono, riuscendoci solo in parte, di strumentalizzare le opere di Trenker, che seppe sempre abilmente barcamenarsi senza mai firmare opere di smaccata propaganda nazista o fascista. Tuttavia fond\u00f2 tra l'altro, insieme a Fritz Lang, l'organizzazione d'impresa nazionalsocialista, reparto regia.\nTrenker, di temperamento tendenzialmente anarchico anche se profondamente cristiano e preoccupato soprattutto delle proprie ambizioni artistiche, si rifiut\u00f2 di sottomettersi artisticamente al nazismo e quindi gli venne di fatto proibito l'esercizio della professione, anche perch\u00e9 in occasione delle famigerate Opzioni del 1939 (i sudtirolesi avrebbero dovuto scegliere se rimanere in Alto Adige ma rinunciando completamente alla loro lingua e cultura tedesca, in pratica italianizzandosi, oppure emigrare in Germania) non si era schierato con chiarezza a favore del Reich. Suo nemico accanito fu soprattutto Goebbels.\nNel 1940 lasci\u00f2 Berlino ed and\u00f2 a Roma, dove sperava di incontrare condizioni migliori grazie all'appoggio di Mussolini. Dopo due film documentari, \"Pastor Angelicus\" (1942) e \"Germanin\" (1943), torn\u00f2 a Bolzano.\nSecondo dopoguerra.\nNel clima nazionalista dell'Alto Adige del secondo dopoguerra gli venne rimproverato un certo opportunismo e fu costretto a subire un'evidente emarginazione: notevole, peraltro, \u00e8 la sua partecipazione, come socio fondatore, all'Union di Ladins de Gherd\u00ebina. Tutto ci\u00f2 dur\u00f2 fino agli anni cinquanta, fin quando Trenker, che nel frattempo faceva il pendolare fra Monaco di Baviera e Bolzano, non rinnov\u00f2, o quasi, i vecchi successi. Gir\u00f2 inizialmente film documentari che riguardavano la montagna e dal 1955 rincominci\u00f2 a dedicarsi anche a film per il cinema.\nNel 1959 la \"Bayerischer Rundfunk\" (TV bavarese) realizz\u00f2 la trasmissione \"Luis Trenker erz\u00e4hlt\" (\"Luis Trenker racconta\"), dove Trenker narrava estratti della propria vita. Dal 1965 gir\u00f2 prevalentemente film documentari sulla sua terra, il Sud Tirolo. Negli anni settanta realizz\u00f2 una propria trasmissione per la televisione pubblica, \"Berge und Geschichten\" (\"Montagne e storie\").\nAttivit\u00e0 sportiva.\nPrese parte ai Giochi olimpici invernali di , prima edizione della rassegna, gareggiando nel bob e terminando la gara di bob a quattro al sesto posto.\nMorte.\nLuis Trenker mor\u00ec a Bolzano nel 1990, all'et\u00e0 di 97 anni.\nMuseo.\nIl Museo della Val Gardena espone un'ampia selezione di oggetti personali di Luis Trenker e dispone del lascito di lettere e fotografie donati al museo per sua volont\u00e0 dai figli."}
{"id": "543076", "revid": "984", "url": "https://it.wikipedia.org/wiki?curid=543076", "title": "Millemondi", "text": ""}
{"id": "543077", "revid": "36426", "url": "https://it.wikipedia.org/wiki?curid=543077", "title": "Diocesi di Quito", "text": ""}
{"id": "543079", "revid": "4711", "url": "https://it.wikipedia.org/wiki?curid=543079", "title": "Bora Kosti\u0107", "text": ""}
{"id": "543080", "revid": "1543377", "url": "https://it.wikipedia.org/wiki?curid=543080", "title": "Chimica supramolecolare", "text": "La chimica supramolecolare \u00e8 una branca interdisciplinare, organizzatasi \nsistematicamente e razionalmente verso la fine degli anni sessanta, che riprendendo princ\u00ecpi e concetti della chimica moderna rappresenta oggigiorno un campo di ricerca in forte espansione.\nL'attuale definizione largamente accettata di chimica supramolecolare risale a Jean-Marie Lehn (1978) ed \u00e8 la seguente:\nQuesta disciplina, volendone esemplificare gli scopi di studio, tende a focalizzarsi sui sistemi multimolecolari, cio\u00e8 costituiti da pi\u00f9 molecole interagenti tra loro. Importanza basilare assumono i calcoli di chimica teorica per la progettazione di nuovi composti e l'ausilio della meccanica molecolare per la determinazione della struttura spaziale tridimensionale. La chimica supramolecolare \u00e8 una componente fondamentale delle nanotecnologie.\nIntroduzione.\nLe forze responsabili dell'organizzazione spaziale possono variare da deboli (forze intermolecolari, elettrostatiche o legami idrogeno) a forti (legame covalente), a condizione che il grado di accoppiamento elettronico tra il componente molecolare rimanga piccolo rispetto ai parametri energetici del componente. Mentre la chimica tradizionale si concentra sul legame covalente, la chimica supramolecolare esamina le interazioni non covalenti pi\u00f9 deboli e reversibili tra le molecole. Queste forze deboli sono date da legami idrogeno, coordinazione del metallo, le forze idrofobiche, forze di van der Waals e effetti elettrostatici. Concetti importanti che sono stati dimostrati dalla chimica supramolecolare includono autoassemblaggio molecolare, piegatura, riconoscimento molecolare, chimica ospite/ospitante, architetture molecolari meccanicamente interconnesse e la chimica covalente dinamica. Lo studio delle interazioni non covalenti \u00e8 cruciale per comprendere molti processi biologici dalla struttura cellulare che si basa su queste forze. I sistemi biologici sono spesso fonte di ispirazione per la ricerca supramolecolare.\nStoria.\nL'esistenza di forze intermolecolari \u00e8 stata postulata da Johannes Diderik van der Waals nel 1873. Tuttavia, il premio Nobel Hermann Emil Fischer ha sviluppato le basi teoriche della chimica supramolecolare. Fischer ha suggerito che le interazioni enzima-substrato prendono la forma di una \"chiave\" con la sua serratura. I principi fondamentali di riconoscimento molecolare e chimica ospite/ospitante. All'inizio del XX secolo i legami non covalenti sono stati compresi in dettaglio, ad esempio il legame idrogeno viene descritto da Latimer e Rodebush nel 1920.\nL'uso di questi principi ha portato a una maggiore comprensione della struttura delle proteine e altri processi biologici. Per esempio, la svolta importante ha permesso la spiegazione della struttura a doppia elica del DNA si \u00e8 verificato quando si \u00e8 capito che ci sono due filamenti separati di nucleotidi collegati attraverso legami idrogeno. L'utilizzo di legami non covalenti \u00e8 essenziale per la replicazione perch\u00e9 permettono i fili da separare e utilizzati al modello nuovo DNA a doppio filamento. Contemporaneamente, i chimici cominciarono a riconoscere e studiare strutture sintetiche basate sulle interazioni non covalenti, come micelle e microemulsioni.\nAlla fine i chimici sono stati in grado di prendere questi concetti e di applicarli ai sistemi di sintesi. La svolta \u00e8 arrivata nel 1960 con la sintesi degli eteri corona da Charles J. Pedersen. A seguito di questo lavoro, altri ricercatori come Donald J. Cram, Jean-Marie Lehn e Fritz V\u00f6gtle divennero attivi nella sintesi di recettori ione-selettivi o forma-selettivi. Per tutto il 1980 la ricerca nel settore \u00e8 esplosa ad un ritmo rapido con concetti come strutture molecolari che si inibiscono meccanicamente .\nL'importanza della chimica supramolecolare \u00e8 stato riconosciuta con il premio Nobel 1987 per la Chimica che \u00e8 stato assegnato a Donald J. Cram, Jean-Marie Lehn e Charles J. Pedersen a riconoscimento del loro lavoro in questo settore.\nNel 1990 la chimica supramolecolare \u00e8 diventata ancora pi\u00f9 sofisticato con ricercatori come James Fraser Stoddart che sviluppa una macchina molecolare e strutture auto-assemblanti ad alta complessit\u00e0 e Itamar Willner sviluppa sensori e metodi di interfaccia elettronica e biologica. Durante questo periodo, i concetti elettrochimici e fotochimici si integrano nei sistemi supramolecolari al fine di aumentare la funzionalit\u00e0. Una scienza emergente come la nanotecnologia ha avuto una forte influenza sull'argomento per la produzione di fullereni, nanoparticelle e dendrimeri che sono coinvolti nei sistemi di produzione sintetici.\nFattori che influenzano la chimica supramolecolare.\nTermodinamica.\nLa chimica supramolecolare si basa sulle interazioni deboli e sul controllo dei processi coinvolti. In particolare i legami non covalenti hanno basse energie e non hanno energia di attivazione per la propria formazione. Come dimostrato dalla equazione di Arrhenius questo significa che, a differenza del legame covalente l'energia di formazione del legame non aumenta a temperature pi\u00f9 elevate. Infatti l'equazione di equilibrio chimico mostra che bassi livelli di energia di legame spostano l'equilibrio di reazione verso la rottura dei complessi supramolecolari a temperature pi\u00f9 elevate. Tuttavia, le basse temperature possono essere problematiche per i processi supramolecolari. La chimica supramolecolare pu\u00f2 richiedere alle molecole di riarrangiarsi in conformazioni termodinamicamente non favorevoli (ad esempio durante la sintesi di rotaxani). La natura dinamica della chimica supramolecolare \u00e8 utilizzata in molti sistemi (ad esempio nella meccanica molecolare) e un sistema di raffreddamento progettato ad hoc \u00e8 utilizzato per rallentare questo tipo di processi.\nAmbiente.\nL'ambiente molecolare intorno a un sistema supramolecolare \u00e8 di primaria importanza per il funzionamento e stabilit\u00e0. Molti solventi creano legami idrogeno, l'elettrostatica e le capacit\u00e0 di trasferimento di carica sono quindi in grado di essere coinvolti in equilibri complessi con il sistema. Per questo motivo, la scelta del solvente pu\u00f2 essere critica.\nEsempi di composti supramolecolari.\nInnumerevoli specie e processi possono considerarsi supramolecolari.\nIn biochimica si pensi solamente alle macromolecole proteiche, agli acidi nucleici, i complessi enzimi-recettori, i sistemi porfirinici quali l'eme, la clorofilla, il citocromo, ecc.\nIn chimica inorganica si pensi ai clatrati idrati (es. Cl2(H2O)7,25), alla chimica di coordinazione, alle inclusioni in solidi cristallini, ai composti di argon, kripton e xeno ottenuti ad alte pressioni con fenolo e pirocatecolo, ecc.\nIn chimica organica gli eteri corona complessano cationi metallici, la ciclodestrina d\u00e0 un cavitato con acido p-idrossibenzoico, clatrati idrati quale (H2O)6 (CH4), composti ottenuti da analoghi dell'urea con n-alcani e tante altre specie.\nApplicazioni.\nLa chimica supramolecolare e i processi di auto-assemblaggio trovano applicazione nello sviluppo di nuovi materiali. \u00c8 possibile ottenere grandi strutture utilizzando una sintesi bottom-up a partire da molecole pi\u00f9 piccole. Questo genere di approccio viene sfruttato dalla nanotecnologia.\nUn'altra principale applicazione della chimica supramolecolare consiste nella catalisi, dove le interazioni non covalenti hanno un ruolo importante nel favorire percorsi di reazione a minore energia di attivazione. Inoltre vengono utilizzati sistemi quali le micelle e i dendrimeri per creare dei microambienti di reazione.\nLa chimica supramolecolare \u00e8 importante anche per lo sviluppo di nuove terapie farmacologiche basate sulla comprensione delle interazioni col sito di legame del farmaco. In questo campo viene applicata anche per realizzare meccanismi di rilascio mirato dei farmaci.\nLe macchine molecolari sono in grado di eseguire funzioni di calcolo su scala molecolare, agendo da dispositivi in grado di trasdurre il segnale in risposta a uno stimolo fotonico, chimico o elettrico. In questo modo si rende possibile l'immagazzinamento e l'elaborazione dei dati."}
{"id": "543082", "revid": "317645", "url": "https://it.wikipedia.org/wiki?curid=543082", "title": "Streptococcus", "text": "Con streptococco (Streptococcus ) si indica un genere di batteri gram-positivi di forma sferica, \"cocchi\", che di solito crescono a coppie o formano delle catenelle. \nSono anaerobi facoltativi (con predilezione per la condizione di \nanaerobiosi) e catalasi negativi (caratteristica utile per la diagnosi differenziale dagli Stafilococchi). Sono capaci di produrre delle tossine, una delle quali, la streptolisina (contata dall'esame ASLO ovvero titolo antistreptolisinico), \u00e8 capace di distruggere i globuli rossi. Questa loro caratteristica consente di classificarli in base al tipo di emolisi che danno quando vengano coltivati su piastre di agar-sangue (\u03b1, \u03b2, \u03b3). Una seconda classificazione da A ad U, dovuta a Lancefield, \u00e8 basata sulle diverse propriet\u00e0 antigeniche della loro membrana.\nDescrizione.\nMolte specie fanno parte della flora batterica presente nell'uomo. Tra i patogeni meritano particolare attenzione:\nLo \"Streptococcus thermophilus\" \u00e8 una specie di batterio Gram-positivo anaerobio aerotollerante, classificato come un batterio lattico (LAB).\nEffetto dello zinco.\nLe ricerche dell'Universit\u00e0 di Adelaide e Brisbane, pubblicate sulla rivista Nature Chemical Biology, hanno scoperto che lo Zinco, legandosi alla proteina \u201cPsaBca\u201d, la quale sarebbe utilizzata dallo Streptococco Pneumoniae per servirsi del Manganese, indebolirebbe il batterio, rendendolo facilmente attaccabile dal sistema immunitario."}
{"id": "543085", "revid": "339392", "url": "https://it.wikipedia.org/wiki?curid=543085", "title": "Diocesi di Cuzco", "text": ""}
{"id": "543086", "revid": "287204", "url": "https://it.wikipedia.org/wiki?curid=543086", "title": "La Flamengrie", "text": "Esistono pi\u00f9 comuni francesi con questo nome"}
{"id": "543087", "revid": "36426", "url": "https://it.wikipedia.org/wiki?curid=543087", "title": "Diocesi di Yucat\u00e1n (M\u00e9rida)", "text": ""}
{"id": "543091", "revid": "36426", "url": "https://it.wikipedia.org/wiki?curid=543091", "title": "Lavo\u00fbte-Sur-Loire", "text": ""}
{"id": "543092", "revid": "287204", "url": "https://it.wikipedia.org/wiki?curid=543092", "title": "Battle athletes daiund\u014dkai", "text": " \u00e8 una serie televisiva anime giapponese andata in onda fra il 1997 ed il 1998. Di essa esistono anche una versione manga, del \"mangaka\" Yuki Nakano, e un prequel in sei OAV con lo stesso titolo (cfr. \"Battle athletes daiund\u014dkai\"), che differisce in buona parte dalla serie TV, anche nota con il titolo inglese Battle Athletes Victory.\nSia la serie televisiva che l'OAV sono ambientati in un futuro lontano e raccontano le avventure di alcune giovani atlete, impegnate in una serie di gare e competizioni per vincere il titolo di \"Cosmo Beauty\". Per quanto riguarda il genere, spiccano tanto elementi di fantascienza, quanto elementi sportivi, nonch\u00e9 romantici, questi ultimi di natura esclusivamente omosessuale \"yuri\".\nTrama.\nIn un futuro distante, nel 50\u00ba secolo la societ\u00e0 terrestre ha dovuto fare i conti con una serie di disastri che hanno cambiato il volto del pianeta Terra. Nonostante ci\u00f2, gli umani sono ugualmente riusciti a sopravvivere e a spingersi nello spazio per conquistare i pianeti del Sistema Solare. Consapevoli per\u00f2 di come lo sviluppo della tecnologia debba andare di pari passo con la cura per il corpo, gli esseri umani hanno dato vita a una competizione annuale che si svolge su un satellite artificiale che orbita attorno alla Terra e dove ha sede la USSA (acronimo di University Satellite Sports Academy), ovvero l'accademia sportiva del satellite universitario. Qui, ogni anno le atlete provenienti da tutti i pianeti del Sistema Solare si sfidano per la conquista del titolo di \"Cosmo Beauty\".\nLa storia di \"Battle athletes daiund\u014dkai\" in versione televisiva pu\u00f2 essere suddivisa in tre archi temporali e segue le vicende della protagonista, Akari Kanzaki, una delle atlete che competono per conquistare il titolo di Cosmo Beauty.\nSelezioni sulla Terra: La prima parte della storia si sviluppa sulla Terra, in Antartide (che a causa dei disastri geologici subiti dal pianeta ora si trova all'Equatore) ed ha come nucleo narrativo le selezioni delle tre atlete rappresentanti il pianeta Terra e che dovranno raggiungere il satellite-universit\u00e0 per potersi misurare con le altre rappresentative. Questa parte \u00e8 assente nella miniserie OAV.\nCompetizione vera e propria: La seconda parte della storia prende vita nella USSA, ovvero nell'accademia sportiva che si trova sul satellite-universit\u00e0. Qui, le atlete della selezione terrestre dovranno sfidarsi con le avversarie provenienti dagli altri pianeti per la conquista del titolo vero e proprio. Questa parte della storia pu\u00f2 a sua volta essere suddivisa in due filoni: nel primo, assistiamo alle eliminatorie dove le atlete si sfidano in squadre composte da tre elementi ciascuna. Nel secondo, le competizioni diventano singole. In linea di massima, sebbene siano presenti non poche differenze, questa parte della serie rispecchia la trama dell'OAV.\nSfida con gli alieni: La terza ed ultima parte della storia vede le atlete pi\u00f9 talentuose dell'accademia contrastare una razza extraterrestre il cui desiderio \u00e8 quello di conquistare la Terra. Anche questa parte della trama \u00e8 assente nell'OAV.\nDal punto di vista yuri, i tre archi temporali di \"Battle athletes daiund\u014dkai\" corrispondono anche all'evolversi dei sentimenti di Akari nei riguardi di due sue compagne d'avventura. Nel primo, viene posta particolare attenzione alla relazione fra Akari ed Ichino, nella seconda parte invece \u00e8 il rapporto fra Akari e Kris ad essere protagonista. Nell'ultimo arco temporale, per finire, sar\u00e0 protagonista lo scontro fra Ichino e Kris nel tentativo di conquistare il cuore di Akari.\nPersonaggi.\nDivisi per arco temporale.\nSulla Terra.\nAtlete terrestri protagoniste della selezione in Antartide.\nAkari Kanzaki.\nSeiyuu: Rio Natsuki\nAkari \u00e8 la vera e propria protagonista di questa serie. Figlia di Tomoe Midou, detentrice di molti record imbattuti a tal punto da esser diventata un simbolo per le atlete che si ritrovano presso il satellite-universit\u00e0, combatte ogni giorno con la promessa fatta alla madre di riuscire lei stessa a raggiungere il satellite e diventare a sua volta Cosmo Beauty, un giorno.\nAkari ha un carattere debole, \u00e8 sempre pronta al pianto ed arrendevole, sebbene questo aspetto della sua personalit\u00e0 evolva soprattutto negli episodi finali della serie. Il suo compleanno \u00e8 il 23 marzo 4983.\nIchino \"Itchan\" Yanagida.\nSeiyuu: Aya Hisakawa\nAtleta proveniente da Osaka, \u00e8 la migliore amica di Akari sulla Terra. Itchan ama in particolar modo correre ed eccelle in quelle discipline dell'atletica che ruotano attorno alla corsa. A differenza di Akari, Tanya e Jessie, pur essendo dotata di un talento innato, non riuscir\u00e0 a raggiungere il satellite-universit\u00e0, complice una frattura alla gamba destra.\nI suoi sentimenti per Akari sono ambigui nella prima parte dell'anime, diventano per\u00f2 pi\u00f9 chiari nella parte finale quando, complice la gelosia nei confronti di Kris, si dimostreranno chiaramente di natura sentimentale.\nIl suo personaggio non \u00e8 presente nell'OAV.\nTanya Natdhipytadd.\nSeiyuu: Aya Sakaguchi\nAtleta dalle origini africane, affronta la vita con uno spirito sempre estroverso e selvaggio. Tanya \u00e8 fra tutte la pi\u00f9 energica ed indomita, ma prende le competizioni in maniera poco seria, semplicemente come qualcosa che ama fare e a cui per\u00f2 non d\u00e0 pi\u00f9 peso del necessario.\nLa si vede sempre in giro con abiti strappati o con tatuaggi tribali sul volto, soprattutto quando immersa nelle danze propiziatorie al suo Dio, un totem di legno.\nJessie Gartland.\nSeiyuu: Miki Itou\nProveniente dagli USA, Jessie \u00e8 l'atleta pi\u00f9 talentuosa della rappresentazione terrestre. Nata e cresciuta in un ghetto americano, ha dovuto prendersi cura da sola della fratello minore, essendo orfane di entrambi i genitori. Jessi \u00e8 quindi cresciuta negli stenti e nella povert\u00e0 fino alla morte della sorellina, dovuta a una malattia incurabile. Da allora, un sacerdote di colore di una chiesa locale si \u00e8 preso cura di lei, coltivando le sue doti nella corsa, che invece fino ad allora Jessie aveva utilizzato per sfuggire ai suoi inseguitori dopo i furti commessi per vivere. Grazie a tale sacerdote e a un incontro con Tome Midou, Jessie inizia a dedicare tutta s\u00e9 stessa all'atletica, con l'intento di diventare Cosmo Beauty. Prova un forte astio nei confronti di Akari, che ritiene troppo debole ed indegna d'essere la figlia del suo idolo, ed un'innata ma sportiva rivalit\u00e0 nei confronti di Ayla Roznovsky.\nAyla V. Roznovsky.\nSeiyuu: Yoko Soumi, Yukari Tamura (da giovane)\nAyla \u00e8 un'atleta che proviene dall'Europa orientale. Ha un carattere freddo e determinato e la si vede spesso rivaleggiare con Jessie. Il suo sport preferito \u00e8 il nuoto, in cui eccelle. Lascer\u00e0 le eliminatorie per raggiungere il satellite-universit\u00e0 nella loro fase finale: infatti Ayla gareggia per portare onore al suo paese natio, ma proprio durante l'ultima gara viene a sapere che la sua nazione \u00e8 stata conquistata e quindi, ritenendo di non aver pi\u00f9 motivi per competere, abbandona le selezioni. In seguito, sposer\u00e0 il suo istruttore di nuoto, dal quale avr\u00e0 una figlia che chiamer\u00e0 Jessie, in onore dell'antica rivale.\nWong Ling-Pha.\nSeiyuu: Taeko Kawata\nLing-Pha \u00e8 una delle atlete presente in Antartide e che proviene dalla Cina. \u00c8 conosciuta per le sue scorrettezze e per la presenza di numerosi servitori che cercano di fare il possibile per truccare le competizioni in cui partecipa, in modo da farla risultare vincitrice. Non c'\u00e8 quindi da stupirsi se, eliminata dalla selezioni per raggiungere il satellite-universit\u00e0, riuscir\u00e0 ugualmente ad intrufolarsi, assumendo l'identit\u00e0 fittizia dell'atleta Marshall. L'unico sport in cui sembra eccellere \u00e8 il ciclismo.\nNonostante queste considerazioni, comunque il suo \u00e8 un personaggio comico utilizzato spesso per stemperare le situazioni pi\u00f9 drammatiche della serie. Non compare nell'OAV.\nSul Satellite Universitario.\nOltre ad Akari, Tanya e Jessie vi sono:\nKris Christopher.\nSeiyuu: Tomoko Kawakami\nAtleta proveniente dalla Luna, Kris si rivela essere la pi\u00f9 talentuosa del suo corso sul satellite-universit\u00e0. Come nella serie OAV, appartiene a una ristretta comunit\u00e0 di uomini presenti sulla superficie lunare: i Biginners. Tale comunit\u00e0 vive in una profonda simbiosi con la natura e rifiuta ogni forma di tecnologia, preferendo vivere in armonia in un ambiente non contaminato. Kris, in particolare, appartiene a una famiglia di sacerdoti, in grado di sentire gli spiriti e comunicare con loro.\nSul satellite-universit\u00e0, Kris condivide la sua stanza con Akari e Anna, oltre che Gyubei, la sua mucca portata con s\u00e9 dalla Luna e senza il quale latte Kris sostiene di non poter vivere.\nI suoi sentimenti nei confronti di Akari sono chiaramente di natura romantica, e anzi Kris \u00e8 vittima di un colpo di fulmine sin dal primo istante in cui incontra l'atleta terrestre. Gli ultimi episodi della seconda parte della serie lasciano chiaramente ad intendere come tali sentimenti siano corrisposti. Per altro, durante tali episodi le due condividono un legame empatico, evocato proprio da Kris e sancito dagli spiriti venerati dall'atleta della Luna. Il suo compleanno \u00e8 il 1\u00ba gennaio 4982.\nAnna Respighi.\nSeiyuu: Akiko Yajima\nAnna \u00e8 la compagna di stanza di Akari e Kris durante le fasi eliminatorie a squadre sul satellite-universit\u00e0. Ha un carattere debole e fragile che finir\u00e0 con il prendere il sopravvento nel momento in cui le prove diventeranno individuali, causandole enormi problemi nella prima sfida con Mylandah.\nPerdendo il controllo delle sue azioni, Anna finir\u00e0 con il colpire l'avversaria con la propria racchetta da tennis come gi\u00e0 in passato fece con la gemella Elaine, colpevole di catalizzare tutte le attenzioni della loro madre e di essere la preferita fra le due per poter raggiungere il satellite-universit\u00e0.\nNella serie TV non viene quindi ripreso l'aspetto presentato nell'OAV, sebbene Anna rimanga anche qui un personaggio ambiguo e a tratti oscuro.\nLahrri Feldnunt.\nSeiyuu: Yuriko Yamaguchi\nEsattamente come nell'OAV, \u00e8 l'atleta che ha conquistato negli ultimi due anni il titolo di Cosmo Beauty. In perenne ricerca di record, vive per perfezionare i suoi movimenti e le sue azioni per rendere il suo corpo una macchina perfetta, ma sar\u00e0 proprio la perdita di emozioni a causare la sua sconfitta contro Akari, nella semifinale per il titolo di Cosmo Beauty.\nIl suo rapporto con Mylandah rimane ambiguo anche nella serie, sebbene qui sia pi\u00f9 approfondito rispetto agli OAV. Il suo compleanno \u00e8 il 30 giugno 4980.\nMylandah Arkar Walder.\nSeiyuu: Akemi Okamura\nAnche qui il personaggio di Mylandah sembra ricalcare le linee gi\u00e0 tracciate negli OAV: estremamente talentuosa, vive nella ricerca della vendetta nei confronti di Lahrri, colpevole di averla abbandonata anni prima al passaggio dalle prove di squadra a quelle individuali. Nei confronti di Lahrri, Malandah sembra nutrire una vera e propria ossessione, destinata a sciogliersi solo quando entrambe le atlete saranno eliminate da Akari e Kris nelle semifinali per la conquista del titolo. Il suo compleanno \u00e8 il 10 febbraio 4980.\nMister Miracle.\nSeiyuu: Unsh\u014d Ishizuka\n\u00c8 l'allenatore pi\u00f9 famoso e conosciuto del satellite-universit\u00e0, chiamato \"Mister Miracolo\" perch\u00e9 in grado di portare al titolo di Cosmo Beauty anche atlete che non sembravano aver la bench\u00e9 minima speranza di riuscire. Nella serie, prende in cura il trio Akari-Kris-Anna per tutta la durata delle prove di squadra. Solo con l'ingresso nelle prove individuali, Mister Miracle decider\u00e0 di seguire Kris, ritenuta la pi\u00f9 talentuosa fra le tre. Solo in seguito si capir\u00e0 come il suo fosse un tentativo per rafforzare tanto il carattere dell'atleta della Luna, quanto quello di Akari\u00a0\u2013 inconsciamente innamorata di Kris e quindi dipendente nei suoi confronti.\nLa causa di questa scelta sar\u00e0 rivelata solo alla fine, quando si apprender\u00e0 come Mister Miracle sia in realt\u00e0 il padre di Akari.\nEric Roberts.\nSeiyuu: Kazuhiko Inoue\n\u00c8 il dottore che si prende cura di Mister Miracle, a causa delle sue difficili condizioni di salute. L'unica cosa che sembra dare nuove energie al suo assistito \u00e8 il cioccolato, per tale motivo Eric \u00e8 sempre pronto a fornirgli delle barrette.\nSolo alla fine della serie, si apprender\u00e0 come in realt\u00e0 il dottore stia avvelenando Mr Miracle e si sia venduto agli alieni, ai suoi occhi detentori di una tecnologia e medicina avanzatissima e verso cui Eric nutre un profondo rispetto.\nAltri personaggi.\nGrant Oldman (Preside USSA).\nSeiyuu: Kouji Nakata\nGrand Oldman \u00e8 il preside dell'accademia e lo si vede spesso indossare un kimono di origini giapponesi. Segue da lontano la figura di Akari, consapevole di come la figlia di Tomoe Midou abbia la stoffa per poter eguagliare e superare la madre.\nTomoe Midou.\nSeiyuu: Miki Takahashi\nTomoe Midou \u00e8 la madre di Akari Kanzaki, morta quando la figlia era ancora bambina. Detiene molti record imbattuti ed \u00e8 considerata il talento massimo dell'atletica leggera. Ricomparir\u00e0 nell'ultima parte della serie, riportata in vita dalla tecnologia aliena, ma finir\u00e0 con l'essere sconfitta proprio da sua figlia Akari.\nColonna sonora.\nEsistono tre colonne sonore di \"Battle athletes daiund\u014dkai\"."}
{"id": "543093", "revid": "1494169", "url": "https://it.wikipedia.org/wiki?curid=543093", "title": "Le Favril", "text": "Esistono pi\u00f9 comuni francesi con questo nome:"}
{"id": "543096", "revid": "20217332", "url": "https://it.wikipedia.org/wiki?curid=543096", "title": "Ch\u00e2tillon-sur-S\u00e8vre", "text": ""}
{"id": "543099", "revid": "767487", "url": "https://it.wikipedia.org/wiki?curid=543099", "title": "Brussels", "text": ""}
{"id": "543100", "revid": "729019", "url": "https://it.wikipedia.org/wiki?curid=543100", "title": "Focke-Wulf Fw 200", "text": "Il Focke-Wulf Fw 200, soprannominato Condor, era un quadrimotore ad ala bassa, dotato di struttura interamente metallica, prodotto dall'azienda tedesca Focke-Wulf-Flugzeugbau GmbH a partire dalla seconda met\u00e0 degli anni trenta.\nInizialmente fu progettato ed impiegato come aereo di linea ma, opportunamente modificato e sviluppato, durante la seconda guerra mondiale venne utilizzato anche come pattugliatore marittimo e bombardiere, ruoli nei quali si merit\u00f2 la nomea di \"flagello dell'Atlantico\".\nStoria del progetto.\nIl progetto relativo al Fw 200 nacque nel 1936 in seguito alla richiesta avanzata dalla Deutsche Lufthansa per un velivolo in grado di competere con il recente Douglas DC-3 al fine di sostituire i propri Junkers Ju 52. La proposta della Focke-Wulf venne presentata ai vertici della compagnia di bandiera tedesca il 16 luglio del 1936, con la promessa che il velivolo sarebbe stato approntato entro un anno e che sarebbe stato in grado di operare su rotte transatlantiche.\nIn quella stessa estate venne realizzato un simulacro della fusoliera del velivolo: l'approvazione da parte dei vertici della Lufthansa consent\u00ec di procedere speditamente con la costruzione di tre prototipi e con l'approntamento della linea di montaggio che avrebbe dovuto realizzare nove esemplari di preserie.\nIl 27 luglio del 1937, ai comandi di Kurt Tank (capo dell'ufficio tecnico della Focke-Wulf, il quale usava spesso collaudare direttamente le proprie realizzazioni), venne portato in volo il primo dei tre prototipi (immatricolato D-AERE): erano trascorsi solo 12 mesi e 11 giorni dalla data di presentazione del progetto.\nNell'estate dell'anno successivo fu la compagnia danese \"Det Danske Luftfartselskab\" ad effettuare il primo volo di linea utilizzando il Fw 200: si trattava di uno dei due esemplari di preserie acquistati, rispettivamente immatricolati OY-DAM (e battezzato \"Dania\") e OY-DEM (\"Jutlandia\").\nNel frattempo, in base ad una richiesta delle autorit\u00e0 giapponesi colpite dalle potenzialit\u00e0 del velivolo (osservato durante un volo dimostrativo svolto tra Berlino e Tokyo) furono ordinati cinque esemplari del \"Condor\" nella versione commerciale ed un altro da destinare alla ricognizione marittima. In particolare da quest'ultima richiesta ebbe origine il prototipo Fw 200 V10, primo ad essere dotato di armamento, dal quale ebbe successiva origine la prima versione destinata all'impiego militare Fw 200 C.\nDa questo momento, in seguito allo scoppio della seconda guerra mondiale, l'opera di sviluppo non previde pi\u00f9 versioni da trasporto: il Condor divenne in poco tempo un ricognitore marittimo in grado di rappresentare una seria minaccia per le navi ed i convogli alleati.\nA partire dalla versione C-3 venne realizzata una modifica alla struttura della fusoliera per tentare di ovviare (con risultati solo parziali) ad una debolezza palesatasi con l'impiego bellico sia in occasione di atterraggi \"ruvidi\" che nelle azioni di combattimento manovrate. A parte questa, tutte le principali migliorie apportate al velivolo riguardarono prevalentemente le sue capacit\u00e0 belliche: dai motori sempre pi\u00f9 potenti alle diverse innovazioni tecnologiche. In modo particolare riguardo a queste ultime il Fw 200 venne progressivamente dotato di radar di ricerca antinave (FuG 200 Hohentwiel), di bombe con motore a razzo (Henschel Hs 293) dotate di sistema di controllo a distanza (Kehl-Stra\u00dfburg).\nUna caratteristica particolare dello sviluppo del Fw 200 \u00e8 rappresentata dalle conversioni effettuate tramite l'installazione di modifiche standardizzate apportate ai velivoli gi\u00e0 consegnati (definite \"Umr\u00fcst-Baus\u00e4tze\") che riguardarono prevalentemente l'armamento e che vennero indicate con una precisa designazione, dando cos\u00ec origine a varianti specifiche.\nTecnica.\nCellula.\nIl Focke-Wulf Fw 200 era un monoplano quadrimotore ad ala bassa, di struttura interamente metallica. Dotato di carrello retrattile che veniva alloggiato nelle gondole dei motori interni, era caratterizzato dalle semiali che, verso l'estremit\u00e0 (esternamente alla coppia dei propulsori) acquisivano un angolo diedro positivo. Gli impennaggi erano di tipo tradizionale.\nMotori.\nI motori impiegati dal primo prototipo erano quattro radiali a 9 cilindri Pratt &amp; Whitney Hornet da 887\u00a0hp (900\u00a0CV), ma gi\u00e0 il secondo prototipo montava motori BMW 132 (in sostanza uno sviluppo dellHornet\", in precedenza gi\u00e0 costruito su licenza dalla stessa BMW, capace di sviluppare 720\u00a0CV di potenza). In tempi successivi vennero installate versioni sempre pi\u00f9 potenti del BMW 132 e, a partire dalla versione C-3\"' del 1941, un altro motore radiale a 9 cilindri: si trattava in questo caso del Bramo 323 Fafnir, in grado di fornire 1\u00a0200\u00a0CV di potenza.\nSistemi e impianti.\nLe versioni C-4 e C-8 erano dotate di radar di ricerca: all'inizio nella versione \"FuG Rostock\" (con la sigla FuG, acronimo di \"Flugzeugfunkanlage\", venivano indicate tutte le apparecchiature radio e radar in uso nelle forze armate della Germania nazista), facilmente identificabile dalle caratteristiche antenne installate sul muso del velivolo. Il \"Rostock\" venne sostituito, in un secondo tempo, dal FuG 200 Hohentwiel.\nNelle versioni C-6 e C-8 le bombe Hs 293 erano guidate a distanza mediante l'impianto di controllo \"Kehl-Stra\u00dfburg\".\nSistemi d'arma.\nLa prima versione destinata ad impieghi operativi fu la C-1 che impiegava un cannoncino MG FF calibro 20 mm (a prua), e tre mitragliatrici MG 15 calibro 7,92 mm: una in una gondola ventrale e due in postazioni dorsali (sparanti ognuna in un senso solo).\nLe versioni successive videro l'incremento del numero delle armi (comparvero prima una postazione ventrale, poi due postazioni laterali), nelle quali vennero impiegati cannoncini MG 151 (sia calibro 15 mm che 20 mm) e mitragliatrici MG 131 (calibro 13 mm).\nI carichi di caduta delle prime versioni erano composti da bombe a caduta libera: inizialmente per un totale di 1\u00a0000\u00a0kg, per arrivare ad un massimo di 2\u00a0100\u00a0kg della versione C-3. Nelle versioni C-6 e C-8, il Fw 200 venne modificato per l'impiego della bomba con motore a razzo Henschel Hs 293: ne poteva essere installata una per ogni semiala.\nImpiego operativo.\nCivile.\nSe, da un lato, i primi ordini per il nuovo quadrimotore avevano consentito di vendere il lotto di velivoli di preserie, dall'altro venne organizzata una serie di voli dimostrativi che avrebbero presto evidenziato le potenzialit\u00e0 del \"Condor\": il primo di questi venne realizzato il 10 agosto 1938 quando il Fw 200 S-1, immatricolato D-ACON e battezzato \"Brandenburg\", effettu\u00f2 il primo volo \"non stop\" tra Berlino e New York in 24\u00a0h e 56\u00a0min; il volo di ritorno venne effettuato il 13 agosto e portato a termine in 19\u00a0h e 55\u00a0min.\nIl 29 novembre di quello stesso anno lo stesso velivolo venne impiegato per un collegamento dimostrativo tra Berlino e Tokio, toccando le citt\u00e0 di Bassora, Karachi ed Hanoi; il percorso venne completato nel tempo record di 46\u00a0h e 18\u00a0min.\nQueste imprese condussero all'emissione di un ordinativo, per cinque esemplari, da parte della compagnia di bandiera giapponese Dai Nippon K\u014dk\u016b Kabushiki Kaisha e di un altro, per due aerei, da parte della finlandese Aero O/Y. Tuttavia, in relazione allo scoppio della guerra, solamente tre di questi velivoli furono effettivamente costruiti: inizialmente assegnati alla Lufthansa, in un secondo tempo vennero da questa trasferiti ai reparti da trasporto della Luftwaffe che li impieg\u00f2 nel corso della campagna di Norvegia.\nCome gi\u00e0 detto, fu ancora in seguito alla favorevole impressione che il Fw 200 aveva destato durante il volo verso Tokio che il servizio aereo della Marina imperiale giapponese avanz\u00f2 la richiesta per un esemplare espressamente destinato alla ricognizione marittima. Anche in questo caso l'ordine venne assorbito dalla Luftwaffe che emise immediatamente ordini per esemplari di serie: il primo volo operativo di un esemplare da ricognizione venne effettuato l'8 aprile del 1940.\nAll'inizio del precedente mese di marzo la danese D.D.L., in collaborazione con l'olandese KLM e la svedese AB Aerotransport, diede inizio ad un collegamento con tre voli quotidiani tra Londra e Stoccolma con scali ad Amsterdam, Copenaghen e Malm\u00f6 impiegando i due \"Condor\" acquistati. Con l'invasione tedesca della Danimarca, uno di questi velivoli trov\u00f2 rifugio in territorio britannico e venne successivamente utilizzato dalla British Overseas Airways Corporation (BOAC).\nI velivoli della Lufthansa, con l'inizio del conflitto, vennero tutti assegnati ai reparti da trasporto della Luftwaffe; due velivoli vennero successivamente restituiti alla Lufthansa presso la quale conclusero la propria carriera operativa: l'ultimo collegamento realizzato con le insegne civili risulta effettuato il 14 aprile 1945, da Barcellona a Berlino.\nMilitare.\nLa piena operativit\u00e0 dei reparti da ricognizione venne raggiunta nell'estate del 1940 con lo schieramento dei velivoli presso gli aeroporti di Trondheim-V\u00e6rnes e di Bordeaux-M\u00e9rignac; i Fw 200 vennero destinati sia all'attacco diretto di convogli che alla cooperazione con gli U-Boot della Kriegsmarine, per la segnalazione della posizione dei convogli stessi.\nL'impatto sull'andamento del conflitto nei rispettivi teatri fu considerevole: nei primi due mesi (agosto e settembre 1940) i \"Condor\" affondarono complessivamente circa 90\u00a0000 tonnellate di naviglio; la cifra avrebbe raggiunto le 363\u00a0000 tonnellate nel periodo compreso tra il 1\u00ba agosto 1940 ed il 9 febbraio del 1941. Proprio in ragione di questi numeri i Fw 200 vennero definiti da Winston Churchill \"il flagello dell'Atlantico\".\nSolo in seguito all'introduzione di nuove strategie di difesa per i convogli, come l'introduzione delle Catapult Aircraft Merchantman e delle Merchant Aircraft Carrier (che consentivano di far decollare aerei da caccia a protezione dei convogli partendo da navi che facevano parte dei convogli stessi), gli alleati riuscirono, a partire dal 1943 a contenere, prima, e debellare, poi, la minaccia rappresentata dai \"Condor\". Nell'autunno del 1944 le attivit\u00e0 di ricognizione ed attacco ai convogli da parte dei Fw 200 vennero definitivamente sospese e gli esemplari superstiti vennero assegnati ai reparti da trasporto della Luftwaffe.\nAlcuni esemplari di Fw 200 furono utilizzati per realizzare un ponte aereo durante la battaglia di Stalingrado, seguente la controffensiva sovietica dell'inverno 1942-43, che vide la 6\u00aa armata tedesca intrappolata nella grande sacca di Stalingrado. Per i \"Condor\" questa operazione rappresent\u00f2 l'esordio nel fronte orientale; i Fw 200 si fecero apprezzare da un lato per le capacit\u00e0 di trasporto, mentre l'aspetto di maggior criticit\u00e0 fu rappresentato dalle debolezze strutturali gi\u00e0 emerse in precedenza.\nI Fw 200 vennero impiegati anche nel Mar Mediterraneo, per l'attacco di convogli che, attraverso lo stretto di Gibilterra, erano destinati alle basi alleate nel Mediterraneo orientale. Alcuni velivoli danneggiati cercarono rifugio in aeroporti spagnoli o portoghesi: nei primi anni del conflitto le autorit\u00e0 spagnole consentirono la riparazione dei velivoli ed il loro ritorno nelle basi in territorio francese, ma in seguito allo sbarco alleato in Marocco ed Algeria, quattro velivoli vennero trattenuti dal governo spagnolo (agli equipaggi venne invece consentito il ritorno in patria). Uno di questi velivoli venne rimesso in condizioni di volo ed impiegato dall'Ej\u00e9rcito del Aire, mentre gli altri vennero utilizzati come fonte di pezzi di ricambio.\nAnche l'Unione Sovietica utilizz\u00f2 alcuni Fw 200: in questo caso si tratt\u00f2 di esemplari catturati sul finire della guerra presso l'Aeroporto di Berlino-Tempelhof che vennero utilizzati, dopo la fine del conflitto, prevalentemente nelle regioni artiche per scopi di ricognizione e ricerca.\nVersioni.\n\"I dati sulle versioni, sono tratti da Enciclopedia l'Aviazione\""}
{"id": "543101", "revid": "729019", "url": "https://it.wikipedia.org/wiki?curid=543101", "title": "EE-9 Cascavel", "text": "La EE-9 Cascavel (dal nome di un serpente velenoso brasiliano) \u00e8 una blindo media di costruzione brasiliana, realizzata dalla ENGESA e armata, solitamente, di un cannone da 90mm.\nDurante gli anni sessanta la blindo in dotazione all'esercito brasiliano era la M8 di fornitura USA, ma la mancanza progressiva di parti di ricambio, la obsolescenza del mezzo e la scarsa potenza del cannone ne consigliarono la sostituzione.\nL'Esercito Brasiliano necessitava di una blindo pesante piuttosto che di carri armati, poco adatti a un terreno come quello del grande Paese sudamericano. Venne incaricata della progettazione di un mezzo adatto la ENGESA di San Paolo, l'unica ditta nazionale capace di progettare veicoli militari e gi\u00e0 autrice di alcuni mezzi interessanti, come la trasformazione di veicoli 6x4 in 6x6. La prima blindo, apparsa nel 1970, aveva la torretta dell'M8 Greyhound, ma in seguito divenne disponibile la torretta della blindo francese Hispano-Suiza H-90 con cannone DEFA, e infine una brasiliana con cannoni belgi Cockerill da 90mm, prodotti su licenza dalla stessa ENGESA.\nDue i motivi, nel campo della mobilit\u00e0, degni di interesse:\nIn termini di Lay-out dello scafo, le ruote (tutte motrici), sono disposte in maniera simile a quelle di un autocarro: un asse anteriore, sterzante, e due assi posteriori, con sospensioni Boomerang, assai distanziati dal primo, tanto da poter dire che si tratta di una netta suddivisione nella meccanica del mezzo. Il pilota \u00e8 nella parte anteriore dello scafo, dalle forme assai robuste e voluminose, e gli altri due uomini - caricatore e capocarro - nella torretta. Il cannone pu\u00f2 disporre in opzione di vari sistemi di controllo del tiro, con telemetri laser (mai ottici) e computer balistici. Il motore si trova nella parte posteriore. Tutto lo scafo \u00e8 dotato di una doppia corazza, laminata a caldo, con uno strato pi\u00f9 duro esterno e uno pi\u00f9 tenero interno di acciaio speciale, studiata all'Universit\u00e0 di San Paolo per ottimizzare la resistenza in relazione al peso.\nL'idea di utilizzare un mezzo di concezione nazionale pu\u00f2 aver forse suscitato polemiche per i costi e i rischi connessi, ma \u00e8 risultata vincente. Grazie anche all'abbinamento della meccanica dell'EE-9 con il mezzo da trasporto truppe (APC) EE-11 Urutu, il successo commerciale si \u00e8 rivelato molto consistente e la blindo (e l'APC), oltre che essere prodotti per le esigenze nazionali, sono stati esportati in numerosi Paesi. La macchina in questione ha fornito una buona impressione, e ha preso parte alla guerra Iraq-Iran da parte irachena; alcuni esemplari sono diventati di propriet\u00e0 iraniana dopo la loro cattura. Altri mezzi hanno combattuto con l'Esercito Libico contro i guerriglieri del Ciad, nell'infelice tentativo di sgominarli operato da Gheddafi durante gli anni ottanta, che, inizialmente efficace, si risolse in un totale fallimento anche a causa dell'intervento diretto dei francesi.\nLa Cascavel \u00e8 stata prodotta in almeno 5 serie diverse, via via ammodernate, dotate di sistemi di controllo del tiro e altro ancora in opzione a numerose scelte; non \u00e8 per\u00f2 stata adattata, a differenza di altre macchine similari, a nessuna particolare missione (antiaerea, anticarro etc.) con modelli specifici. Una delle sue caratteristiche, l'autonomia che pu\u00f2 arrivare anche a 1000\u00a0km, \u00e8 rimasta praticamente imbattuta anche da mezzi pi\u00f9 recenti o potenti."}
{"id": "543102", "revid": "729019", "url": "https://it.wikipedia.org/wiki?curid=543102", "title": "Panhard ERC", "text": "La Panhard ERC \u00e8 una moderna autoblindo 6x6 francese, dotata di una struttura molto compatta e di una sagoma ridotta, ideata in sostituzione della precedente AML, divenuta troppo piccola ed angusta per molte delle esigenze degli utilizzatori dei moderni veicoli blindati.\nL'ERC-90 Sagaie e l'AMX-10RC saranno sostituiti, nell'Arm\u00e9e de terre, dall'Engin blind\u00e9 de reconnaissance et de combat (EBRC).\nSviluppo.\nLa grande popolarit\u00e0 dell'AML non riusciva a nascondere i suoi limiti di protezione e mobilit\u00e0: per quanto essa pesasse la met\u00e0 di un M113, e avesse nondimeno la potenza di fuoco per distruggere carri 10 volte pi\u00f9 pesanti, le caratteristiche fuoristrada erano limitate dalla formula 4x4, che rendeva necessario usare i canali metallici per oltrepassare trincee e fossi di modesta larghezza. La Panhard nel 1970 partecip\u00f2 al concorso per un nuovo veicolo blindato da trasporto truppe francese, vinto per\u00f2 dal VAB della Renault. Le tecnologie sviluppate in questo frangente non vennero sprecate, allorch\u00e9 la ditta mise mano ad un nuovo progetto di autoblinda leggera e il risultato, abbastanza scontato, vide la realizzazione di una trasmissione 6x6 e l'aumento sensibile delle dimensioni dello scafo, come anche il miglioramento di tutta l'impiantistica. Il nuovo modello, chiamato ERC, venne presentato nel 1977. Nel frattempo, allo scopo di utilizzare in maniera efficiente ogni singolo franco speso nello sviluppo, venne messo mano anche al progetto di un mezzo successore dell'M3 da trasporto truppe e il risultato fu il VCR, basato in larga misura sulla meccanica ERC.\nTecnica.\nLa Nuova autoblindo raggiunge un peso di 7,65 t. in assetto di combattimento, maggiore del 50% rispetto all'AML, come della stessa misura \u00e8 l'aumento in termini di assi portanti, ma anche cos\u00ec il mezzo \u00e8 piccolo, leggero e assai economico.\nLa struttura \u00e8 convenzionale, il pilota \u00e8 davanti e 2 membri d'equipaggio in torretta, al centro dello scafo. Il motore \u00e8 nella parte posteriore.\nLa mobilit\u00e0 vede una velocit\u00e0 su strada di 100\u00a0km/h, ma anche la capacit\u00e0 anfibia, con il movimento in acque calme possibile a 4,5\u00a0km/h. A richiesta \u00e8 disponibile una coppia di idrogetti che raddoppiano la velocit\u00e0 in acqua, e questo rende il mezzo molto pi\u00f9 capace di guadare corsi d'acqua e zone con moto ondoso. La caratteristica pi\u00f9 interessante della trazione impiegata \u00e8 che il mezzo ha le 2 ruote centrali sollevabili da terra per il movimento su strada, cosicch\u00e9 questo pu\u00f2 essere svolto in maniera pi\u00f9 efficiente. L'autonomia raggiunge gli 800\u00a0km, nonostante il propulsore sia un Peugeot V-6 a benzina da ben 155\u00a0hp.\nLa torretta, con 2 uomini d'equipaggio, ha un armamento normalmente costituito da un cannone DEFA a media pressione con 20 colpi. La possibilit\u00e0 di scelta, in verit\u00e0, \u00e8 ampia e possono essere installate torri con cannoni-mortai da 60\u00a0mm+cannone da 20, o mortaio da 81\u00a0mm. Sono disponibili anche torrette antiaeree con 2 armi da 20 o 25\u00a0mm e la torretta dell'AML.\nLa versione in servizio con l'esercito francese ha un cannone GIAT ad alta pressione TS-90 da 90\u00a0mm con elevazione di -8/+15. essendo riuscito il tentativo di abbinare tale potente cannone a uno scafo cos\u00ec leggero, \u00e8 possibile utilizzare anche proiettili APFSDS con velocit\u00e0 alla volata di 1350\u00a0m/s. e perforazione di 120\u00a0mm a 60 gradi (forse a 2000 metri). Disponibili su richiesta apparati di condizionamento aria, visione notturna e telemetri laser, mentre standard \u00e8 l'apparato di protezione NBC (nucleare-biologico-chimico).\nServizio.\nDal 1979 la Panhard ERC \u00e8 andata in produzione equipaggiando tra l'altro le forze armate di Argentina, Costa d'Avorio, Messico ed Iraq. In Francia, essa \u00e8 stata adottata in circa 200 esemplari nel modello summenzionato, noto come ERC-90 TS-90 Sagaie.\nLa Sagaie 2.\nUna nuova generazione di queste leggere ed efficienti blindo \u00e8 nata nel decennio successivo, Denominata ERC-90 Sagaie 2, che si differenzia per numerose innovazioni, con uno scafo pi\u00f9 lungo, una corazza migliore e una dotazione di munizioni aumentata dagli insufficienti (retaggio dell'AML) 20 colpi a 32 o 35, 10 o 13 di pronto impiego in torretta. I motori, dato il maggiore peso del mezzo, sono adesso 2 Peugeot XD 3T diesel a 4 cilindri da 196\u00a0hp in totale oppure 2 Peugeot a 6 cilindri benzina, da 290\u00a0hp complessivi. Mantenuta la capacit\u00e0 anfibia e il sistema di controllo del tiro \u00e8 stato migliorato. Il modello \u00e8 stato prodotto esclusivamente per il mercato estero.\nNell'insieme, la ERC \u00e8 stata uno dei progetti pi\u00f9 interessanti e efficienti di autoblindo. Incapace di emulare il successo della pi\u00f9 vecchia AML, ha tuttavia costituito un esempio di equilibrio nelle caratteristiche di progettazione, e soprattutto \u00e8 forse la migliore concretizzazione di tale categoria di mezzi. Infatti, per quanto esistano veicoli pi\u00f9 potenti e corazzati, come la Centauro o la Rooikat, essi tendono ad essere:"}
{"id": "543108", "revid": "36426", "url": "https://it.wikipedia.org/wiki?curid=543108", "title": "Pietro de Accolti de Aretio", "text": ""}
{"id": "543109", "revid": "78273", "url": "https://it.wikipedia.org/wiki?curid=543109", "title": "Benedetto de Accolti", "text": ""}
{"id": "543110", "revid": "848247", "url": "https://it.wikipedia.org/wiki?curid=543110", "title": "Hammamet", "text": "Hammamet (in arabo \u0627\u0644\u062d\u0645\u0627\u0645\u0627\u062a, \"Al-\u1e24amm\u0101m\u0101t\") \u00e8 una citt\u00e0 della Tunisia.\nGeografia.\nLocalit\u00e0 costiera situata a sud-est di Capo Bon, sul golfo omonimo, nel Governatorato di Nabeul, \u00e8 una delle principali localit\u00e0 turistiche del paese. La popolazione varia durante l'anno a causa delle presenze dei turisti da 20.000 a 70.000 persone.\nStoria.\nLa citt\u00e0, fondata durante l'epoca romana, \u00e8 stata meta di numerosi turisti celebri, fra i quali illustri politici come Winston Churchill, e scrittori come Gustave Flaubert.\nHammamet \u00e8 diventata famosa in Italia per aver ospitato Bettino Craxi nel corso della sua latitanza dal 1994 fino alla sua morte nel 2000.\nNella Marina Hammamet si tiene annualmente il festival musicale \"Night in Tunisiana\"."}
{"id": "543111", "revid": "767487", "url": "https://it.wikipedia.org/wiki?curid=543111", "title": "Punk... Not Diet!", "text": "Punk... Not Diet! \u00e8 il secondo album dei Giardini di Mir\u00f2.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 82."}
{"id": "543114", "revid": "123078838", "url": "https://it.wikipedia.org/wiki?curid=543114", "title": "Kristin Cavallari", "text": "Cavallari, i cui nonni erano italiani, ha anche partecipato ad alcune puntate del telefilm \"Veronica Mars\".\nVita privata.\nNell'aprile 2011 si fidanza con Jay Cutler, quarterback per i Chicago Bears nella National Football League. L'8 giugno 2013 i due si sposano a Nashville. Hanno tre figli: due maschi, Camden Jack (8 agosto 2012), Jaxon Wyatt (7 maggio 2014) e una femmina, Saylor James (23 novembre 2015). Nell\u2019aprile del 2020 i due annunciano il divorzio."}
{"id": "543116", "revid": "110157", "url": "https://it.wikipedia.org/wiki?curid=543116", "title": "Basilica dei Santi Gervasio e Protasio", "text": "La basilica arcipresbiteriale-collegiata dei Santi Gervasio e Protasio \u00e8 un luogo di culto cattolico situato nel comune di Rapallo, tra corso Italia e piazza Matteo Canessa, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Rapallo-Santa Margherita Ligure della diocesi di Chiavari. Nel maggio del 1925 papa Pio XI la elev\u00f2 alla dignit\u00e0 di basilica minore.\nLa comunit\u00e0 parrocchiale \u00e8 una delle pi\u00f9 numerose comunit\u00e0 religiose del comprensorio diocesano.\nStoria.\nL'intitolazione dell'allora chiesa ai santi Gervasio e Protasio venne ufficializzata, secondo alcune fonti cartacee dell'epoca, l'11 ottobre del 1118 da papa Gelasio II in viaggio verso la Francia. Sulla datazione del giorno e del mese vi \u00e8, per\u00f2, dagli storici una certa discordanza con tale affermazione in quanto i caratteri romani presenti nella lapide marmorea che ne commemora l'evento presenterebbero diverse interpretazioni e, come confermato da diversi studi sul reperto da parte di studiosi dell'Universit\u00e0 di Genova e della Soprintendenza dei beni artistici e culturali della Liguria, probabili modifiche grafiche per \"adattare\" la consacrazione della basilica rapallese ad una datazione postuma alla consacrazione della cattedrale di San Lorenzo di Genova, che avvenne il 10 ottobre del 1118 e ad opera dello stesso pontefice; lo stesso papa che il 26 settembre si trovava a Pisa per la consacrazione del duomo pisano. La lapide, probabilmente datata al XVII secolo, presenta infatti la dicitura in caratteri romani \"XII 8BRIS\" con il carattere \"X\" - quindi tradotto nel valore numerico 10 - a ridosso dei caratteri romani \"II\" (quindi 2 ottobre) a mo' di adattamento della data all'11 ottobre o, ancora, al 12 ottobre 1118. Difficilmente infatti il pontefice, come sostenuto dagli storici, compiendo il viaggio dalla Toscana alla Liguria avrebbe consacrato la cattedrale genovese il 10 ottobre (dato certo e documentato) per poi ritornare indietro a Rapallo (distante oggi circa 30 km) per seguire il medesimo atto della basilica e quindi riprendere il viaggio verso ovest e la Francia.\nGi\u00e0 al 1143 \u00e8 segnalata la presenza di un Capitolo di canonici.\nLa successiva struttura che si edific\u00f2, probabilmente in epoca medievale e in stile gotico-romanico, fu interessata nel tempo a diversi rimaneggiamenti e modifiche dovute - in determinati periodi - ad assalti, saccheggi e distruzioni che si verificarono nell'allora borgo marinaro rapallese. Proprio per la importanza - da ricordare infatti che la sua giurisdizione parrocchiale si estendeva su 17 chiese degli attuali comuni di Portofino fino a San Pietro di Rovereto (Zoagli) passando per la media val Fontanabuona (Cicagna) - fu inoltre in passato sede di riunioni popolari dove furono intraprese decisioni importanti della vita sociale, politica e religiosa della comunit\u00e0 rapallese.\nNel 1604 la chiesa \u00e8 segnalata una in una bolla dell'arcivescovo di Genova cardinal Orazio Spinola nella quale si segnala alla comunit\u00e0 il gravoso stato della struttura, indicando per essa nuovi lavori urgenti all'edificio. L'opera di restauro e di trasformazione si avviarono nel 1606 - con lo spostamento del coro all'ingresso e dell'altare maggiore - per concludersi il 2 giugno del 1628, dopo dodici anni di lavoro, conservando per\u00f2 la struttura a quattro navate.\nNuovi lavori si eseguirono nel 1679 per permettere la costruzione di una nuova abside, che conseguentemente port\u00f2 alla cancellazione del precedente aspetto architettonico gotico-romanico, assumendo l'attuale aspetto settecentesco. Il coro venne nuovamente allungato, nel 1721, mediante colonne a spirale con capitelli in legno di noce completando con la donazione di un crocifisso ligneo (1725) da parte di un cittadino. La croce venne poi trasferita nella chiesa frazionale di San Quirico d'Assereto.\nIl 14 ottobre 1794 la basilica venne invasa da un'improvvisa piena del torrente Boate, devastandone gli arredi religiosi; sub\u00ec altre inondazioni durante il XIX secolo e XX secolo. Ulteriori e sostanziali modifiche si ebbero proprio nella seconda met\u00e0 dell'Ottocento con il rifacimento degli interni e della nuova facciata in stile neoclassico, opera dell'architetto Gio Batta Olivieri, tra il 1852 e il 1856. L'opera di una definitiva e completa riedificazione della basilica si attu\u00f2 nei primi anni del Novecento, con l'interessamento dal 1907 del neo arciprete monsignor Cesare Boccoleri, colui che diverr\u00e0 in seguito vescovo della diocesi di Terni e quindi della diocesi di Modena, con l'attuazione del progetto \"d'unione\" della parte antica con gli elementi moderni voluto dall'architetto milanese Gaetano Moretti. L'edificazione della monumentale cupola fu il culmine di questo progetto che, nonostante lo scoppio e il proseguire della prima guerra mondiale, fu portato a compimento nel 1920 con la solenne cerimonia di consacrazione il 1\u00ba luglio della nuova basilica.\nNelle fasi finale della seconda guerra mondiale la chiesa fu interessata, cos\u00ec come altre zone della citt\u00e0, dal bombardamento aereo degli Alleati del 28 luglio 1944 che provoc\u00f2 vittime all'interno dell'edificio e il crollo della navata destra; per tali danni la basilica fu chiusa al culto religioso fino al 29 marzo del 1947. Dopo i necessari lavori di ripristino, effettuati in tempi post bellici, la chiesa ha visto inoltre nel 2006 la pedonalizzazione e il completo rifacimento della piazza laterale (diventandone, di fatto, il nuovo sagrato della basilica) e ancora nel 2009 con la rinnovata decorazione della neoclassica facciata.\nDescrizione.\nGli esterni.\nLa facciata.\nNella facciata, tra il portone principale e sotto il timpano, \u00e8 posta una piccola lapide trapezoidale, collocata nel 1606 dopo un primo rinnovamento architettonico della basilica, recante un'iscrizione latina con la seguente dicitura tradotta:\nSecondo gli storici questa iscrizione sarebbe la prova, la conferma, che tradizionalmente vuole che il sito religioso sia sorto sui resti di un antico tempio pagano.\nIl portale in bronzo dell'ingresso principale, avente come soggetto artistico l'apparizione di Nostra Signora di Montallegro (patrona di Rapallo e ancora del suo antico capitanato in epoca genovese) al contadino Giovanni Chichizola, avvenuta il 2 luglio 1557, \u00e8 opera dello scultore Arrigo Minerbi che lo realizz\u00f2 nel 1957, con la collaborazione di Piero Brolis. Le altre porte laterali, anch'esse bronzee, sono invece opere di Guglielmo Salvini con le raffigurazioni di santa Lucia, santa Rosalia e dei santi Gervasio e Protasio.\nLa cupola.\nLe basi per la costruzione della cupola, di forma ottagonale, furono gettate il 1\u00ba gennaio del 1914 durante la celebrazione del Capodanno. In tale occasione l'amministrazione rapallese e la curia unirono gli sforzi, specie quelli monetari, presentando alla citt\u00e0 un sontuoso progetto ad opera dell'architetto milanese Gaetano Moretti. Le spese di edificazione furono previste ad una somma superiore alle 30.000 lire, di cui 5.000 lire verranno spontaneamente donate dalla comunit\u00e0 rapallese.\nDopo un'attesa lunga sei anni, nel 1920 fu completata la costruzione della cupola donando l'opera alla cittadinanza, alla cui sommit\u00e0 venne posta il 1\u00ba giugno del 1931 la statua bronzea della \"Madonna di Montallegro\".\nIl campanile pendente.\nIl campanile, visibile a fianco della basilica e notevolmente svettante sopra i tetti del nucleo storico, sub\u00ec nel corso dei secoli demolizioni, ricostruzioni e innalzamenti per esigenze \"di spazi\" prima e per problemi, dopo, legati alla pendenza e stabilit\u00e0.\nGi\u00e0 nel 1749 furono nominati sei commissari con il compito di riprogettare e/o rinnovare l'ormai desueto e vecchio campanile - quest'ultimo anticamente ubicato gi\u00e0 alla destra della chiesa (come riportato in un disegno di Gio Bono Ferrari della gotica pieve nel Quattrocento) e ancora nella zona absidale a sinistra della struttura (ancora ripreso in una stampa del Ferrari della chiesa seicentesca) - prevedendo una notevole opera di innalzamento della torre campanaria. I lavori partirono immediatamente, salvo poi improvvisamente arrestarsi per la paventata paura di un crollo causati dal notevole peso aggiunto e da una spiccata pendenza del campanile verificatosi dopo l'allagamento dell'area (prettamente un'area paludosa) nell'alluvione che coinvolse il borgo e la chiesa nel 1750.\nNonostante i successivi calcoli atti a tentare un recupero della torre, la pendenza non si arrest\u00f2 e si fece maggiore del previsto tanto che, dopo il parere di un nuovo architetto, si decise di demolire definitivamente il vecchio campanile nel 1753. Per l'edificazione della nuova torre campanaria si scelse l'attuale locazione a fianco dell'abside, ritenuta pi\u00f9 sicura e in qualche modo pi\u00f9 stabile, ma per un errore di calcolo (o di scavo delle fondamenta come supportato da alcuni scritti dell'epoca) anche la nuova struttura present\u00f2 gli stessi problemi di stabilit\u00e0 e di pendenza per la natura paludosa dell'area; per dare comunque una conclusione ai lavori si decise di posizionare il pinnacolo nel punto massimo raggiunto.\nPi\u00f9 di dieci anni dopo, nel 1768, scongiurando probabili crolli o ulteriori pendenze si ripropose un nuovo e graduale innalzamento con il raggiungimento dell'attuale altezza di 67 m: di fatto la torre campanaria pi\u00f9 alta della Liguria. Un secolo dopo, nel 1880, cercando di trarre benefici dalle nuove tecniche e studi in materia di architettura, e da nuovi calcoli sulla struttura, si diede avvio ad un progetto concreto per cercare di raddrizzare il pendente campanile ottenendone per\u00f2 scarsi risultati se non pressoch\u00e9 nulli. Le campane sono 12 (11 pi\u00f9 sol3) in LA Maggiore fuse da Roberto Mazzola.\nGli interni.\nNavata destra.\nNella navata destra, ricostruita dopo il bombardamento aereo del 28 luglio 1944, \u00e8 presente il battistero con vasca marmorea del XVII secolo e la raffigurazione scolpita del \"Battesimo di Ges\u00f9 ad opera di san Giovanni Battista\" dello scultore rapallese Italo Primi. Nel successivo altare laterale, dedicato al Crocifisso, sono presenti le due statue in legno di \"San Francesco d'Assisi\" e di \"Santa Chiara\", posizionate nel 1961, e un'antica immagine in legno. Sempre nella stessa nicchia due lapidi commemorano la memoria del canonico Silvio Camogli, perito nel bombardamento del 1944, e del sacerdote inglese don Chute, amico dello scrittore Ezra Pound che finanzi\u00f2 l'opera di restauro dell'altare.\nProseguendo verso l'altare maggiore, i due successivi altari laterali conservano il dipinto di \"San Giovanni Bosco\" del pittore Mattia Traverso, benedetto nel 1948 dal cardinale Eug\u00e8ne Tisserant a ricordo della presenza dell'Ordine dei Salesiani a Rapallo, e la pala d'altare di \"Sant'Antonio Maria Gianelli\" di Nicola Neonato, dipinta nel 1950. Conclude la navata l'edicola di sant'Antonio da Padova.\nNavata sinistra.\nEntrando dalla porta principale il primo altare \u00e8 intitolato a santa Lucia con la presenza del dipinto, databile al 1600 e attribuita al pittore Giovanni Andrea De Ferrari, di \"Santa Lucia tra i santi Erasmo, Antonio Abate, Giovanni Evangelista e Caterina d'Alessandria\" su sfondo rivierasco. In questa nicchia \u00e8 posizionato anche il gruppo ligneo di \"Nostra Signora di Montallegro\" dello scultore Gardenie Stuflesser.\nIl successivo altare, scolpito nel 1693 da Gio Bernardo Garvo, conserva la tela su legno della \"Madonna del Rosario\" del XVII secolo e due statue in marmo di \"San Domenico\" e \"Santa Rosa\" dello scultore Francesco Baratta. La navata si conclude con l'altare dell'Addolorata, con la tela di Luca Cambiaso raffigurante la \"Deposizione\" e l'immagine di \"Santa Rita da Cascia\", e l'edicola di Nostra Signora di Lourdes con antichi reliquari.\nNavata centrale e zona absidale.\nGli affreschi della navata centrale sono risalenti alla decorazione pittorica del 1854 del pittore vicentino Agostino Bottazzi, risaltati dalla luce policroma delle vetrate della facciata realizzate nel 1960 dall'artista Rolando Monti.\nLa parte interna della cupola, di forma ottagonale, \u00e8 decorata da affreschi in stile liberty del pittore Archimede Albertazzi che li realizz\u00f2 tra il 1918 e il 1920, anni in cui furono installate anche le quarantadue vetrate policrome raffiguranti un coro di angeli. Sempre nella zona sottostante la cupola si trovano le quattro statue marmoree degli \"Evangelisti\" (san Marco, san Luca, san Giovanni e san Matteo) di Antonio Orazio Quinzio, collocate presso i pilastri il 4 febbraio del 1932 e benedette dal vescovo chiavarese monsignor Amedeo Casabona; le statue furono acquistate dai fabbricieri della chiesa di San Michele Arcangelo di San Michele di Pagana e in seguito qui traslate.\nIl pulpito in marmo, addossato ad un pilastro della navata destra, \u00e8 stato realizzato dall'artigiano Lorenzo Riddi dopo la raccolta di fondi e offerte dalla popolazione locale nel 1637; i sei bassorilievi, raffiguranti scene della Passione di Ges\u00f9 e i santi titolari della chiesa, provengono, come sostenuto dallo storico rapallese Gio Agostino Molfino, da una cappella fatta erigere nel XIII secolo dal cardinale Ottobono Fieschi, futuro papa Adriano V, quest'ultimo legato al borgo di Rapallo per alcuni possedimenti familiari.\nNel transetto vi \u00e8 l'altare intitolato al Santissimo, realizzati da Gaetano Moretti nell'ultima rivisitazione della basilica su commissione delle famiglie rapallesi Castagneto e Murtula, con la decorazione dell'affresco dell\"Apparizione di Montallegro\" di Archimede Albertazzi e dalle vetrate policrome di Olindo Grassi. Di fronte l'altare di san Giuseppe accoglie l'altare in marmo policromi dello scultore Antonio Rovelli, realizzato nel 1921, e i busti dei benefattori \"Angelo Castagneto\" e \"Maria Vaccaro Castagneto\". I successivi altari laterali, di san Biagio a destra e dell'Annunziata a sinistra, conservano il dipinto del 1635 di Domenico Fiasella e una coeva pala d'altare sempre attribuita al pittore. La tela con il \"Miracolo della gola\" narra, con intenso verismo, il miracolo di Biagio che durante la prigionia dalle grate tocca la gola del bambino e lo guarisce da una lisca di pesce conficcata in gola.\nPresbiterio.\nNel presbiterio \u00e8 collocato il grande altare in marmo dello scultore Bernardo Schiaffino, commissionato il 1\u00ba giugno del 1728 per il locale monastero di Santa Chiara da Montefalco e qui trasferito nel 1919 dopo la soppressione di quest'ultimo anni prima. Nel centro s'innalza il voluminoso gruppo marmoreo dell\"Apparizione di Nostra Signora di Montallegro al contadino Giovanni Chichizola\" di Enrico Quattrini e benedetto con cerimonia solenne il 12 settembre 1926. A sinistra \u00e8 invece presente il nuovo altare liturgico bronzeo realizzato nel 1992 da Giorgio Gnudi.\nNel catino dell'abside campeggia il grande affresco del \"Cristo Pantocratore con i santi Gervasio e Protasio\" del 1925 ad opera di Archimede Albertazzi; nella volta l\"Assunzione di Maria\" \u00e8 datata al 1938 per mano del pittore Pasquale Arzuffi.\nLe pareti della zona presbiterale conservano i dipinti di \"Santa Rosalia\", dono del 1679 del nobile Gervasio Pescia, della \"Madonna del Rosario\" di Domenico Piola, \"Scene di vita dei santi Gervasio e Protasio\" di Santino Fortunato Tagliafico del 1890, di \"San Nicola di Bari\" del XVII secolo, la \"Fuga in Egitto\" e la \"Visita di sant'Elisabetta\" del XX secolo.\nLe quattordici stazioni della \"Via Crucis\", disposte lungo i pilastri del perimetro della basilica, sono state realizzate nel 1943 dall'artista veneziano Oreste Zampieri; inizialmente non collocate all'interno della chiesa, quindi \"risparmiate\" dal bombardamento aereo del 1944, furono definitivamente sistemate nel giugno del 1948."}
{"id": "543117", "revid": "6066", "url": "https://it.wikipedia.org/wiki?curid=543117", "title": "Edoardo IV di Inghilterra", "text": ""}
{"id": "543121", "revid": "599013", "url": "https://it.wikipedia.org/wiki?curid=543121", "title": "Daniele Martinelli", "text": "Carriera.\nCresciuto nelle giovanili del Torino, debutta in prima squadra nel 2000, vestendo la maglia granata anche la stagione successiva, ma collezionando appena 3 presenze. Per fare esperienza viene quindi dirottato al , in Serie B dove scende in campo in 11 occasioni nella formazione che conquist\u00e0 la promozione in Serie A.\nRientrato al Torino, sempre in Serie B, ben si comporta giocando 24 incontri con un gol. Passa quindi alla dove con le sue 27 presenze contribuisce alla lotta della squadra umbra all'accesso ai play-off promozione.\nNell'estate del 2005 viene acquistato dal , dietro la segnalazione di mister Camolese che lo aveva allenato ai tempi del Torino, scendendo in campo in 32 occasioni prima di venire bloccato da un infortunio nella parte finale della stagione.\nNella stagione 2006-2007 viene impiegato stabilmente nel ruolo di terzino destro, ruolo per lui inedito, scendendo in campo in 35 partite. Seguono convincenti prestazioni anche negli anni seguenti, nei quali, riuscendo a guidare la difesa vicentina con autorit\u00e0 ottiene il conferimento della fascia di capitano. Con pi\u00f9 di 200 presenze all'attivo, \u00e8 uno dei giocatori pi\u00f9 rappresentativi della squadra vicentina.\nIl 13 luglio 2013 lascia la squadra berica dopo nove stagioni passando in prestito al neopromosso ; un anno pi\u00f9 tardi, dopo il momentaneo rientro a Vicenza, la societ\u00e0 siciliana conferma il difensore acquistandolo a titolo definitivo e facendogli firmare un contratto biennale. Il 15 luglio 2015 viene ceduto a titolo temporaneo in Lega Pro al Bassano Virtus.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nNazionale.\nCon la Nazionale italiana under-16 ha disputato i campionati europei del 1999.\nCon la Nazionale italiana under-20 ha disputato il Quattro Nazioni e il Torneo di Tolone del 2002.\nStatistiche.\nPresenze e reti nei club.\n\"Statistiche aggiornate al 29 marzo 2015.\""}
{"id": "543123", "revid": "287204", "url": "https://it.wikipedia.org/wiki?curid=543123", "title": "Associazione OB", "text": "In astronomia col termine associazione OB s'intende un gruppo di stelle giovani, calde e massicce di classe spettrale O e B (da cui il nome) che si trovano entro una ristretta regione di spazio e che emettono una grande quantit\u00e0 di luce ultravioletta che ionizza il gas circostante, formando una regione H II. Le associazioni OB sono ammassi stellari che possono contenere da poche unit\u00e0 fino a centinaia di stelle (in quest'ultimo caso si dicono \"superassociazioni OB\") e, in genere, si trovano nei dischi delle galassie a spirale, nei quali sono in atto dei processi di formazione stellare molto intensi.\nIl fatto che le stelle di tipo O e B abbiano vita breve implica che anche le associazioni OB siano molto giovani (astronomicamente parlando): hanno un'et\u00e0 compresa tra i 5 e 50 milioni di anni. Si tratta quindi di zone privilegiate dove studiare la formazione stellare.\nLe associazioni OB si trovano principalmente nei bracci di spirale della nostra e di altre galassie. Spesso si trovano vicine a nubi molecolari giganti, dove le stelle dell'associazione si sono formate. Avendo breve vita, queste stelle non si allontanano molto dal loro luogo di nascita. Le associazioni OB possono avere dimensioni rilevanti, anche centinaia di anni luce, con stelle molto sparse. Tali associazioni, a causa delle forze mareali galattiche, tendono a disperdersi in tempi astronomicamente molto brevi. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nLa costellazione di Orione \u00e8 in gran parte occupata dall'Associazione Orion OB1, situata a circa 1500 anni luce di distanza dal Sole.\nSimili alle associazioni OB sono le associazioni R, in cui le giovani stelle massicce sono immerse in tenui nebulosit\u00e0; la radiazione di queste stelle illumina parte dei gas, formando delle nebulose a riflessione."}
{"id": "543126", "revid": "9316", "url": "https://it.wikipedia.org/wiki?curid=543126", "title": "Ferrovia del Tibet", "text": ""}
{"id": "543127", "revid": "36426", "url": "https://it.wikipedia.org/wiki?curid=543127", "title": "Bourg d'Ir\u00e9", "text": ""}
{"id": "543134", "revid": "322321", "url": "https://it.wikipedia.org/wiki?curid=543134", "title": "Bellegra", "text": "Bellegra \u00e8 un comune italiano di abitanti della citt\u00e0 metropolitana di Roma Capitale nel Lazio e sorge a 815 metri sul mare (s.l.m.).\nGeografia fisica.\nTerritorio.\nBellegra sorge sul Monte Celeste, a 815 metri sul livello del mare, ed ha una superficie di 18,78 chilometri quadrati. Il territorio che \u00e8 prevalente collinare e montano varia da un'altitudine compresa tra i 260 e gli 815 metri s.l.m.\nI Monti Ruffi, una catena montuosa compresa tra i monti Prenestini ad ovest, e i monti Lucretili a nord, ricadono nel territorio comunale. Nel territorio comunale scorre il fiume Sacco.\nClima.\nIl clima di Bellegra \u00e8 tipico delle zone subappenniniche di bassa montagna, con inverni relativamente lunghi e freddi con frequenti gelate ma con rari giorni di ghiaccio (media di gennaio di 3\u00a0\u00b0C), mentre le estati sono tiepide e temperate con alcuni giorni di calura, comunque con temperature minime piuttosto fresche (media di agosto di 21\u00a0\u00b0C). La neve \u00e8 un fenomeno frequente, e in caso di freddo marcato pu\u00f2 cadere abbondante e perdurare al suolo diversi giorni essendo il paese arroccato in cima e quindi esposto ai venti. In estate le precipitazioni si presentano prevalentemente sotto forma di temporali.\nLe temperature in pieno inverno possono toccare punte di -11\u00a0\u00b0C. Secondo la classificazione dei climi di koppen Bellegra gode di un clima oceanico \"Cfb\" , caratterizzato da stagioni sempre umide ed estati tiepide. Si riscontrano comunque alcuni caratteri di continentalit\u00e0 dovuti alle escursioni termiche sia giornaliere che annue (temperatura media annua di circa 12\u00a0\u00b0C).\nNel febbraio 2012 il manto nevoso al suolo ha superato il mezzo metro di altezza.\nStoria.\nMonte Celeste si erge nel Lazio centrale, tra la valle del fiume Aniene e quella del Sacco, codesto monte ospita Bellegra, anticamente Civitella e in un tempo remoto Vitellia.\nNel diciannovesimo secolo alcuni storici hanno tentato di rintracciare il nome, appartenuto alla primordiale comunit\u00e0. Nibby, ritiene che Vitellia sia il nome originario, fa riferimento, in particolare, ai trattati di Tito Livio. Marocco, invece, ritiene che la forte citt\u00e0 Belecre, menzionata dagli Equi, corrisponda a questa comunit\u00e0. Un altro storico, Iannuccelli ritiene che le tesi di Marocco siano incerte e che non ci siano grandi fonti che convalidino, la sua affermazione. Ci\u00f2 che sostiene Nibby \u00e8 tangibile nei documenti storici e nelle indicazioni geografiche di Tito Livio, presenti nei suoi trattati. \nPer quanto riguarda la fondazione, essa risale, circa, al VI secolo a.C.; a testimonianza di ci\u00f2 abbiamo due tesi: Cneo Marcio Coriolano, venne esiliato nel 491 a.C. e le mura poligonali, ancora oggi in piedi sul territorio, sono di primo tipo e risalgono al VII a.C..\nVitellia, non venne fondata dai romani, la sua fondazione appartiene in buona parte agli Equi e anche agli Ernici. Fu colonia degli Equi fino al 967 d.C.\nIl nome Vitellia fu cambiato in Civitella, il dibattito sul perch\u00e9 e sul quando sia avvenuto questo cambiamento ha vista partecipe di nuovo Nibby. Esso sostiene che Vitellia, non sia sempre stata abitata e che un popolo arrivatovi nel X secolo, abbia scelto il nome Civitella, in Latino \u201cpiccola citt\u00e0\u201d. Ma sono ben pochi a sostenerlo, questa volta. Un'alternativa molto diffusa espone il fatto che nei libri antichi, si tendeva a non lasciare lo spazio tra una parola e l\u2019altra: \u00e8 probabile che la frase \u201ccivitas Vitellia\u201d sia stata scritta con la C puntata \u201cC. Vitellia\u201d e a causa del mancato spazio tra le parole, si sia trasformata in \u201cCivitellia\u201d in qualche scritto e poi in \u201cCivitella\u201d con la perdita della i, a causa delle frequenti variazioni che si hanno trascrivendo dal latino all\u2019italiano. \nIl nome Civitella appare per la prima volta nel diploma, risalente al 11 gennaio 967, dell\u2019imperatore del Sacro Romano Impero Germanico, Ottone I. Il quale defin\u00ec Civitella propriet\u00e0 privata e di dominio feudale. Civitella, apparteneva al feudo abbaziale di San Benedetto e di Santa Scolastica, di Subiaco.\nDal diploma di Ottone I del 967 fino all\u2019abate Umberto (1050 \u2013 1069) non si hanno pi\u00f9 notizie.\nNella seconda met\u00e0 del 1000 governava la popolazione di Civitella Lando figlio di Trasmondo, Lando da Civitella venne scomunicato dal Concilio romano del 1081, A causa di alcune vicissitudini con L'abate Umberto governante del monastero di San Benedetto e di Santa scolastica in Subiaco. Tra l'abate Umberto e Lando di Civitella nacque un insanabile dissidio a causa di un'esclusione di Civitella nella distribuzione dei beni del monastero. L'abate Umberto cattur\u00f2 Lando, poco dopo egli fu rimesso in libert\u00e0, volle vendicarsi. Nel 1065 l'abate Umberto divenne prigioniero di Lando. Ci furono gravi eventi nel monastero di Subiaco, causati anche dall\u2019abate Umberto, che nel frattempo venne liberato. La situazione si concluse con l\u2019elezione di un nuovo abate: l\u2019abate Giovanni di Oddone. \nLandone, cos\u00ec \u00e8 soprannominato Lando da Civitella, voleva affermare la sua supremazia, si appropria di territori vicini a Civitella, scontrandosi anche con il nuovo abate, \u00e8 temuto, \u00e8 uno stratega, tanto che per evitare cruente guerre, l\u2019abate \u00e8 disposto ad aprire una trattativa diplomatica. Successore di Lando fu suo figlio Bertraimo, il quale non fu magnanimo come il padre, anch\u2019esso tent\u00f2 la conquista di comunit\u00e0 vicine, ma vennero sempre riacquisite dall\u2019abbazia sublacense. \nDal 1115 al 1137 non si hanno notizie su Civitella, importante fu Celestino III, difendeva le conquiste portate avanti dai civitellesi. Le notizie di questo periodo sono incerte, le fonti storiche ci svelano che fino al 1338 ci sar\u00e0 un governo aristocratico, ma non ci svelano quando e perch\u00e9 venne fatta questa trasformazione istituzionale. I signori di Civitella e il popolo erano in accordo con l\u2019Abate di Subiaco, avevano l'obbligo di andare in aiuto del monastero di Subiaco in caso di pericolo, in cambio il monastero doveva difendere Civitella e non poteva istituire processi per le illegalit\u00e0 passate e future che i signori di Civitella eventualmente avrebbero commesso. Nel 1230 dopo varie vicissitudini tra Civitella e l'abbazia di Subiaco raggiunsero un trattato di pace. \nCivitella nell'anno 1230 cadde in un processo di decadenza politica. La comunit\u00e0 si trasform\u00f2 in minuscole signorie e successivamente in principatini ereditari, svincolandosi totalmente dal monastero di Subiaco. Rregnava un clima di indipendenza e di assolutismo Fu un periodo in cui divennero principi anche i cittadini di altri luoghi.\nNel 1377 sorsero contrasti e ostilit\u00e0 fra i vassalli dell\u2019abbazia sublacense e quelli di Mattia di Antiochia, i danni furono incalcolabili, in tutta la Valle dell\u2019Aniena. Si dovette ricorrere presto un trattato di pace; il comportamento di Civitella suscita particolare interesse, in quanto ci fu una partecipazione compatta dell'intera comunit\u00e0, che possedeva maturit\u00e0 politico-sociale. Dopo questo scontro si ritrov\u00f2 unita sotto il dominio monastico. \nDurante il medioevo a Civitella vi fu una fortezza. Nel 1338 l\u2019abate, Bartolomeo II, acquist\u00f2 il castello di Civitella e lo trasform\u00f2 in una fortezza, ad oggi non c'\u00e8 nessuna traccia di questo castello/fortezza. Era costruita nella parte pi\u00f9 alta di Civitella, dove oggi sorge Piazza Santa Lucia, da questa fortezza era possibile dominare l'orizzonte grazie all\u2019originale posizione di Monte Celeste. Vi erano muri di cinta, torri, caserme a protezione di questo castello. Ad oggi alcune delle tante torri costruite intorno al castello e esistono ma sono incastonate nelle abitazioni, oggi zona denominata \u201cla Rocchetta\u201d. Gi\u00e0 nel 1575 questa inespugnabile fortezza non esisteva pi\u00f9, probabilmente a causa di spietati conflitti bellici. \nDal 1377 al 1604 non ci sono notizie di avvenimenti politici di rilievo. Come ormai di norma si verificarono altri scontri con l'abate di Subiaco; in particolare i civitellesi ritenevano che avevano diritto di molire gratuitamente nelle mole di Subiaco ma il commendatario lo negava.\nPare che nel 1575 Civitella faceva parte della diocesi di Palestrina.\nIn quegli anni la popolazione di Civitella raggiungeva 1000 abitanti. \nIl popolo civitellese era ben organizzato religiosamente: nel 1575 era divisa in due parrocchie la parrocchia di San Sisto e la parrocchia di Santa Maria e San Nicola di Bari. La vita religiosa successiva fino ai nostri giorni \u00e8 sempre stata vivace.\nUn consiglio di 30 persone dirigeva la vita politica civile e sociale di Civitella nel 1773. Si \u00e8 reso noto che in questo anno gi\u00e0 esisteva una scuola elementare il sacerdote in carica quegli anni insegnava a leggere e a scrivere. Nel 1804 ancora era in vigore questa forma istituzionale il consiglio comunale sub\u00ec grandi modifiche a partire dal 1850, il consiglio comunale doveva possedere un priore e 12 consiglieri. In seguito all\u2019annessione del Lazio nel Regno d'Italia, nel 1870, il consiglio comunale fu costituito da un sindaco e da 14 consiglieri. Nel 1870 circa gli abitanti erano 2025.\nLa comunit\u00e0 che vive sul Monte Celeste ha portato il nome di Civitella dal 967 fino al 10 ottobre 1880, ci fu un nuovo cambio nome, questa volta a causa di problemi postali, in quanto molti paesi avevano questo nome. Si decise quindi che il nome sarebbe cambiato in: Bellegra. Con l'accordo di tutti i consiglieri venne cambiato. Bellegra, ha origine dal latino belli ager nel significato di campo di battaglia oppure di bellis egere nel significato di combattere guerre. \nArrivano i disastri dei conflitti mondiali.\nNel Primo conflitto Mondiale vennero chiamate alle armi le persone di Bellegra, pi\u00f9 valide. Ben 72 cittadini persero la vita, le autorit\u00e0 ed il popolo di Bellegra fecero scolpire i nomi su un\u2019artistica lapide commemorativa. \nArriva in pochi anni dalla precedente, la Seconda Guerra Mondiale. A Bellegra, gli uomini, i civili, i giovani furono chiamati alle armi, non tutti tornarono a casa. Bellegra si vide partecipe di varie incursioni aeree. Furono bombardate varie zone di Bellegra, in particolare si ricorda Il bombardamento che colp\u00ec Via delle Tre Morette e Largo Baccelli (attuale Largo Caduti del \u201944). I tedeschi, prima di abbandonare definitivamente Bellegra, fecero esplodere delle mine che causarono la distruzione di alcune abitazioni. il popolo belle grano fuggi, abbandona il paese e si rifugia nelle case di campagna e vi rimase fino all'arrivo delle truppe anglo americane nella zona. \nCi fu un rastrellamento a Bellegra, per mano di un generale tedesco che risiedeva a Genazzano. Coloro che abitavano nella zona pi\u00f9 alta del paese, dalle finestre, in un pomeriggio di fine ottobre, videro arrivare i soldati tedeschi i quali costrinsero numerosi uomini a salire su dei camion, alcuni riuscirono a fuggire. \nNel frattempo, non si avevano notizie dei parenti partiti in guerra di alcuni si seppe solo, che erano stati fatti prigionieri dai tedeschi e internati in Germania. \nArriv\u00f2 l'inverno, il freddo. I tedeschi piombavano nei casolari delle campagne per requisire generi alimentari, ed altri beni utili alle truppe. La mattina del 24 Aprile 1944 chi stava in casa avvert\u00ec un forte rombo di aerei e d\u2019istinto guard\u00f2 alla finestra scorgendo le sagome scure di due aerei molto bassi, provenienti da sud\u2026 un istante dopo, una serie di spaventose esplosioni! Le case tremarono, i vetri delle finestre caddero a pezzi. La gente fuggiva per ripararsi, i bambini urlavano disperati.\nIl 25 Aprile del 1945 un brusio s\u00ec sentiva per il borgo, poi esplose un forte rumore di gioia, suonarono le campane e si intravide un gruppo di persone che con il tricolore sfilavano per le vie del paese. La guerra era finita ed era pace. \nErano quasi due anni che non si avevano notizie dirette di genitori e parenti in armi, nei giorni successivi all\u2019annuncio della pace si cercava di avere notizie dei propri cari. I rimpatri avevano preso il via ormai era solo questione di settimane, pian piano, ogni giorno tornavano reduci dai vari fronti. \nTra il 1946 il 1950 ci fu la rinascita, la ripresa della vita normale: il lavoro per gli adulti, la scuola per i pi\u00f9 giovani, le faccende domestiche per le donne. \nIl 24 marzo del 1946, dopo due sindaci di nomina prefettizia, ci furono le elezioni comunali la giunta approv\u00f2 un programma di ricostruzione postbellica e di modernizzazione del paese. \nDal 1946 al 1978 le elezioni comunali vennero svolte con libero voto dei cittadini, le elezioni amministrative si sono svolte 8 volte, in questo periodo. \nBellegra ha bisogno di una modernizzazione varie furono le opere realizzate in questo periodo: venne costruito un nuovo edificio scolastico, ci fu una sistemazione delle fogne, venne demolito il lavatoio pubblico, in quanto le nuove tecnologie stavano prendendo posto nelle case, vennero costruiti nuovi bar, le vennero fornire di acqua potabile, arriva l'acqua nelle case. Ci fu la ristrutturazione della caserma dei carabinieri, del cimitero comunale, della casa comunale. Venne costruito il monumento ai caduti, vennero fortificate le strade rurali, costruite nuove piazze. Tra il 1962-1963 furono installati gli impianti telefonici nelle frazioni, venne costruito il campo sportivo e le case popolari.\nCuriosit\u00e0: lo stemma di Bellegra \u00e8 stato elaborato dal geometra Saulini Pietro. Nella parte bassa c'\u00e8 una porta incastonata nelle mura ciclopiche, una fascia centrale con la scritta \u201cLibertas\u201d. In cielo il Sole splende. Lo stemma \u00e8 sormontato da una corona, indica la laboriosit\u00e0, l'arte, l'antichit\u00e0, la scritta indica l\u2019aspirazione del popolo all\u2019autonomia, il sole splendente indica la posizione panoramica, la corona allude al plauso che l'arte, la libert\u00e0 e le bellezze naturali meritano.\n6. Bibliografia: Sacerdote Antonio Onori, BELLEGRA, 1978, Bellegra.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 137 persone (4,75%), la nazionalit\u00e0 pi\u00f9 rappresentata era quella rumena, con 96 cittadini residenti.\nMonumenti e luoghi d'interesse.\nArchitetture religiose.\nFaggi e castagni circondano il ritiro francescano che ospit\u00f2, in occasione del suo soggiorno sublacense nel 1223, san Francesco. Nei secoli successivi il complesso crebbe e nel 1683 il convento venne eretto a Ritiro francescano anche se incerte appaiono, ancora oggi, le sue origini. Al suo interno \u00e8 presente un museo francescano, in cui sono documentati gli aspetti legati alla vita monastica, ma anche le testimonianze della religiosit\u00e0 popolare. Incerte sono infatti le origini del convento di San Francesco per il quale, essendo stato pi\u00f9 volte rimaneggiato, non \u00e8 possibile risalire con certezza, attraverso le analisi stratigrafiche e murarie, all'epoca della fondazione. La presenza di San Francesco a Bellegra, comunque, \u00e8 attestata da pi\u00f9 eventi e legata tra l'altro ad un'opera di proselitismo, noi oggi diremmo di promozione, secondo quanto si pu\u00f2 leggere . Un'opera di \u201cconversione\u201d che per i tempi e la presenza massiccia del fenomeno del banditismo nella valle dell'Aniene ha del \u201cmiracoloso\u201d. \u00c8 una testimonianza della conversione di tre briganti, da parte del poverello di Assisi sarebbe dimostrata, , dalla presenza nel convento di antiche pitture e iscrizioni che rammentano il fatto, e dal conservarsi delle loro presunte spoglie, collocate nella cappella di S. Teofilo da Corte, identificabili con quelle ricordate nel XVII secolo nella sagrestia della chiesa. , comunque, che la presenza di San Francesco nel convento di Bellegra ha rappresentato un momento importante per l'affermazione, all'interno dell'ordine, di questo convento, ma la presenza francescana sul territorio, non bisogna dimenticarlo, ha rappresentato un momento importante anche per la vita civile.\nArchitetture militari.\nA Bellegra esistono il primo (sec. VII e VI a.C.) e il terzo tipo (sec.III e II a.C.) di mura poligonali, ovvero mura innalzate in opera poligonale, tramite la posa di grandi massi lavorati fino ad ottenere forme poligonali, per essere giustapposte a incastro, senza calce, con cunei che riempiono i rari spazi vuoti.\nAree naturali.\nSono le e, per il loro sviluppo in lunghezza e per l'ampiezza di alcune sue grandi sale, rappresentano una delle pi\u00f9 importanti manifestazioni carsiche ipogee presenti nella Regione Lazio.\nDa questo piccolo bacino e da un suo emissario sotterraneo si \u00e8 originato un fenomeno di carsismo naturale appunto \u201cle Grotte dell'Arco\u201d, ed estese per 34 ettari.Sono quasi tutte visitabili anche da persone non esperte in quanto provviste di illuminazione e di una comoda passerella.\nBellegra \u00e8 la citt\u00e0 dei panorami, da monte Celeste si avvistano tutte e cinque le provincie del Lazio.\nIl comune di Bellegra \u00e8 proprietario di una vasta area di bosco ceduo di castagno.\nAmministrazione.\nNel 1872 Civitella cambi\u00f2 denominazione in Civitella San Sisto, e nel 1880 in Bellegra.\nFa parte della X Comunit\u00e0 montana dell'Aniene\nNote.\n6. Sacerdote Antonio Onori, BELLEGRA, 1978, Bellegra."}
{"id": "543139", "revid": "287204", "url": "https://it.wikipedia.org/wiki?curid=543139", "title": "Cuman\u00e0", "text": ""}
{"id": "543143", "revid": "7077", "url": "https://it.wikipedia.org/wiki?curid=543143", "title": "Arale", "text": ""}
{"id": "543148", "revid": "125541392", "url": "https://it.wikipedia.org/wiki?curid=543148", "title": "John Abercrombie (musicista)", "text": "John Abercrombie \u00e8 stato un chitarrista musicalmente versatile ma strettamente ancorato alla tradizione jazz di cui ha esteso i confini seguendo il suo istinto di fine improvvisatore, creatore di ampie ed emozionanti melodie, ma anche di malinconiche, spigolose e argute composizioni.\nA quattordici anni imbraccia la chitarra, studia i maestri del jazz e nel 1962 frequenta la Berklee School of Music di Boston. Nel 1967 si unisce all'organista Johnny \"Hammond\" Smith e, a New York, ai Brecker Brothers. Negli anni settanta arrivano le collaborazioni importanti: Chico Hamilton, Gil Evans, Gato Barbieri. Da leader registra il suo primo album \"Timeless\" e poi \"Gateway\", con Dave Holland e Jack DeJohnette, duetta con il chitarrista Ralph Towner e con il gruppo di Kenny Wheeler.\nSeguono prestigiose partecipazioni: Charles Lloyd, Enrico Rava, John Surman; alternate sino a oggi a lavori con il suo trio e quartetto, reso particolare dalla presenza del violinista Mark Feldman, come nei dischi \"Cat 'n' Mouse\" e \"Class Trip\"."}
{"id": "543149", "revid": "729019", "url": "https://it.wikipedia.org/wiki?curid=543149", "title": "Tregua di Parabiago", "text": "La tregua di Parabiago (28 agosto-29 agosto 1257) \u00e8 la premessa di un trattato di pace, chiamato Pace di Sant'Ambrogio, che pose fine alle lotte interne al Comune di Milano tra popolo (\"Commune populi\") e nobilt\u00e0 (\"Commune militum\"), consolidando il potere dei Torriani come Signori di Milano e scongiurando una guerra civile.\nCause.\nTali \"litigi\" iniziarono per colpa delle ambizioni dell'allora Arcivescovo Leone da Perego, capo dei nobili, che per mantenere i privilegi tradizionali, non volle ammettere il popolo alla politica cittadina.\nCulminarono per\u00f2 con un omicidio: un nobile, Guglielmo da Landriano, per far fronte ad una personale crisi economica, si indebit\u00f2 con il popolano Guglielmo Salvo di Porta Vercellina, ma non riuscendo pi\u00f9 a restituirgli i soldi, decise di assassinarlo con l'inganno, invitandolo nella sua villa di Marnate, e nascondendo il corpo, che fu poi ritrovato dalla servit\u00f9 e portato in Milano, per le vie e le piazze principali, scatenando cos\u00ec l'ira \"popolana\".\nPremesse di guerra.\nSotto la guida di Martino della Torre, il \"Commune populi\" insorse, costringendo il ceto nobiliare alla fuga dalla citt\u00e0 nel luglio del 1257, con la protezione dell'Arcivescovo. Cos\u00ec il 5 agosto questi ultimi ripararono a Castelseprio, mentre le milizie popolane assediarono le terre intorno a Fagnano Olona.\nIntanto per\u00f2 arrivarono per il \"Commune militum\" i primi rinforzi dal Seprio e muovendosi verso Varese, il 15 agosto incontrarono i nobili Comaschi. Insieme respinsero fino a Nerviano i popolani, occupando a loro volta Legnano e Canegrate; per\u00f2, a fianco della popolazione, il 24 agosto giunse il Carroccio, pronto allo scontro.\nTra le altre cose durante gli spostamenti, l'Arcivescovo Leone da Perego si ammal\u00f2 e rimase nel suo palazzo di Legnano, fino alla data della sua morte (14 ottobre 1257).\nEpilogo.\nNel frattempo si era mossa la macchina diplomatica e grazie agli ambasciatori di Brescia, Bergamo, Crema, Novara, Pavia e Lucca, capeggiati dal conte Egidio di Cortenuova, si chiese una tregua per far poi intervenire il Papa alla riappacificazione.\nInfine si decise di incontrarsi a Parabiago, ove il 28 agosto, sul sagrato della chiesa dei Santi Gervaso e Protaso, i due porta-voce precedentemente eletti, Bardino Bosso per i nobili e Jacopo Eusebio per il \"volgo\", discussero il \"compromesso\" e lo firmarono definitivamente il giorno dopo (29 agosto), sotto la mediazione dei \"Frati Predicatori Minori\", rappresentanti occasionali dello Stato della Chiesa.\nLa Tregua venne pubblicata per un mese, in entrambe le fazioni e dur\u00f2 un anno, sostituita dalla definitiva Pace di Sant'Ambrogio (4 agosto 1258), chiamata cos\u00ec perch\u00e9 venne firmata nella Basilica di Sant'Ambrogio a Milano."}
{"id": "543151", "revid": "92689", "url": "https://it.wikipedia.org/wiki?curid=543151", "title": "Universit\u00e0 di Chicago", "text": "L'Universit\u00e0 di Chicago (in inglese: University of Chicago, UChicago, U of C, o Chicago) \u00e8 un'universit\u00e0 privata, situata nel quartiere Hyde Park della Citt\u00e0 di Chicago, negli Stati Uniti d'America. Fondata nel 1890 da John D. Rockefeller, \u00e8 ad oggi riconosciuta come uno dei massimi centri mondiali di studio e ricerca, posizionata costantemente tra le 10 universit\u00e0 pi\u00f9 prestigiose del mondo nelle maggiori pubblicazioni di educazione superiore.. L'Universit\u00e0 di Chicago \u00e8 celebre per il rigore accademico, la vibrante atmosfera intellettuale ed il suo impegno nella ricerca libera ed interdisciplinare.\nDescrizione.\nL'Universit\u00e0 di Chicago fu una delle prime universit\u00e0 statunitensi ad essere concepita come una combinazione tra il modello americano di \"liberal arts college\" interdisciplinare e quello tedesco di Universit\u00e0 come luogo di ricerca. Chicago si compone di un collegio \"undergraduate\" e cinque divisioni di ricerca \"graduate.\"\nL'universit\u00e0 \u00e8 collegata alla nascita e all'affermazione di influenti movimenti accademici, come la Scuola di Chicago di Economia, la Scuola di Chicago di Sociologia, la Scuola di Chicago di critica letteraria.\nAssociato all'universit\u00e0 \u00e8 anche il movimento di Analisi economica del diritto.\nSotto le tribune dello stadio \"Stagg Field\" dell'universit\u00e0, Enrico Fermi realizz\u00f2, il 2 dicembre 1942, la prima reazione nucleare a catena autoalimentata utilizzando il reattore, chiamato Chicago Pile-1.\nL'ateneo dispone della maggiore casa editrice universitaria degli Stati Uniti, la \"University of Chicago Press\".\nPresso l'ateneo \u00e8 attiva la \"Booth School of Business\", una scuola di alta formazione dottorale in direzione d'azienda (business school), nota, in precedenza, come \"The University of Chicago Graduate School of Business\".\nL'Universit\u00e0 di Chicago \u00e8 tra le pi\u00f9 selettive al mondo, con un tasso di accettazione di solo 5.9%."}
{"id": "543154", "revid": "124377990", "url": "https://it.wikipedia.org/wiki?curid=543154", "title": "Osvaldo Cavandoli", "text": "Biografia.\nEsordi.\nOsvaldo Cavandoli nasce il primo gennaio 1920 a Toscolano Maderno, sul lago di Garda. Pochi anni dopo la famiglia si trasferisce a Milano, dove Cavandoli cresce e vive fino alla sua scomparsa avvenuta il 3 marzo 2007. Frequenta un istituto tecnico professionale e nel 1938 viene assunto come disegnatore tecnico all'Alfa Romeo e poi alla CEMSA di Saronno. Durante la guerra propone le sue vignette sullo stile di vita del periodo bellico e nel 1944, rispondendo a un'inserzione sul giornale, entra nella squadra della Pagot Film. Qui avviene la sua formazione di animatore e collabora alla realizzazione del film \"Lalla, piccola Lalla\" e del primo lungometraggio italiano a disegni animati, \"I fratelli Dinamite\".\nOrmai consolidato il suo amore per il cinema di animazione, negli anni cinquanta si mette in proprio con l'amico d'infanzia Ugo Moroni e crea Pupilandia, azienda di produzione artigianale di film a pupazzi animati. Gira tra il 1950 e il 1957 una quindicina di film per la pubblicit\u00e0 cinematografica, tra i quali \"Pinocchio\", \"Laggi\u00f9 nel Far West\", \"La piccola guerra\" e \"Il nuovo Cappuccetto Rosso\" e si occupa, insieme all'amico Ugo Moroni (in arte Ugo Gelsi), di ogni aspetto della realizzazione: dalla creazione del pupazzo alle migliorie tecniche alla macchina da presa.\nNel 1965-1967 lavora con Marco Biassoni ai cortometraggi pubblicitari di \"Lancillotto e Re Art\u00f9\", insieme a Giuseppe Lagan\u00e0. Conclusa questa esperienza e raggiunta la maturit\u00e0 necessaria per ideare qualcosa di assolutamente personale, nel novembre 1968 disegna il primo storyboard con un personaggio chiamato in un primo momento Mr. Mark.\nLa Linea.\nPropone il suo lavoro per Carosello, il contenitore pubblicitario della Rai in onda dal 1957 al 1977. Massimo Lagostina, titolare dell'omonima fabbrica di pentole, sceglie come protagonista della sua campagna pubblicitaria l'originale personaggio che nasce e vive in un unico tratto bianco, che diventer\u00e0 il protagonista de \"La Linea\". Cavandoli realizza 35 film pubblicitari de La Linea Lagostina della durata di 2' 30\", sulla note di \"Io cerco la Titina\" e doppiati da Carlo Bonomi, il quale presta la propria voce al personaggio utilizzando un caratteristico grammelot dall'accento milanese.\nL'essenzialit\u00e0 del tratto, l'originalit\u00e0 del personaggio e il carattere un po' brontolone segnano il successo mondiale della Linea e la sua ascesa nell'Olimpo dei personaggi animati. All'inizio degli anni settanta Cavandoli riceve i suoi primi riconoscimenti nei maggiori festival di animazione, il Festival di Annecy e Zagabria, e nel 1973 esce il primo libro \"La Linea\", edito da Bompiani.\nNel 1975 le strisce de La Linea vengono pubblicate anche su Il Giornalino. Nel 1977 il cineasta realizza la prima serie slegata dalla pubblicit\u00e0 de \"La Linea\", ma negli anni successivi il suo personaggio inizia a sparire dalle reti televisive italiane, ottenendo al contrario grandi successi in tutti gli altri paesi europei. Dal 1980 Osvaldo si unisce professionalmente all'agenzia di disegnatori Quipos e al suo fondatore Marcelo Ravoni, nominato \"Eroe del Fumetto\" a Cartoomics 2007, con un legame di profonda stima e amicizia.\nDagli anni ottanta alla morte.\nNel 1980 collabora con Altan curando la regia di 26 episodi per la serie \"La Pimpa\". Negli anni successivi Cavandoli illustra il libro di epigrammi \"Storielline molari\" di Mario Monteverdi. Esce poi il volume \"La Linea Superstar\" e nel 1992 la casa editrice Sperling &amp; Kupfer pubblica \"Il golf \u00e8 una cosa seria\", in cui La Linea illustra il regolamento del gioco, e \"Versi e versacci\", raccolta di vignette satiriche su brani letterari. Le pubblicazioni con le illustrazioni della Linea si susseguono innumerevoli, fino alle pi\u00f9 recenti della casa editrice Gallucci.\nDi tanto in tanto La Linea riappare con brevi incursioni anche nella televisione italiana, nei programmi Galagoal di TMC e Pinocchio della Rai. Nel 1998, su invito di Carlo Squillante aderisce all'ANU, l'Associazione Nazionale Umoristi, partecipando a otto edizioni del \"FestiValtravaglia\" dell'Arte Leggera di Porto Valtravaglia, sul Lago Maggiore, e al \"Bestiario di Leonardo da Vinci\" presso il Museo della Scienza e della Tecnologia di Milano (2000), il \"Festival dell'Umorismo della Riviera del Garda\" e \"Humour\" a Gallarate. Ancora nel 1998 Cavandoli \u00e8 scelto per decorare con la sua Linea le pareti degli uffici dell'Allianz di Berlino.\nMuore a Milano il 3 marzo 2007.\nCitazioni e omaggi.\nSono numerosi e svariati gli omaggi che riceve come uno tra i pi\u00f9 grandi maestri dell'animazione:\nFilmografia.\nRegista.\nCavandoli fu il regista de \"La Pimpa\", una serie prodotta dalla Quipos per la Rai e da lui diretta nel 1983;\n 26 episodi di 5 minuti. Pimpa \u00e8 doppiata da Roberta Paladini, mentre Armando da Vittorio Di Prima (fatta eccezione per l'episodio Un viaggio in Africa, in cui la Pimpa \u00e8 doppiata da Cristina Mascolo e Armando da Sergio Renda).\nAnimatore.\nRegista de La pimpa"}
{"id": "543163", "revid": "75775", "url": "https://it.wikipedia.org/wiki?curid=543163", "title": "Teoria del Tutto", "text": ""}
{"id": "543164", "revid": "1543377", "url": "https://it.wikipedia.org/wiki?curid=543164", "title": "H&amp;M", "text": "H&amp;M Hennes &amp; Mauritz AB, comunemente conosciuta come H&amp;M (internazionalmente pronunciato all'inglese \"Aitch 'n' Em;\" in Svezia pronunciato alla svedese \"Ho-Em\"), \u00e8 un'azienda di abbigliamento svedese proprietaria inoltre dei marchi Cheap Monday, COS, Monki, Weekday &amp; Other Stories e Honda. Al novembre 2015, risulta avere pi\u00f9 di 4000 negozi attivi nel mondo; in Italia, dove \u00e8 presente dal 2003, ve ne sono oltre 150 (traguardo raggiunto e superato il 10 e 17 novembre 2016 con una doppia apertura in Molise) in 18 regioni.\nStoria.\nFu fondata a V\u00e4ster\u00e5s in Svezia nel 1947 da Erling Persson con il nome di Hennes (\"per lei\" in svedese), dal momento che vendeva solo abiti femminili.\nNel 1968 Persson acquis\u00ec a Stoccolma il negozio di attrezzatura e abbigliamento per caccia e pesca Mauritz Widforss, portando all'inserimento di una collezione maschile nella gamma di prodotti e il cambio di nome in Hennes &amp; Mauritz, abbreviato in H&amp;M.\nCollaborazioni.\nDal 2004, H&amp;M collabora con altre case di moda producendo ogni anno una linea con diversi stilisti e case di moda:"}
{"id": "543167", "revid": "124435756", "url": "https://it.wikipedia.org/wiki?curid=543167", "title": "Ramo asintotico delle giganti", "text": "Il ramo asintotico delle giganti rosse (in inglese \"asymptotic giant branch\" (AGB)) \u00e8 una regione del diagramma H-R popolata da giganti rosse: stelle evolute, luminose e fredde. Hanno massa piccola e intermedia (0,6-10\u00a0M\u2609) giunte a uno stadio avanzato della loro evoluzione.\nLe stelle del ramo asintotico appaiono come delle brillanti giganti rosse aventi luminosit\u00e0 migliaia di volte quella del Sole. La loro struttura interna \u00e8 caratterizzata dalla presenza di un nucleo inerte di carbonio e ossigeno, circondato da un guscio di elio che fonde in carbonio, a sua volta circondato da un guscio pi\u00f9 esterno di idrogeno che fonde in elio. Un inviluppo esterno formato per lo pi\u00f9 da idrogeno avvolge i gusci in cui avvengono le reazioni nucleari.\nEvoluzione stellare.\nQuando una stella esaurisce la riserva di idrogeno nel suo nucleo, quest'ultimo si contrae e la sua temperatura cresce. Gli strati esterni della stella, invece, si espandono e si raffreddano. La stella diventa una gigante rossa, seguendo una traccia evolutiva verso l'angolo superiore destro del diagramma H-R. Quando la temperatura del nucleo raggiunge i , inizia il processo di fusione dell'elio, che porta a una diminuzione della luminosit\u00e0 della stella e a un aumento della sua temperatura superficiale, sicch\u00e9 l'astro si muove verso l'angolo inferiore sinistro del diagramma H-R. La stella entra cos\u00ec a far parte del ramo orizzontale, se di popolazione II, o del red clump, se di popolazione I. Se la stella ha una massa superiore a compie invece il cosiddetto \"blue loop\" (occhiello blu).\nDopo l'esaurimento dell'elio nel nucleo, la stella si muove nuovamente verso l'angolo superiore destro del diagramma, espandendosi, raffreddandosi negli strati superficiali e aumentando la propria luminosit\u00e0. Il suo percorso \u00e8 quasi allineato a quello compiuto durante l'ascesa lungo il ramo delle giganti rosse, da cui il nome \"ramo asintotico\", sebbene la stella diventi pi\u00f9 luminosa durante il suo viaggio lungo il ramo asintotico di quanto non lo diventi nel punto pi\u00f9 alto del ramo delle giganti rosse. Le stelle che si trovano in questo stadio evolutivo vengono chiamate stelle del ramo asintotico delle giganti (o stelle AGB).\nStadio E-AGB.\nL'evoluzione di una stella all'interno dell'AGB pu\u00f2 essere distinta in due stadi. Nel primo stadio, chiamato E-AGB (dall'inglese \"Early Asymptotic Giant Branch\"), la principale fonte di energia \u00e8 costituita dalla fusione dell'elio in carbonio ed ossigeno nel guscio che circonda il nucleo degenere. Ci\u00f2 \u00e8 dovuto al fatto che la stella conserva ancora grosse quantit\u00e0 di elio non consumate durante la permanenza nel ramo orizzontale. Sebbene in questo stadio la fusione dell'idrogeno in elio nel guscio superiore sia presente nelle stelle di massa inferiore a , essa contribuisce in maniera minore alla produzione di energia rispetto alla fusione dell'elio. Nella fase E-AGB, in una stella di massa simile a quella del Sole, il nucleo degenere di carbonio ed elio costituisce circa la met\u00e0 della massa della stella, ma occupa un volume molto piccolo, paragonabile a quello di una nana bianca. Il raggio di tale nucleo \u00e8 quindi nell'ordine di qualche migliaio di km. I gusci di elio e idrogeno in cui avvengono le reazioni nucleari costituiscono circa il 5% della massa totale della stella e occupano anch'essi una frazione molto piccola del volume stellare. L'inviluppo della stella, costituito soprattutto da idrogeno, che avvolge i due gusci costituisce poco meno della met\u00e0 della sua massa, ma occupa buona parte del suo volume.\nNella fase E-AGB il nucleo stellare aumenta gradualmente la sua temperatura. Questo causa un progressivo aumento della produzione di energia nei gusci attivi di elio e idrogeno e un conseguente aumento della luminosit\u00e0 della stella, che pu\u00f2 arrivare a superare le 3000\u00a0L\u2609. D'altra parte l'inviluppo esterno ai gusci tende ad espandersi, a diminuire la propria densit\u00e0 e a raffreddarsi nei suoi strati superficiali (sotto i ). Il raggio stellare pu\u00f2 raggiungere proporzioni ragguardevoli vicine all'unit\u00e0 astronomica (pi\u00f9 di 200\u00a0R\u2609). La stella quindi si sposta verso l'angolo superiore destro del diagramma H-R percorrendo una traiettoria parallela a quella compiuta durante la fase di gigante rossa.\nPer una stella della massa del Sole la durata tipica della fase E-AEG \u00e8 circa , un tempo astronomicamente molto breve.\nStadio TP-AGB.\nConsumandosi, il guscio di elio si assottiglia, producendo molta meno energia. Il guscio di idrogeno diventa quindi la principale fonte di energia della stella. A un certo punto il nucleo di elio interrompe del tutto la produzione di energia. Questo evento, che avviene quando la stella ha pi\u00f9 o meno raggiunto la stessa luminosit\u00e0 delle stelle che sono giunte all'apice del ramo delle gigante rosse, segna la sua entrata nello stadio TP-AGB (abbreviazione di \"Thermally Pulsing Asymptotic Giant Branch\"). Periodicamente (ogni -) il guscio di elio, alimentato dagli apporti derivanti dalla fusione del sovrastante guscio di idrogeno, si riaccende, producendo per qualche anno grandi quantit\u00e0 di energia. Questi eventi, chiamati \"pulsazioni termiche\", sono simili al flash dell'elio che avviene all'inizio dell'entrata della stella nel ramo orizzontale e dipendono in parte dalla estrema sensibilit\u00e0 del ritmo di fusione dell'elio alle variazioni di temperatura (il ritmo di fusione \u00e8 proporzionale a circa la quarantesima potenza della temperatura). Una simile produzione di energia causa la creazione di una zona convettiva fra i due gusci, che a sua volta espande e raffredda il guscio di idrogeno, interrompendone le reazioni nucleari. Quando il guscio di elio esaurisce nuovamente il suo combustibile, la zona convettiva si riduce, il guscio di idrogeno si riscalda nuovamente e si riaccende, producendo gran parte dell'energia della stella. Essa entra cos\u00ec nella fase di \"intra-pulsazione\", fino a quando l'elio accumulato nel guscio non diventa sufficiente a causare un altro flash e a far ricominciare il ciclo. \nL'energia prodotta dal flash dell'elio raggiunge la superficie della stella dopo alcune centinaia di anni e produce un picco di luminosit\u00e0 superficiale di alcuni decimi di magnitudine, che dura centinaia di anni. Questi cambiamenti di luminosit\u00e0 non sono collegati con i cambiamenti di luminosit\u00e0 pi\u00f9 ampi e aventi un periodo di decine o centinaia di giorni, comuni in questi tipi di stelle (come, ad esempio, nelle variabili Mira).\nIn una stella della massa del Sole la fase TP-AGB dura circa un milione di anni.\nDredge-up.\nDurante la AGB si verificano episodi di \"dredge up\", cio\u00e8 di rimescolamento di prodotti della fusione nucleare negli strati superficiali della stella. Questi episodi portano alla formazione delle stelle al carbonio nelle quali si riscontra una sovrabbondanza di carbonio. Se nelle stelle di sequenza principale e in quelle del ramo delle giganti rosse, solitamente l'ossigeno \u00e8 predominante rispetto al carbonio, in queste stelle avviene il contrario, e la combinazione dei due elementi porta alla produzione di gas, come il monossido di carbonio, che consuma tutto l'ossigeno presente, lasciando il carbonio libero di combinarsi in altri composti carboniosi.\nDi solito, si distinguono tre episodi di dredge-up. Il primo si verifica durante la permanenza della stella nel ramo delle gigante rosse. Il secondo si verifica nella fase E-AGB, ma solo per le stelle con massa superiore a . In tali stelle, inizialmente il guscio di elio produce grandi quantit\u00e0 di energia che lo fanno espandere e raffreddare, causando l'estinzione del sovrastante guscio attivo di idrogeno. Di fatto, questo oblitera la distinzione fra il guscio di idrogeno e l'inviluppo convettivo, permettendo ai moti convettivi di penetrare quasi fino al guscio di elio e di portare in superficie i prodotti del ciclo CNO, in particolare 14N.\nIl terzo dredge-up (chiamato cos\u00ec anche se il secondo non \u00e8 avvenuto) si verifica durante la fase TP-AGB. Si tratta in realt\u00e0 di diversi episodi e non di uno solo, che si verificano in corrispondenza degli impulsi termici. Come si \u00e8 detto, in corrispondenza dell'impulso, il guscio di elio si espande e causa l'estinzione del guscio di idrogeno, permettendo alla zona convettiva di raggiungere i margini della zona in cui l'elio fonde. Poich\u00e9 gli impulsi termici si ripetono e poich\u00e9, dopo il primo, diventano pi\u00f9 intensi, essi sono in generale pi\u00f9 efficaci nel trasportare i materiali prodotti nel nucleo in superficie, in particolare 12C.\nIl terzo dredge-up assume caratteristiche differenti per le stelle con massa superiore a . Esse sviluppano temperature del nucleo tali da innescare la fusione dell'idrogeno alla base dell'inviluppo convettivo durante gli impulsi termici. Questo fenomeno \u00e8 chiamato in inglese \"Hot Burning Bottom\" (HBB), letteralmente \"fondo caldo che brucia\". Questo ha due conseguenze: 1) un incremento della luminosit\u00e0 superficiale, che rompe la relazione massa del nucleo-luminosit\u00e0 2) l'affiorare in superficie di altri materiali, diversi da quelli osservabili nelle stelle di massa inferiore. Si tratta essenzialmente dei materiali prodotti dalla fusione dell'idrogeno che si avvicina al nucleo trasportato dai moti convettivi. In particolare si tratta in particolare di 14N ma anche di 7Li, 23Na, 25,26Mg. L'effetto \u00e8 che durante la fase finale di TP-AGB la stella non diviene una stella al carbonio, ma una stella in cui \u00e8 l'azoto a dominare nella sua superficie stellare.\nPerdite di massa.\nLe perdite di massa sotto forma di vento stellare, di solito moderate durante la fase di gigante rossa e durante il ramo orizzontale, si fanno ingenti durante la fase AGB. Le stelle di questo tipo sono tipicamente variabili a lungo periodo, che producono intensi venti stellari. Gli impulsi termici si traducono in perdite di massa ancora pi\u00f9 elevate che possono produrre gusci di materiale in espansione nello spazio circumstellare.\nIl meccanismo che produce tali perdite di massa non \u00e8 ancora del tutto chiaro, ma a grandi linee avviene nel modo seguente. Le stelle AGB sono solitamente variabili a lungo periodo (tipo variabile Mira) che vanno incontro a importanti pulsazioni radiali. Tali pulsazioni da un lato espandono notevolmente il raggio della stella, d'altro inducono degli shock nell'atmosfera stellare che aumentano la sua densit\u00e0. Alla distanza di 1,5-2\u00a0R\u2609 dal centro della stella, la temperatura \u00e8 abbastanza bassa (~1500\u00a0k) perch\u00e9 un tale aumento di densit\u00e0 causi la formazione di grani solidi di polvere. Questi sono molto opachi e quindi vengono accelerati dall'elevata pressione di radiazione dovuta alla grande luminosit\u00e0 della stella. Anche se i grani di polvere costituiscono solo l'1% del gas che costituisce l'atmosfera stellare, formata soprattutto da molecole di idrogeno (H2), il loro moto \u00e8 sufficiente a trasportare con s\u00e9 grandi quantit\u00e0 di gas che viene quindi strappato dall'atmosfera della stella.\nLe perdite di massa pi\u00f9 ingenti avvengono durante le ultime fasi dell'evoluzione delle stelle AGB, nella quale possono raggiungere tassi nell'ordine di - all'anno, tanto che una stella arrivare a perdere fino al 50-70% della sua massa durante la fase AGB.\nLe ingenti perdite di massa a cui le stelle AGB vanno incontro finiscono per rimuovere quasi tutto l'inviluppo che circonda il nucleo e sono quindi responsabili del passaggio della stella alla fase evolutiva successiva, quella di nebulosa protoplanetaria, nella quale essa si sposta orizzontalmente lungo il diagramma H-R perch\u00e9 la rimozione progressiva dell'inviluppo scopre strati sempre pi\u00f9 caldi. Alla fine, la rimozione di buona parte dell'inviluppo di idrogeno porter\u00e0 la stella a diventare una nana bianca.\nLe perdite di massa durante la fase AGB sono anche la principale causa, assieme ai dredge-up, del mancato innesco del nucleo di carbonio nelle stelle di massa inferiore a . Sarebbe sufficiente per queste stelle produrre un nucleo di carbonio avente una massa superiore a quella del limite di Chandrasekhar (circa ) perch\u00e9 questo collassi. Ma nonostante la massa di una stella di sia molto pi\u00f9 elevata di questo limite, essa perde cos\u00ec tanta massa a causa del vento stellare che questo limite non viene mai raggiunto.\nProcesso s.\nLe stelle AGB sono, assieme alle supernovae, la principale fonte di elementi pi\u00f9 pesanti del ferro dell'universo. Si stima che forniscano la met\u00e0 di tali elementi. Mentre nelle supernovae la produzione degli elementi pesanti avviene in pochi secondi mediante il processo r di cattura neutronica, nelle stelle AGB esso avviene molto pi\u00f9 lentamente mediante il processo s.\nIl processo s richiede una fonte di neutroni liberi che possano venire catturati dagli atomi di ferro. Si ritiene che tale fonte si debba al seguente fenomeno: durante gli impulsi termici, il guscio attivo di elio si espande notevolmente, portando con s\u00e9 i prodotti della sua fusione, tra cui il 12C. Parte di questo materiale si mischia con il guscio di idrogeno soprastante. Il 12C presente in questa zona si fonde con i nuclei di idrogeno per formare 13N, il quale decade per decadimento \u03b2 in 13C. Quando le reazioni nel guscio di elio si estinguono ed esso si contrae, parte del 13C rimane nella zona che separa i due gusci, formando una \"tasca\" ricca di tale materiale. Quando il successivo impulso termico investe la tasca, il carbonio si fonde con i nuclei di elio mediante la seguente reazione:\nSi ha quindi un rilascio di neutroni, che innescano il processo s. Tale processo consiste nella cattura di uno o pi\u00f9 neutroni da parte di un atomo di ferro e nel successivo decadimento \u03b2\u2212 di tale atomo. Il decadimento trasforma uno dei neutroni dell'atomo in un protone facendo salire di uno il numero atomico dello stesso. L'atomo a questo punto cattura un altro neutrone e il ciclo si ripete fino alla creazione di atomi di bismuto. \nAl successivo dredge-up, parte degli atomi pesanti creati dal processo s nella zona fra i due gusci viene portata in superficie e poi si disperde nello spazio interstellare a causa della rimozione dell'inviluppo che circonda il nucleo stellare, andando ad arricchire di elementi pesanti il mezzo interstellare da cui nasceranno nuove stelle.\nInvolucro circumstellare delle stelle AGB.\nL'ingente perdita di massa delle stelle AGB produce un esteso involucro circumstellare. Dato un tempo di permanenza medio di un milione di anni nella fase AGB e una velocit\u00e0 di espansione dei gas di 10\u00a0km/s, il raggio massimo dell'involucro si pu\u00f2 calcolare nell'ordine dei , visto che il materiale proveniente dalla stella comincia a mischiarsi con il mezzo interstellare a una distanza molto grande. Le dinamiche pi\u00f9 rilevanti che interessano il gas espulso avvengono nelle vicinanze della stella, dove il gas viene accelerato e il tasso di perdita di massa della stella determinato. Tuttavia dal punto di vista chimico, avvengono interessanti processi anche a grande distanza dalla stella. Questi ultimi processi, dato il grande volume in cui avvengono e la maggiore profondit\u00e0 ottica, sono pi\u00f9 facilmente osservabili.\nLa temperatura dell'involucro \u00e8 determinata dalle propriet\u00e0 del gas e della polvere che circonda la stella e dalle loro dinamiche, ma tendenzialmente scende all'aumentare dalla distanza dalla fotosfera stellare, che ha di solito una temperatura di . A una certa distanza dalla stella, essa \u00e8 sufficientemente bassa da permettere la formazione dei grani di polvere. Tali grani assorbono e diffondono i fotoni provenienti dalla stella sicch\u00e9 la loro quantit\u00e0 di moto \u00e8 trasferita dalla radiazione alla polvere. A loro volta i grani di polvere trasferiscono la loro quantit\u00e0 di moto al gas per frizione. Sono molteplici i fattori che rendono questo processo pi\u00f9 efficiente: i grani di dimensioni maggiori sono spinti con maggiore forza attraverso il gas rispetto a quelli di dimensioni minori; la bassa metallicit\u00e0 porta alla formazione di un numero minore di grani e quindi a una minore accelerazione del gas; lo stesso accade in presenza di densit\u00e0 minori. Viceversa, una maggiore luminosit\u00e0 della stella, e quindi una maggiore radiazione, render\u00e0 il processo maggiormente efficiente. Data la dipendenza dell'efficienza del processo dalla luminosit\u00e0 della stella e dato che le stelle AGB sono variabili Mira nell'ultimo periodo della loro evoluzione, \u00e8 frequente la formazione nell'involucro interstellare di anelli di materiale pi\u00f9 denso, alternati ad anelli meno densi. \nLa composizione chimica dei grani \u00e8 determinata dalla abbondanze degli elementi nell'atmosfera stellare. Se \u00e8 l'ossigeno a prevalere, allora il carbonio rimane confinato nelle molecole di CO, che non partecipano alla formazione dei grani di polvere. In questo caso, i grani saranno formati principalmente da Al, Fe, Si, Mg e O, che sono gli elementi che compongono i silicati. Viceversa, se \u00e8 il carbonio a prevalere, esso non rimane confinato nelle molecole di CO e quindi pu\u00f2 concorrere alla formazione dei grani, che in tal caso saranno per lo pi\u00f9 composti da carbonio amorfo o da composti carboniosi.\nLe particolari condizioni in cui si trovano gli inviluppi circumstellari, caratterizzati dagli shock dovuti all'intensa radiazione e alla collisione fra atomi e molecole, producono le inversioni di popolazione atte alla formazione di maser. Le molecole all'origine dei maser sono SIO, H2O, HO, HCN e SiS Nelle stelle ancora ricche di ossigeno sono i maser SiO, H2O e OH a prevalere. Esempi di stelle AGB in cui prevalgono i maser di questo tipo sono R Cassiopeiae e U Orionis, mentre i maser HCN e SiS sono pi\u00f9 comuni nelle stelle al carbonio come IRC +10216. I maser sono invece poco comuni nelle stelle di classe S, ossia nella classe che rappresenta uno stadio intermedio fra le stelle ancora ricche di ossigeno e quelle al carbonio.\nImpulso termico tardivo.\nCirca un quarto delle stelle post-AGB va incontro a quella che pu\u00f2 essere definita una \"nuova nascita\". Quando, a causa dell'imponente perdita di massa nell'ultima fase dell'evoluzione AGB, l'involucro di idrogeno si assottiglia riducendosi sotto la massa critica di , esso mette sempre pi\u00f9 a nudo il sottostante guscio di elio. Essendo questo pi\u00f9 caldo, la temperatura superficiale della stella aumenta. La stella percorre quindi orizzontalmente il diagramma H-R spostandosi verso sinistra, nell'area delle stelle blu. Questa fase \u00e8 tuttavia molto breve perch\u00e9 l'ulteriore assottigliamento dello strato superficiale di idrogeno causa il suo spegnimento. Non pi\u00f9 alimentata dalle reazioni nucleari, la stella comincia a raffreddarsi e a percorrere verticalmente verso il basso il diagramma H-R nella direzione della zona delle nane bianche.\nIn molti casi, si assiste a una improvvisa riaccensione del guscio di elio quando la stella ha raggiunto la zona blu del diagramma H-R o addirittura quando si sta avvicinando alla zona delle nane bianche. Nel primo caso si parla di \"impulso termico tardivo\" (in inglese: \"late thermal pulse\"), nel secondo caso di \"impulso termico ultratardivo\" (in inglese: \"very late thermal pulse\"). L'impulso termico in entrambi i casi fa risalire l'elio in superficie e mischia idrogeno residuo con il sottostante guscio di elio. L'idrogeno viene consumato mediante processi di cattura protonica da parte degli atomi di carbonio. Inizialmente, l'impulso fa impennare sia la luminosit\u00e0 che la temperatura superficiale della stella, che pu\u00f2 raggiungere i 50.000\u00a0K. In questa fase, molto breve, l'astro, avendo una atmosfera ad alta temperatura, carente di idrogeno e ricca di elio, ed essendo circondato dai gas espulsi durante la fase AGB-TP, presenta uno spettro simile a quello delle stelle di Wolf-Rayet.\nTuttavia, nell'arco di poche decine di anni, la stella espande notevolmente il suo raggio e, di conseguenza, la sua temperatura superficiale diminuisce in modo considerevole, tanto da ritornare nella zona del diagramma H-R popolata dalle stelle AGB. Quando, dopo un periodo calcolabile in qualche centinaio o qualche migliaio di anni, l'impulso si esaurisce, la stella si dirige definitivamente verso la zona delle nane bianche.\nSi ritiene che stelle come l'Oggetto di Sakurai o FG Sagittae stiano attraversando questa fase.\nStelle super-AGB.\nLe stelle AGB pi\u00f9 massicce presentano propriet\u00e0 interessanti, tanto da essere classificate a parte come stelle super-AGB. Esse hanno masse iniziali comprese fra \u22488\u00a0M\u2609 e \u224810\u00a0M\u2609. Il limite inferiore \u00e8 dato dalla massa sotto la quale non si verifica la fusione del carbonio in magnesio, neon e ossigeno e altri elementi pesanti nelle ultime fasi dell'evoluzione stellare. Le stelle con massa di 8-10\u00a0M\u2609 fondono invece il carbonio e sviluppano un nucleo degenere di magnesio, neon e ossigeno. Il limite superiore \u00e8 invece rappresentato dalle stelle abbastanza massicce da iniziare a fondere l'ossigeno in condizioni non ancora degeneri. Tale processo porta alla fine alla creazione di un nucleo di ferro e al suo collasso.\nNelle stelle super-AGB il secondo dredge-up \u00e8 pi\u00f9 efficiente rispetto alle AGB meno massicce perch\u00e9 la zona convettiva penetra pi\u00f9 a fondo, all'interno del guscio di elio, e \"corrode\" parzialmente il nucleo stellare portando in superficie grandi quantit\u00e0 di 12C, 16O e 18O. L'efficienza del secondo dredge-up causa la diminuzione della massa totale del nucleo, che rimanendo cos\u00ec sotto il limite di Chandrasekhar, non collassa. Nello stadio TP-AGB invece le stelle super-AGB sperimentano impulsi termici pi\u00f9 frequenti (ogni 10-1000\u00a0anni), ma meno intensi di quelli che si osservano nelle stelle AGB meno massicce. Ci\u00f2 \u00e8 dovuto al fatto che, avendo il nucleo delle stelle super-AGB temperature pi\u00f9 elevate (350-430\u00a0milioni di K), il guscio di elio si forma pi\u00f9 velocemente e si accende in tempi pi\u00f9 rapidi rispetto a quanto accade nelle stelle con massa minore. Di conseguenza, il terzo dredge-up \u00e8 meno efficiente che nelle stelle meno massicce. \nIl destino finale delle stelle super-AGB \u00e8 incerto: esse possono terminare la loro esistenza in supernovae a cattura elettronica oppure terminare come . In breve, il meccanismo di innesco delle supernovae a cattura elettronica \u00e8 il seguente: il nucleo degenere di ossigeno, neon e magnesio \u00e8 sostenuto dalla pressione degli elettroni degeneri. A densit\u00e0 sufficientemente alte (), i protoni degli atomi di magnesio catturano un elettrone, trasformandosi in neutroni ed emettendo un neutrino. Questo produce una diminuzione della pressione degli elettroni degeneri che non sono pi\u00f9 in grado di fermare il collasso del nucleo. Quale dei due canali evolutivi (supernova oppure nana bianca) la stella super-AGB seguir\u00e0 dipende da una molteplicit\u00e0 di fattori, che non sono ancora del tutto chiari. La probabilit\u00e0 che una stella AGB concluda la propria esistenza in una supernova piuttosto che in una nana bianca aumenta con la massa stellare iniziale, diminuisce nelle stelle ad alta metallicit\u00e0 e nelle stelle in cui il terzo dredge-up \u00e8 pi\u00f9 efficiente e quindi sottrae massa al nucleo stellare, impedendogli di raggiungere le condizioni di densit\u00e0 tali da innescare il collasso. Inoltre, diminuisce nelle stelle in cui il vento stellare \u00e8 particolarmente intenso e produce perdite di massa considerevoli durante la fase TP-AGB: se la perdita di massa \u00e8 elevata, la crescita del nucleo non sar\u00e0 sufficiente a innescare il collasso.\nLe stelle super-AGB sono oggetti molto luminosi, con superfici stellari fredde (2500-4000\u00a0K) e di dimensioni imponenti (1000\u00a0R\u2609). Ci\u00f2 le rende quasi indistinguibili dalle poco pi\u00f9 massicce supergiganti rosse e ci\u00f2 complica notevolmente il loro studio."}
{"id": "543169", "revid": "1305772", "url": "https://it.wikipedia.org/wiki?curid=543169", "title": "Peugeot Quadrilette", "text": "L'espressione Peugeot Quadrilette pu\u00f2 riferirsi ad uno dei seguenti modelli costruiti dalla Casa automobilistica francese Peugeot.\nSono esistite altre versioni della \"Type 172\", ma ad essi non sarebbe pi\u00f9 stato associato il nome di \"Quadrilette\", mentre sarebbero state invece inserite nella piccola famiglia delle Peugeot 5CV."}
{"id": "543171", "revid": "124899398", "url": "https://it.wikipedia.org/wiki?curid=543171", "title": "Tosaerba", "text": "Il tosaerba \u00e8 una macchina a motore che serve per tagliare l'erba del giardino e mantenere il prato rasato.\nFunzionamento.\nIl principio di funzionamento \u00e8 comune per tutte le macchine, sull'albero motore \u00e8 avvitata una lama rotante fulcrata al centro, le cui estremit\u00e0, per un certo tratto sono rese affilate, sono le due zone alla periferia della lama a tagliare l'erba. Il coltello \u00e8 sagomato come le pale di un ventilatore, durante la rotazione aspira l'erba tagliata convogliandola in un cestello estraibile, da scaricare quando \u00e8 pieno.\nIl montaggio del cestello non \u00e8 indispensabile. In certi casi \u00e8 preferibile sminuzzare l'erba con il tosaerba e non raccoglierla, ma lasciarla direttamente sul prato: in poco tempo si trasformer\u00e0 in fertilizzante organico. Ci\u00f2 risulta particolarmente utile per i prati di ampie dimensioni.\nFormati.\nNe esistono di varie dimensioni, la larghezza della zona di taglio \u00e8 proporzionale alla lunghezza della lama rotante, su questa si basa la larghezza della macchina; la scelta del diametro di taglio e la potenza, viene fatta in base alle proprie esigenze, come metri quadrati da tagliare, conformazione del terreno, ecc.\nCaratteristiche.\nI vari tosaerba si possono distinguere per molti fattori\nTelaio.\nIl telaio portante pu\u00f2 essere:\nMotore.\nIl motore della macchina varia sensibilmente in base alle esigenze dell'utilizzatore ma soprattutto dalle dimensioni dell'appezzamento di terreno tenuto a prato e come per il decespugliatore, ne esistono con:\nTrazione.\nI primi tosaerba cos\u00ec come gli odierni tosaerba pi\u00f9 semplici, hanno la trazione umana, quindi bisogna spingere per poter muovere il tosaerba.\nAlcuni dei nuovi modelli, dispongono di un sistema di trazione sulle ruote posteriori. Quelli pi\u00f9 semplici adottano un cambio di velocit\u00e0 analogo a quello delle autovetture, 2-3 marce da innestare in base alle caratteristiche del terreno, i modelli pi\u00f9 sofisticati adottano un cambio di velocit\u00e0 a variazione continua, ovvero, tramite una leva \u00e8 possibile regolare la velocit\u00e0 di avanzamento in modo continuo.\nManutenzione.\nLa manutenzione consiste nel necessario lavaggio con acqua al termine dello sfalcio e della saltuaria riaffilatura del filo della lama. Inoltre si deve controllare che eventuale sporco non si sia instaurato in prossimit\u00e0 delle ruote; essendo queste fissate sugli assi senza particolari protezioni, polvere ed acqua possono causare inizio di ruggine.\nVariazioni sul modello di base.\nTrattorino Tagliaerba.\nPer i prati di dimensioni superiori ai 1000 m\u00b2, si consigliano i trattorini tagliaerba, i quali permettono una comoda e veloce rasatura, grazie al grande piatto di taglio posizionato al centro e all'operatore che pilota la macchina come se fosse un trattore.\nRobot Tagliaerba.\nI tagliaerba robotizzati sono dotati di ruote e capaci di tosare l'erba del prato in forma automatica e programmata.\nTutti sono dotati di batteria ricaricabile, microprocessore e sensori. Ogni robot rasaerba ha integrato un firmware, che gli permette di eseguire varie operazioni e memorizzare istruzioni.\nPossono essere utilizzati per piccoli o grandi giardini con terreni irregolari o pendenze. Generalmente possono avere da una a tre lama rotanti, dove ciascuna possiede dalle 2 alle 8 punte. \nTutti i robot tosaerba non raccolgono l'erba appena tagliata, per questo praticano il taglio \"mulching.\" L'erba viene sminuzzata finemente dalle lame e lasciata sul terreno, che viene lentamente fertilizzato. \nL'uso di questi robot nella maggior parte dei casi comporta il preventivo lavoro di delimitazione del perimetro dell'area di taglio, costituito dall'interramento a pochi cm dalla superficie di un \"filo perimetrale\", necessario a segnalare ai sensori della macchina la necessit\u00e0 di cambiare direzione.\nTagliaerba Manuale.\nQuesta tipologia pu\u00f2 essere denominata tagliaerba elicoidale o a rullo. Esso \u00e8 sprovvisto di motore e funziona solo con l'azione manuale dell'operatore. \nQuesto modello \u00e8 composto da 2 ruote e una lama sagomata a elica. La forza viene impressa dalla spinta con le braccia, pertanto si tratta di uno strumento ecologico che non utilizza alcuna fonte energetica inquinante.\nEsso \u00e8 l'ideale per la cura dei piccoli giardini ed \u00e8 inoltre maggiormente rispettoso della crescita dell'erba, in quanto il suo taglio \u00e8 pi\u00f9 delicato.\nMacchine distinte dal tosaerba.\nAltre macchine che tagliano l'erba, ma in modo diverso sono:"}
{"id": "543179", "revid": "125636571", "url": "https://it.wikipedia.org/wiki?curid=543179", "title": "Ostia Antica", "text": "Ostia Antica \u00e8 la trentacinquesima zona di Roma nell'Agro Romano. \u00c8 indicata con Z. XXXV.\nIl toponimo indica anche una frazione di Roma Capitale e la zona urbanistica 13E del Municipio Roma X.\nGeografia fisica.\nTerritorio.\nSi trova nell'area sud-ovest della citt\u00e0, separata dal complesso cittadino, fra il fiume Tevere a nord-ovest e via del Mare a sud.\nLa zona confina:\nLa zona urbanistica confina:\nStoria.\nNel territorio si impiant\u00f2 l'antica citt\u00e0 di Ostia, fondata nel corso del IV secolo a.C. come accampamento militare. Si svilupp\u00f2 nel corso dell'et\u00e0 imperiale romana come centro commerciale portuale, legato all'approvvigionamento del grano nella capitale.\nA causa dell'insufficienza del porto fluviale nel 42 d.C. Claudio inizi\u00f2 la costruzione di un porto artificiale a nord, collegato al Tevere da un canale artificiale e dotato di un faro; un secondo porto esagonale venne costruito tra il 106 e il 113 sotto Traiano, i resti si trovavano nella propriet\u00e0 privata dei Duchi Sforza Cesarini.\nAll'epoca del suo massimo sviluppo Ostia raggiunse i 75.000 abitanti, declin\u00f2 con la crisi del III secolo. Ebbe una ripresa nel IV secolo come sede residenziale, mentre le attivit\u00e0 commerciali e amministrative si erano spostate nella citt\u00e0 di Porto.\nGi\u00e0 dal III secolo fu sede episcopale.\nL'acquedotto cess\u00f2 di funzionare alla fine del V secolo. Nel 537, nel corso di un assedio dei Goti fu difesa dal generale bizantino Belisario. La citt\u00e0 era tuttavia decaduta e spopolata.\nRimase la porta d'accesso a Roma dal Tevere, lungo il quale risalivano pellegrini mercanti e delegazioni giunte via mare. Nel IX secolo fu saccheggiata dai Saraceni. Papa Gregorio IV fortific\u00f2 quindi il borgo sorto per dare rifugio agli operai delle saline lungo la via Ostiense, che prese il nome di Gregoriopoli, e la citt\u00e0 antica venne definitivamente abbandonata.\nAlla fine del Quattrocento il vescovo Giuliano della Rovere, poi divenuto papa col nome di Giulio II, fece costruire il castello che prese il suo nome, complet\u00f2 la costruzione della basilica di Sant'Aurea, iniziata poco prima dal cardinale Guillaume d'Estouteville sul luogo della tomba di santa Monica e nei pressi della tomba di santa Aurea, e rifare la cinta muraria. Architetto di questa ristrutturazione fu, a detta del Vasari, Baccio Pontelli.\nLa struttura mantenne la propria funzione difensiva fino al 1557, quando una piena straordinaria devi\u00f2 il corso del Tevere, lasciando a secco anche il fossato attorno alla cinta.\nIl castello, che era stato sede di dazio e dogana, perse la sua funzione e cadde in rovina: venne utilizzato come stalla e deposito da contadini e pastori della zona, ormai impaludata, mentre la torre venne usata come prigione. Nell'Ottocento i prigionieri furono utilizzati per lo scavo della citt\u00e0 romana.\nRocca e borgo furono restaurati in varie riprese durante il Novecento.\nCultura.\nCinema.\nIl borgo di Ostia Antica \u00e8 stato il luogo di abitazione del personaggio di Pietro Marchetti, interpretato da Alberto Sordi nel film \"Il tassinaro\" del 1983.\nMusica.\nLa spiaggia e il borgo di Ostia furono scelti dal gruppo rock degli U2 per girare, nell'aprile del 1989, parte del video di \"All I Want Is You\", con la regia di Meiert Avis. Nel video sono ripresi il Castello di Giulio II e la Basilica di Sant'Aurea, oltre che alcune panoramiche del borgo stesso.\nGeografia antropica.\nUrbanistica.\nNel territorio di Ostia Antica si estende gran parte dell'omonima zona urbanistica 13E.\nSuddivisioni storiche.\nOltre alla omonima frazione, che comprende anche il borgo rinascimentale, fanno parte del territorio della zona anche le aree urbane di Saline di Ostia (zona \"O\" 40) e Bagnoletto.\nOdonomastica.\nMentre nel nucleo storico di Ostia vie e piazze sono per la maggior parte dedicate a luoghi e personaggi relativi alla storia locale, gli odonimi dell'area circostante ricordano tutti archeologi e storici. Poche vie al confine con Acilia Nord sono dedicate a citt\u00e0 del Veneto e della Lombardia. Gli odonimi della zona possono essere raggruppati nelle seguenti categorie:"}
{"id": "543181", "revid": "14214", "url": "https://it.wikipedia.org/wiki?curid=543181", "title": "Isomorfico", "text": ""}
{"id": "543183", "revid": "827882", "url": "https://it.wikipedia.org/wiki?curid=543183", "title": "Denti (disambigua)", "text": "Denti (plurale di dente) pu\u00f2 anche riferirsi a:"}
{"id": "543186", "revid": "47767", "url": "https://it.wikipedia.org/wiki?curid=543186", "title": "Ramo delle giganti rosse", "text": "Il ramo delle giganti rosse (o braccio delle giganti rosse o RGB acronimo inglese di \"Red giant Branch\") \u00e8 quella regione del diagramma H-R occupata da stelle di piccola massa (sotto 2,5 masse solari) che si trovano nella fase di bruciamento d'idrogeno nell'inviluppo esterno al nucleo centrale. Le stelle che si trovano in questa regione sono dette giganti rosse.\nEvoluzione nel ramo delle giganti.\nQuando una stella esaurisce l'idrogeno, che \u00e8 stato il suo combustibile durante la fase di sequenza principale, se ha massa sufficientemente alta va incontro ad una fase di contrazione che porta la temperatura centrale ad aumentare fino all'innesco della combustione di idrogeno che circonda il nucleo di elio.\nSe invece la massa \u00e8 inferiore a circa 2,5 masse solari, la contrazione del nucleo viene ostacolata dalla pressione degli elettroni degeneri, quindi l'innesco della fase di H shell viene ritardata.\nInizia cos\u00ec una fase in cui l'idrogeno viene bruciato in una shell (e va ad accrescere la massa del nucleo di elio) mentre la stella percorre la sua traccia di Hayashi verso luminosit\u00e0 sempre pi\u00f9 alte. Quando il nucleo di elio raggiunge le 0,5 masse solari l'innesco delle reazioni di fusione dell'elio in carbonio diventa inevitabile, ma avvenendo in un ambiente degenere esso non comporta un aumento della pressione (che \u00e8 sostanzialmente determinata dagli elettroni degeneri, non dalla radiazione) bens\u00ec soltanto della temperatura, la quale a sua volta determina la crescita di efficienza delle reazioni nucleari. Il processo continua finch\u00e9 localmente non si raggiungono le condizioni per rimuovere la degenerazione; a quel punto il nucleo si espande e controbilancia il processo. Questa particolare fase in cui la fusione dell'elio avviene in ambiente degenere \u00e8 detta flash dell'elio.\nSi noti che un nucleo degenere, nonostante possa contenere pi\u00f9 della met\u00e0 della massa dell'intera stella, resta sempre di dimensioni ridottissime: le stelle giganti rosse sono quindi caratterizzate da un esteso e tenue inviluppo ricco di idrogeno che circonda un nucleo molto piccolo e massiccio.\nInfine, \u00e8 doveroso sottolineare che se una stella ha massa totale inferiore a 0,5 masse solari, non potr\u00e0 mai innescare la fusione dell'elio: gli astri di questo tipo concluderanno la loro evoluzione raffreddandosi sotto forma di nane bianche di elio.\nUlteriori caratteristiche del Ramo delle giganti.\nA causa della forte espansione degli strati esterni della stella la convezione pu\u00f2 affondare fino a coinvolgere una frazione consistente della massa (fenomeno del primo \"dredge-up\"). Nel frattempo la shell di idrogeno si sposta verso l'esterno perch\u00e9 il combustibile al centro si esaurisce progressivamente. Se le combustioni nucleari raggiungono il limite della convezione esse incontrano una discontinuit\u00e0 nell'abbondanza dell'idrogeno, e la stella reagisce con una lieve diminuzione di luminosit\u00e0 prima di riprendere la salita lungo la traccia. C'\u00e8 dunque una zona ristretta del ramo delle giganti che viene percorso ben tre volte: dobbiamo dunque aspettarci nei diagrammi colore-magnitudine un'anomala sovrabbondanza di stelle in questa regione, che per tale motivo \u00e8 detta \"Red Giant Bump\".\nSi noti infine che abbiamo sempre parlato di traccia di Hayashi, ma una Gigante Rossa non \u00e8 una struttura totalmente convettiva, quindi la sua traccia sar\u00e0 solo approssimativamente assimilabile a quella di Hayashi."}
{"id": "543189", "revid": "6923", "url": "https://it.wikipedia.org/wiki?curid=543189", "title": "Football Club Slovan Liberec", "text": "Il Football Club Slovan Liberec o, pi\u00f9 semplicemente Slovan Liberec, \u00e8 una societ\u00e0 calcistica ceca con sede nella citt\u00e0 di Liberec. Fu fondata nel 1958 e gioca nella 1. liga, la massima divisione del campionato ceco di calcio.\nVanta la vittoria di 3 campionati cechi e 2 Coppe della Repubblica Ceca. Dal 1978 disputa le partite interne allo Stadio u Nisy di Liberec. In precedenza era di scena allo Stadio municipale (\"Stadion M\u011bstsk\u00fd\").\nStoria.\nLo Slovan Liberec nasce nel 1958. Milita per circa trent'anni tra la seconda e la terza divisione del calcio cecoslovacco. Nel giro di quindici anni, tra il 1970 e il 1986, il club vince in quattro occasioni il proprio girone nella terza serie cecoslovacca. Dal 1986 riesce a mantenersi in seconda categoria per sette anni di fila, fino alla dissoluzione della Cecoslovacchia.\nNel 1993 lo Slovan Liberec termina il torneo di seconda divisione al quinto posto: rientrando tra le prime sei del campionato cadetto cecoslovacco, il club con sede a Liberec viene promosso direttamente nella neonata massima divisione ceca.\nSi stabilisce subito nella parte medio-alta della classifica e raggiunge anche la finale di Coppa della Repubblica Ceca nel 1998-1999, sconfitto dallo per 1-0. Si rif\u00e0 l'anno seguente, quando, dopo aver eliminato e , sconfigge in finale il Ban\u00edk Rat\u00ed\u0161kovice per 2-1 e si aggiudica per la prima volta la coppa nazionale. Si tratta anche del primo trofeo vinto dal club a livello nazionale. Nel 2001 lo Slovan esordisce nelle competizioni europee, giocando la Coppa UEFA, e nel corso della stagione vince per la prima volta il campionato ceco, trascinato dal duo offensivo ceco \u0160tajner-Nezmar, i quali realizzano 29 gol (15 il primo e 14 il secondo), ottenendo, inoltre, i primi due posti nella classifica marcatori. Il campionato \u00e8 vinto per una sola lunghezza nei confronti di Sparta Praga e , appaiate al secondo posto.\nLa squadra partecipa nella successiva stagione ai play-off per entrare in Champions League. Qui lo Slovan affronta subito una delle squadre pi\u00f9 forti dell'edizione della competizione, il Milan, futuro vincitore della Champions, che per\u00f2 fatica ad eliminare i cechi: infatti, dopo la vittoria per 1-0 a Milano, i rossoneri perdono per 2-1 a Liberec rischiando una clamorosa eliminazione. La squadra ceca retrocede dunque in Coppa UEFA, dove elimina i georgiani della 4-2 (3-2 a Liberec e 1-0 a Tbilisi), l'Ipswich Town ai tiri di rigore per 4-2 dopo l'1-1 complessivo (0-1 a Ipswich e 1-0 a Liberec), per poi venire eliminata dal Panathinaikos (2-2 a Liberec e vittoria greca per 1-0 ad Atene). Nella stagione 2002-2003 la squadra giunge al quarto posto in classifica, potendo cos\u00ec partecipare alla Coppa Intertoto, competizione europea che i biancoazzurri disputano nel 2003. Dopo aver eliminato gli irlandesi dello Shamrock Rovers vincendo per 2-0 a Liberec e per 2-0 a Dublino, e gli spagnoli del Racing Club vincendo per 1-0 a Santander e per 2-1 in casa, i cechi affrontano in semifinale i tedeschi dello Schalke 04, futuri vincitori del torneo, che escludono lo Slovan Liberec dalla competizione ottenendo un successo di misura in casa per 2-1 e pareggiando 0-0 in Repubblica Ceca. Nel campionato successivo lo Slovan chiude sesto in classifica, riuscendo a trovare un posto per la Coppa Intertoto.\nDopo aver escluso dalla competizione continentale l'FKZ TS Dubnica con un netto 7-1 (2-1 a Dubnica nad V\u00e1hom e 5-0 a Liberec), il Roda JC per 2-1 (1-0 a Liberec e 1-1 a Kerkrade dts) e il Nantes, sconfitto alla regola dei gol fuori casa dopo un pari 2-2 (1-0 a Liberec e 1-2 a Nantes), la formazione danubiana si scontra nuovamente contro i tedeschi dello Schalke, il cui unico precedente internazionale \u00e8 il confronto nella precedente edizione che ha visto prevalere la squadra tedesca; questa volta, per\u00f2, \u00e8 la finale. Come nella precedente occasione, lo Schalke vince in casa per 2-1, ma in trasferta strappa un decisivo 1-0 che sancisce la sconfitta dello Slovan, impedendogli l'accesso alla Coppa UEFA. Nel 2004-2005 la squadra giunge quinta in campionato, penalizzata di sei punti (senza la penalizzazione avrebbe guadagnato una posizione in pi\u00f9) ottenendo comunque la partecipazione alla Coppa Intertoto per il terzo anno consecutivo. Nell'edizione 2005 della Coppa Intertoto lo Slovan riesce ad eliminare gli israeliani del Beitar Jerusalem imponendosi per 7-2 (successo in casa per 5-1 e vittoria anche in trasferta per 2-1); nel turno successivo, invece, il Roda JC riesce, grazie alla regola dei gol in trasferta, ad eliminare i cechi dopo l'1-1 complessivo (0-0 a Roda e 1-1 a Liberec). Nel campionato 2005-2006 i biancoazzurri si lasciano alle spalle Mlad\u00e1 Boleslav, Slavia Praga e Teplice, aggiudicandosi la seconda vittoria del titolo ceco in cinque anni.\nGrazie a questo successo la squadra partecipa nuovamente alla Champions League, ma viene subito estromesso dai russi dello Spartak Mosca, vittorioso per 2-1, finendo cos\u00ec in Coppa UEFA: qui il Liberec supera i serbi della Stella Rossa Belgrado per 4-1 (2-0 a Liberec e 2-1 a Belgrado) arrivando nella fase a gironi nel gruppo C con AZ Alkmaar, Siviglia, Sporting Braga, Grassopphers. Chiude con due pareggi, contro il Siviglia (0-0) e l'AZ (2-2), quattro sconfitte, tra cui il 4-0 subito contro il Braga, e una sola vittoria, quella per 4-1 contro gli svizzeri del Grassopphers. I risultati non consentono al club di andare oltre il quarto e ultimo posto nel raggruppamento. Nel 2006-2007 lo Slovan giunge al quarto posto in campionato. Nella successiva Coppa Intertoto viene subito eliminato dai kazaki del Tobol per 3-1 (1-1 a Kostanai e 0-2 a Liberec). Nel campionato 2007-2008 conclude al sesto posto e arriva fino alla finale di coppa nazionale contro lo Sparta Praga, con cui pareggia per 0-0 e perde per 4-3 ai tiri di rigore. Nella stagione 2008-2009 la squadra resiste alla vittorie delle formazioni praghensi e raggiunge il terzo posto in campionato, valevole per l'accesso all'Europa League, anche grazie alle reti del capocannoniere Andrej Keri\u0107.\nNel 2009-2010, in Europa League, la squadra elimina il Vaduz per 3-0 (1-0 a Vaduz e 2-0 a Liberec), ma si ferma contro la , che, dopo aver perso per 3-0 a tavolino, rimonta la sconfitta dall'andata con un 3-0 a Liberec che costringe le squadre ai tiri di rigore: dopo una lunga serie la spuntano i romeni per 9-8. Dopo un nono ed un settimo posto in campionato nelle stagioni 2009-2010 e 2010-2011, la squadra di Liberec torna a vincere il campionato nella stagione 2011-2012. La successiva stagione vede lo Slovan chiudere al terzo posto il campionato e partecipare alla Champions League per la prima volta dopo sei anni: qui la squadra si ferma al terzo turno preliminare, mentre il seguente percorso in Europa League si arresta nel turno di play-off.\nNel 2013-2014 il club ottiene il quarto posto e in Europa League arriva a disputare la fase a gironi, dove con 9 punti ottiene il secondo posto nel raggruppamento dietro al (contro cui lo Slovan rimane imbattuto). Ai sedicesimi di finale il club ceco viene eliminato dagli olandesi dell'. Lo Slovan non riesce a ripetersi l'anno seguente, venendo eliminato al terzo turno preliminare dai romeni dell' con un risultato complessivo di 6-2. La stagione 2014-2015 si chiude con un deludente dodicesimo posto in campionato, ma con la vittoria della coppa nazionale (3-1 ai rigori nella finale contro lo dopo l'1-1 dei tempi supplementari). Il Liberec si piazza terzo nel campionato 2015-2016, annata in cui riesce a qualificarsi alla fase a gironi di Europa League: nel raggruppamento si piazza al terzo posto con 7 punti, frutto di un pareggio e di una vittoria contro gli olandesi del e di un sorprendente successo (1-0) in casa dell'. Lo Slovan si ripete anche l'anno seguente, arrivando alla fase a gironi e concludendola, per\u00f2, all'ultimo posto con 4 punti, raccolti nelle due sfide contro il club azero del . Seguono un nono posto e due sesti posti consecutivi in 1. liga.\nOrganico.\nRosa 2021-2022.\n\"Aggiornata al 23 settembre 2021.\"\nRosa 2020-2021.\n "}
{"id": "543190", "revid": "38120", "url": "https://it.wikipedia.org/wiki?curid=543190", "title": "Buio pesto", "text": ""}
{"id": "543198", "revid": "115549", "url": "https://it.wikipedia.org/wiki?curid=543198", "title": "FC Slovan Liberec", "text": ""}
{"id": "543203", "revid": "932277", "url": "https://it.wikipedia.org/wiki?curid=543203", "title": "Ramo delle subgiganti", "text": "In astronomia col termine ramo delle subgiganti ( o braccio delle subgiganti o SGB acronimo dell'inglese \"Sub-Giant Branch\") ci si riferisce a quella regione del diagramma H-R in cui la stella ha terminato la fase di bruciamento dell'idrogeno nel nucleo e si dirige verso la fase di gigante rossa, aumentando la densit\u00e0 centrale ed espandendo il suo inviluppo esterno."}
{"id": "543210", "revid": "228587", "url": "https://it.wikipedia.org/wiki?curid=543210", "title": "Montmirail-en-Brie", "text": ""}
{"id": "543213", "revid": "439868", "url": "https://it.wikipedia.org/wiki?curid=543213", "title": "Beauce", "text": "La Beauce \u00e8 una regione naturale francese, corrispondente all'intero dipartimento dell'Eure-et-Loir e parte dei dipartimenti di Loiret, Essonne e Loir-et-Cher. Storicamente, ha condiviso le sorti della provincia storica dell'Orleanese e della contea di Chartres; quest'ultima \u00e8 l'unica citt\u00e0 importante della regione."}
{"id": "543214", "revid": "46931", "url": "https://it.wikipedia.org/wiki?curid=543214", "title": "Tribuni della plebe", "text": ""}
{"id": "543222", "revid": "1573940", "url": "https://it.wikipedia.org/wiki?curid=543222", "title": "Linaria cannabina", "text": "Il fanello, noto anche come fanello comune o fanello eurasiatico per differenziarlo dalle specie congeneri (Linaria cannabina ()), \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"cannabina\", deriva dal latino \"cannabinus\" (attraverso il greco \"\u03ba\u03b1\u03bd\u03bd\u03b1\u03b2\u03b9\u03c2\", \"kannabis\") e significa \"legato alla canapa\", in virt\u00f9 della dieta di questi uccelli.\nDescrizione.\nDimensioni.\nMisura 13\u201314\u00a0cm di lunghezza, per un peso di 15-26 grammi e un'apertura alare di 23\u201325\u00a0cm.\nAspetto.\nSi tratta di uccelletti dall'aspetto robusto, in particolar modo per quanto riguarda il quarto anteriore, caratterizzati da grossa testa arrotondata, piccolo becco conico, ali appuntite e coda allungata e dalla punta forcuta.\nIl piumaggio \u00e8 grigio-brunastro sulla testa, con sfumature color biancastro o nocciola su sopracciglio e mustacchio: le ali e le spalle sono anch'esse di color nocciola (le prime con remiganti nere con orlo bianco), con l'area centrale del dorso grigia e ben visibile quando l'uccello spiega le ali. La coda \u00e8 anch'essa nera, con timoniere, sottocoda e ventre bianchi, fianchi bruno-rosati e gola biancastra con orlo inferiore picchiettato di nero. In generale, il piumaggio tende a schiarirsi seguendo un gradiente ovest-est.\nIl dimorfismo sessuale \u00e8 ben evidente, coi maschi che presentano petto, fronte, calotta e codione di colore rosso, oltre che sfumature rosso-aranciate anche su faccia e fianchi: le marcature rosse divengono particolarmente evidenti durante il periodo degli amori, mentre nelle femmine il pigmento rosso \u00e8 del tutto assente ed anche il grigio cefalico \u00e8 presente in maniera limitata, con livrea dominata dai toni del bruno. In ambedue i sessi, il becco \u00e8 di colore nerastro (con parte basale inferiore pi\u00f9 chiara), le zampe sono di color carnicino e gli occhi sono di colore bruno scuro.\nBiologia.\nSi tratta di uccelli diurni e gregari all'infuori della stagione degli amori, che si riuniscono in stormi (talvolta in associazione con altre specie, come l'affine fanello nordico) muovendosi assieme per la ricerca di cibo mantenendosi al suolo, fra l'erba alta o i cespugli.\nIl canto di questi uccelli \u00e8 melodioso e molto apprezzato in cattivit\u00e0: esso si distingue per la presenza di note metalliche e suoni ronzanti. I fanelli sono inoltre in grado di imitare i canti di altri fringillidi.\nAlimentazione.\nIl fanello \u00e8 un uccelletto essenzialmente granivoro, la cui dieta si compone in massima parte di piccoli semi di piante erbacee, ma comprende anche bacche, foglioline, germogli e boccioli. Durante il periodo degli amori o le migrazioni, quando il fabbisogno energetico \u00e8 molto pi\u00f9 alto, questi uccelli si nutrono anche di insetti ed altri piccoli invertebrati.\nRiproduzione.\nLa stagione degli amori va da aprile ad agosto: i maschi competono per le femmine cantando da posatoi in evidenza (cespugli, rocce o alberi), per poi corteggiare le eventuali interessate seguendole con becco semiaperto e penne arruffate. Si tratta di uccelli monogami, le cui coppie sono molto unite, ma solo durante il periodo riproduttivo.\nIl nido viene costruito dalla sola femmina: esso presenta forma a coppa e si compone di rametti e fibre vegetali intrecciate fra i cespugli, generalmente a poca altezza e non lontano da una fonte d'acqua. Al suo interno, appositamente foderato con lanugine, la femmina depone 4-6 uova azzurrine con sparse maculature bruno-violacee, che provvede a covare in solitudine per circa due settimane, col maschio che staziona di guardia nei pressi del nido e si occupa di reperire il cibo per entrambi.\nI \"pulli\", ciechi ed implumi alla nascita, vengono accuditi ed imbeccati da ambedue i genitori. Essi sono pronti per l'involo gi\u00e0 attorno alle due settimane dalla schiusa, tuttavia tendono a rimanere nei pressi del nido ancora per ulteriori due settimane, chiedendo (sebbene sempre pi\u00f9 sporadicamente) l'imbeccata ai genitori, i quali stanno generalmente apprestandosi a portare avanti una seconda covata: una volta indipendenti, i giovani fanelli si aggregano e si disperdono, allontanandosi dal nido.\nDistribuzione e habitat.\nIl fanello occupa un areale che comprende gran parte dell'ecozona paleartica occidentale: mentre le popolazioni europee, mediorientali e dei monti dell'Atlante sono residenti, in Scozia, Scandinavia, Mar Baltico, Europa Orientale e buona parte dell'Asia Centrale la specie \u00e8 presente solo d'estate, mentre in Iran, lungo le coste caspiche e Nordafrica \u00e8 presente unicamente d'inverno.\nIn Italia, sebbene non molto comune, il fanello \u00e8 residente in quasi tutto il territorio nazionale, fatta eccezione per la Pianura Padana (dove sverna) ed arco alpino (dove \u00e8 presene solo per la nidificazione).\nL\"'habitat\" di questi uccelli \u00e8 rappresentato dalle aree aperte collinari o montane, dagli altipiani e dalle aree continentali a copertura prativa, con presenza di zone cespugliose (soprattutto a ginestrone) e particolare predilezione per le aree costiere durante i mesi freddi.\nSistematica.\nSe ne riconoscono sette sottospecie:\nLa sottospecie \"guentheri\" veniva in passato conosciuta come \"L. c. nana\", nome attualmente considerato obsoleto in quanto gi\u00e0 occupato: alcuni autori considerano inoltre la sottospecie \"mediterranea\" come parte della sottospecie nominale, mentre secondo altri le popolazioni della sottospecie \"bella\" diffuse in Crimea, nord dell'Iran e Kashmir andrebbero elevate al rango di sottospecie a s\u00e9 stanti rispettivamente coi nomi di \"taurica\", \"persica\" e \"fringillirostris\"."}
{"id": "543223", "revid": "110157", "url": "https://it.wikipedia.org/wiki?curid=543223", "title": "Podhale Nowy Targ", "text": "Podhale Nowy Targ \u00e8 una squadra di hockey su ghiaccio di Nowy Targ, Polonia. \u00c8 stata fondata nel 1932. Gioca presso la Miejska Hala Lodowa, arena da 5.000 posti (3.800 a sedere)."}
{"id": "543228", "revid": "298055", "url": "https://it.wikipedia.org/wiki?curid=543228", "title": "Grana Algonzo", "text": ""}
{"id": "543231", "revid": "466539", "url": "https://it.wikipedia.org/wiki?curid=543231", "title": "Antonio Matarrese", "text": "\u00c8 stato presidente prima della Lega Calcio e poi della FIGC, vicepresidente della FIFA (dal 1994 al 2002) e dell'UEFA (dal 1992 al 2002). \u00c8 stato anche presidente del dal 1977 al 1983 ed amministratore delegato della stessa societ\u00e0 nel biennio 2012-2014. Nel 2018 \u00e8 entrato nella Hall of Fame del calcio italiano.\nBiografia.\nPresidente del Bari dall'agosto 1977, con la squadra militante in Serie B. Alla guida societaria del Bari ottiene la Coppa Italia Primavera. La stagione pi\u00f9 soddisfacente la raggiunge con il \"Bari dei baresi\" nel 1981-1982 quando affida ad Enrico Catuzzi la guida tecnica della squadra, composta prevalentemente da giovani giocatori della squadra \"Primavera\", sfiorando la Serie A per due punti in classifica. Sotto la sua presidenza vengono lanciati diversi giovani calciatori, tra cui Luigi De Rosa e Michele Armenise. Nel 1983, con i biancorossi appena retrocessi in Serie C1 dopo 5 anni in serie cadetta, lascia la carica di presidente del Bari al fratello Vincenzo.\n\u00c8 stato presidente della Lega Calcio dal marzo 1982 all'ottobre 1987. Successivamente si dimette per candidarsi alla presidenza della FIGC. Laureato in economia e commercio e dottore commercialista, \u00e8 stato deputato della Democrazia Cristiana per cinque legislature, dal 1976. Candidato del Polo per le Libert\u00e0 a Presidente della Provincia di Bari in occasione delle elezioni provinciali del 1999, ha ripresentato la propria ricandidatura alle elezioni europee del 2004 nelle file dell'Unione dei Democratici Cristiani e di Centro, ma in nessuna delle due occasioni \u00e8 stato eletto. Dal 2003 \u00e8 segretario provinciale dell'UDC di Bari.\nPresidente della Federazione Italiana Giuoco Calcio dal 1987 al 1996, \u00e8 lui a nominare, nel 1991, Arrigo Sacchi Commissario tecnico della nazionale italiana di calcio. \u00c8 nel comitato organizzatore dei Mondiali Italia '90 e presidente del comitato organizzatore dei Giochi del Mediterraneo di Bari del 1997, nonch\u00e9 vicepresidente della FIFA (dal 1994 al 2002) e dell'UEFA (dal 1992 al 2002).\n\u00c8 inoltre vicepresidente vicario della Lega (nella prima \"legislatura\" Galliani, dal 2002 al 2004), carica creata appositamente per lui). \u00c8 anche il primo presidente (fino al gennaio 2004) di Gioco Calcio, la piattaforma televisiva alternativa che dura la sola stagione 2003-2004, nel tentativo di rompere l'appena nato monopolio di Sky.\n\u00c8 stato presidente dell'UNIRE (Unione nazionale incremento razze equine) dal settembre 2004 al 12 maggio 2005, quando l'Unire fu commissariata dopo le dimissioni di quattro componenti del CdA. L'8 agosto 2006 \u00e8 stato nuovamente eletto a distanza di 19 anni presidente della Lega Calcio di serie A e B succedendo al dimissionario Adriano Galliani. \u00c8 fratello dell'ex presidente del , Vincenzo, del vescovo cattolico Giuseppe e dell'imprenditore edile Michele. Suo nipote Salvatore \u00e8 stato deputato nella XVII Legislatura.\nIn seguito agli incidenti di Catania del 2 febbraio 2007, in cui viene ucciso l'ispettore di polizia Filippo Raciti, fa molto scalpore la dichiarazione, per protestare contro la decisione del Commissario Straordinario della FIGC Luca Pancalli che aveva fermato tutti i campionati:\nIl 16 luglio 2010, un anno dopo aver lasciato la presidenza della Lega Calcio, ritorna al Bari con la carica di vice presidente. Il 14 gennaio 2013, in occasione della rielezione di Giancarlo Abete alla presidenza della FIGC, viene nominato membro onorario della stessa FIGC.\nIl 20 Gennaio 1993, durante Italia-Messico giocata a Firenze, fu oggetto dei cori della Curva Fiesole, la Curva cant\u00f2: \"Matarrese datelo al Pacciani\". Fra lui e i viola c'era una acerrima rivalit\u00e0."}
{"id": "543236", "revid": "36426", "url": "https://it.wikipedia.org/wiki?curid=543236", "title": "Vescovo di Tehuac\u00e1n", "text": ""}
{"id": "543243", "revid": "124417302", "url": "https://it.wikipedia.org/wiki?curid=543243", "title": "Fisica molecolare", "text": "La fisica molecolare \u00e8 quella branca della fisica che si occupa di studiare le propriet\u00e0 delle molecole, degli atomi e delle forze che li legano e governano. In questa disciplina gli esperimenti sono fondamentali e lo spettroscopio \u00e8 probabilmente lo strumento di misura pi\u00f9 utilizzato. Questo campo di ricerca ha molte affinit\u00e0 con la fisica atomica, e coincide largamente per il tipo di argomenti analizzati con la chimica teorica e la chimica fisica. In questa branca della scienza \u00e8 fondamentale conoscere la teoria atomica degli orbitali e le varie estensioni agli orbitali delle molecole.\nOltre ai classici stati di eccitazione degli atomi le molecole possono vibrare e ruotare. Le rotazioni e le vibrazioni sono quantizzate e introducono un contributo energetico discreto. Gli stati vibrazionali introducono un contributo energetico ridotto rispetto agli stati di eccitazione degli atomi, quindi la separazione degli spettri dovuta alle vibrazioni si trova nell'ambito dell'infrarosso (lunghezza d'onda compresa tra 1\u00a0mm e 700\u00a0nm). Le energie dovute alle rotazioni introducono un contributo energetico ancora inferiore e infatti la lunghezza d'onda \u00e8 tra l'infrarosso e le microonde (10\u00a0cm \u2013 1\u00a0mm). Dalla misura delle rotazioni e delle vibrazioni delle molecole possono essere determinate propriet\u00e0 delle molecole come le distanze dei nuclei atomici."}
{"id": "543244", "revid": "547034", "url": "https://it.wikipedia.org/wiki?curid=543244", "title": "Baffi", "text": "I baffi sono i peli che crescono sopra il labbro superiore della bocca. Nella stragrande maggioranza dei casi \u00e8 prerogativa degli uomini.\nEtimologia e sinonimi.\nIl lemma \"baffo\", che per indicare i peli del viso viene prevalentemente usato al plurale, ha etimo incerto. In latino non si usava una parola e si diceva con circonlocuzioni, quali \"labiorum superiorum pili\" (peli del labbro superiore).\nIl termine \"mustacchi\" (attestato in italiano sin dal XIV secolo) deriva dal greco antico \u03bc\u00fa\u03c3\u03c4\u03b1\u03be, \u03bcu\u03c3\u03c4\u03b1\u03ba\u00f3\u03c2 (\"m\u00fastax\", \"mustak\u00f3s\"). Questo dar\u00e0 origine all'inglese e al francese \"moustache\" (pronunciato in inglese e in francese ). Simile \u00e8 lo spagnolo \"mostacho\". \nSi dice che un individuo che porta i baffi sia \"baffuto\", con riferimento spesso a baffi particolarmente grandi o cespugliosi.\nStoria.\nRasarsi con pietre usate come rasoi era tecnologicamente possibile dai tempi del neolitico. I baffi sono raffigurati su una statua del principe egiziano Rahotep (c. 2550 a.C.) della IV dinastia. Il ritratto pi\u00f9 antico che si conosca, risalente al 300 a.C., raffigura un cavaliere scita rasato e con i baffi. presente sul manufatto Pazyryk del 300 a.C. circa.\nUno dei primi documenti sull'uso dei baffi (senza barba) pu\u00f2 essere fatto risalire ai Celti dell'et\u00e0 del ferro. Secondo Diodoro Siculo: \"I Galli sono alti di corpo con muscoli increspati e pelle bianca e i loro capelli sono biondi, ... Alcuni di loro si radono la barba ma altri la lasciano crescere un po'; e i nobili si radono le guance ma lasciano crescere i baffi fino a coprire la bocca.\"\nI baffi non scomparvero durante il Medioevo. Un esempio di spicco dei baffi nell'arte altomedievale \u00e8 l'elmo di Sutton Hoo, un elmo riccamente decorato che sfoggia un volto raffigurante dei baffi sul labbro superiore. Pi\u00f9 tardi, anche i leader gallesi e i reali inglesi come Edoardo di Galles, portavano spesso solo i baffi. \nLa popolarit\u00e0 dei baffi in Occidente raggiunse il picco alla fine del XIX secolo, in coincidenza con un'accresciuta popolarit\u00e0 nelle virt\u00f9 militari. A ogni paese, reggimento e ceto sociale corrispondeva uno stile; in genere gli uomini pi\u00f9 giovani e i ceti pi\u00f9 bassi potevano lasciarsi crescere baffi pi\u00f9 piccoli e meno elaborati: pi\u00f9 un uomo avanzava di ceto, pi\u00f9 i baffi potevano essere grandi, fino a quando non gli era permesso di lasciarsi crescere tutta la barba.\nDopo la seconda guerra mondiale la moda dei baffi maschili ha seguito gli orientamenti politici o sociali dell'epoca. Ad esempio molti simpatizzanti del comunismo portavano negli anni '50 folti baffi simili a quelli di Stalin. Degna di nota \u00e8 la caratterizzazione, in quel periodo, del personaggio di Peppone fatta da Gino Cervi nei fortunati film dedicati a Don Camillo. \nNegli anni 60 si preferivano volti glabri, mentre la cultura hippy degli anni 70 ha reintrodotto la moda dei baffi, come segno distintivo di rottura rispetto alla generazione precedente. Negli anni '80 e '90 sono tornati di moda i volti glabri, mentre a partire dagli anni 2000 si sono affermate le barbe folte abbinate a baffi importanti.\nNelle culture occidentali le donne generalmente rimuovono i peli del volto, sebbene siano in grado di farli crescere, di solito sotto forma di baffi sottili. L'artista Frida Kahlo si ritraeva con entrambi i baffi. I baffi inglesi erano un tempo usati nei melodrammi, nei film e nei fumetti come indicazione stenografica di scelleratezza. Snidely Whiplash, per esempio, era caratterizzato dai suoi baffi e il suo mantello. \u00c8 da notare che i personaggi maschili degli anni venti indossano spesso un alto cappello con baffi a manubrio.\nPercezioni sociali.\nOltre che da varie culture, la percezione dei baffi \u00e8 influenzata anche dalla religione in quanto alcune religioni favoriscono la crescita dei baffi o della barba in generale, mentre altre tendono a rifiutare chi ha i baffi, mentre altre ancora rimangono alquanto ambivalenti sull'argomento.\nDiverse culture hanno sviluppato delle associazioni con i baffi. Ad esempio, in molti paesi arabi del XX secolo, i baffi sono associati al potere, la barba \u00e8 associata al tradizionalismo islamico e la rasatura pulita o la mancanza di peli sul viso sono associate a tendenze pi\u00f9 liberali e laiche. Nell'Islam, rifilare i baffi \u00e8 considerato un sunnah e mustahabb, cio\u00e8 un modo di vita che \u00e8 raccomandato, specialmente tra i sunniti.\nMentre gli uomini Amish si fanno crescere la barba dopo il matrimonio e non la tagliano mai, evitano i baffi e continuano a radersi le labbra superiori. Ci\u00f2 \u00e8 dovuto al rifiuto della moda militare tedesca dei baffi sportivi, prevalente all'epoca della formazione della comunit\u00e0 Amish in Svizzera ; \u00e8 quindi un simbolo del loro impegno per il pacifismo.\nCome molte altre tendenze della moda, i baffi sono soggetti a cambiamenti di popolarit\u00e0 nel tempo. Sebbene la cultura moderna associ spesso i baffi agli uomini dell'era vittoriana, Susan Walton mostra che all'inizio a barba era vista con disgusto e che i baffi erano considerati il segno di un artista o di un rivoluzionario, entrambi ai margini sociali in quel momento. Tuttavia, nel 1860, questo era cambiato e i baffi divennero molto popolari, anche tra gli uomini illustri. Walton ipotizza che l'aumento della tendenza dei peli sul viso sia dovuto in gran parte in parte all'imminente guerra contro la Russia e alla convinzione che baffi e barba proiettassero un'immagine pi\u00f9 \"virile\".\nSecondo uno studio condotto da Nigel Barber si nota una forte correlazione tra numero di matrimoni e un aumento del numero di baffi indossati dalla popolazione maschile. Barber suggerisce che questa correlazione possa essere dovuta al fatto che gli uomini con i baffi sono percepiti come pi\u00f9 attraenti, operosi, creativi, mascolini, dominanti e maturi sia dagli uomini che dalle donne. Barber suggerisce che questi tratti influenzerebbero la scelta del marito di una donna in quanto suggerirebbero un probabile successo riproduttivo e altre buone qualit\u00e0 biologiche e una capacit\u00e0 di investire nei bambini.In uno studio condotto da JA Reed e EM Blunk, \u00e8 stato dimostrato che le persone in posizioni dirigenziali percepiscono positivamente, e quindi hanno maggiori probabilit\u00e0 di assumere, uomini con la barba. Anche se gli uomini con la barba in generale hanno ottenuto punteggi migliori rispetto agli uomini con solo i baffi, gli uomini con i baffi hanno ottenuto punteggi molto pi\u00f9 alti di quelli che erano ben rasati. In questo esperimento, a 228 persone che ricoprivano posizioni di decisioni di assunzione, sono stati mostrati schizzi a inchiostro di sei candidati di lavoro di sesso maschile. Gli uomini con i peli sul viso sono stati valutati pi\u00f9 in alto su aspetti di mascolinit\u00e0, maturit\u00e0, attrattiva fisica, dominio, fiducia in se stessi, anticonformismo, coraggio, operosit\u00e0, entusiasmo, intelligenza, sincerit\u00e0 e competenza generale. I risultati sono abbastanza simili sia per i datori di lavoro uomini che per quelli donne. Tuttavia, Blunk e Reed stabiliscono anche che l'accettabilit\u00e0 dei peli facciali cambiano a seconda del periodo di tempo. Tuttavia, altri studi condotti da Hellstr\u00f6m e Tekle suggerirebbero che i baffi non sono favorevoli a tutte le professioni poich\u00e9 \u00e8 stato dimostrato che gli uomini ben rasati sono visti come pi\u00f9 affidabili in ruoli come venditori e professori.\nBaffi nella donna.\nLa presenza di baffetti nella donna pu\u00f2 essere segno di uno squilibrio ormonale, provocato dal mancato assorbimento delle sostanze androgene, in particolare per un eccesso di testosterone e \u03b4-4-androsterone rilasciato dalle ovaie. I baffi nella donna possono tradire una disfunzione delle ovaie di origine cistica o tumorale. L'eccessiva peluria presente sopra il labbro superiore femminile, soprattutto se scura, solitamente viene rimossa con ceretta, epilazione laser o altri metodi, oppure schiarita attraverso l'utilizzo di sostanze chimiche.\nI baffi nell'adolescenza maschile.\nI baffi, nell'adolescenza maschile, si formano durante il periodo di sviluppo dei peli del volto. C'\u00e8 un ordine preciso in cui i peli del volto, durante il periodo della pubert\u00e0, appaiono di solito sulla faccia maschile:\nCome con molti processi biologici umani, questo processo pu\u00f2 variare a seconda degli individui o essere completamente assente (anche se ci\u00f2 pu\u00f2 indicare una patologia, prima tra tutte, l'ipogonadismo maschile)\nCura.\nMolti uomini durante la crescita della barba devono occuparsi di questa quotidianamente, rasando opportunamente i peli del mento e delle guance. Questa necessit\u00e0 ha creato l'invenzione di una larga variet\u00e0 di accessori progettati per la cura dei baffi, inclusa una cera, una rete, una spazzola, un pettine, e delle forbici. La tazza per baffi ha una parte coperta per proteggere il labbro superiore dalla schiuma delle bevande.\nStili.\nAi mondiali 2007 di Barbe e baffi c'erano 6 sottocategorie in quella di questi ultimi:\nAltri tipi di baffi:\nBaffi famosi.\nIn alcuni casi, i baffi sono una caratteristica peculiare per il risalto di un individuo che viene riconosciuto per quelli pi\u00f9 di qualsiasi altro tratto somatico: \u00e8 il caso ad esempio di Salvador Dal\u00ec (che gli dedic\u00f2 delle pitture, pubblicando persino un libro solo sui suoi baffi). Albert Einstein, Walt Disney, George Armstrong Custer, Adolf Hitler, Stalin, Friedrich Nietzsche e Saddam Hussein. In alcuni casi, come per Groucho Marx e Charlie Chaplin, i baffi sono stati adottati per impersonare un loro personaggio mentre gli attori ne erano privi.\nChristopher Hewett, che ha interpretato il conducente sul programma televisivo Mr. Belvedere, portava dei baffi ben cimati. Alcuni attori sono riconoscibili per i loro baffi, come ad esempio Clark Gable e David Niven. L'attore americano Tom Selleck deve molta della sua popolarit\u00e0 ai baffi che caratterizzavano il personaggio di \"Thomas Magnum\" nell'omonima serie televisiva.\nIl compositore e musicista statunitense Frank Zappa \u00e8 anche spesso riconoscibile grazie ai suoi baffi imperiali. Zappa divent\u00f2 cos\u00ec facilmente identificabile grazie anche ai suoi baffi, che, dopo la sua morte fu posto un Copyright sulla sua immagine. Sono notabili i baffi portati negli anni settanta dal musicista George Harrison. Sempre nel mondo della musica si ricordano i baffi di Freddie Mercury, cantante e leader storico della band inglese Queen, che se li fece crescere a partire dai primi anni 80. Da ricordare anche i baffi di Domenico Modugno e Giorgio Moroder.\nL'automobilista britannico Nigel Mansell fu certamente il pi\u00f9 famoso \"baffo\" della Formula 1, mentre altri sportivi sono riconoscibili dai loro baffi, tra gli altri: Sandro Mazzola, Roberto Pruzzo, Ruud Gullit, Giuseppe Bergomi (ma solo fino al 1983), Hulk Hogan.\nTra i personaggi baffuti nel mondo videoludico pi\u00f9 famosi ci sono Mario, celebre mascotte della compagnia nipponica Nintendo, famoso per la serie di videogiochi Super Mario e il Dr. Eggman, antagonista principale di Sonic the Hedgehog, mascotte di SEGA, comparso in quasi tutti i titoli del riccio blu.\nIl record dei baffi pi\u00f9 lunghi appartiene a Bajansinh Juwansinh Gurjar di Ahmedabad, India. Non furono tagliati per 22 anni e nel 2004 erano lunghi 3 metri e 81 centimetri. Il viso di Robin Olds nelle forze aeree statunitensi, fu celebrato per i suoi fluenti baffi a manubrio lasciati crescere durante il comando dell'8th TFW \"Wolfpack\" nel periodo della guerra del Vietnam. Quando fu costretto a rasarli dal suo superiore divenne il simbolo della tradizione delle Forze Aeree conosciuta come \u201cLa Marcia dei Baffi\u201d.\nAltri baffi famosi sono quelli del giocatore di basket Gonzaga o di Charlotte Bobcat Adam Morrison, soprannominato The Stache. L'aviatore milionario Howard Hughes fu conosciuto per i suoi riconoscibili baffi a penna, che lasci\u00f2 crescere dal 1946, dopo un incidente aereo. In Italia invece, sono famosi i baffi dell'asmatico televenditore Roberto Da Crema, proprio per tale motivo noto come \"Il Baffo\" delle televendite. Altrettanto famosi sono i baffi dei presentatori televisivi Marco Columbro e Marco Predolin.\nNel 2007 l'Istituto americano di baffi (American Mustache Institute) ha sponsorizzato un voto per i \u201cbaffi sportivi pi\u00f9 famosi dell'anno\u201d, il cui vincitore fu Keith Hernandez. Celebrato alla fine del 2007 il cinquantesimo anniversario dell'annuale \u201cMustache Awards\u201d dove David Macaulay \u00e8 stato votato \u201cBaffi dell'anno\u201d e \u201cMigliori baffi da far apparire in una pellicola\u201d.\nUn personaggio dei \"Simpson\", Ned Flanders, non rinuncia mai ai proprio baffi, simbolo della sua \"indipendenza cattolica\". \nIn ambito fumettistico possiamo ricordare i baffi di Asterix e dei suoi amici galli, Yosemite Sam dei Looney Toones, Dinamite Bla della Disney. \nLa parodia di Marcel Duchamp della Monna Lisa presenta baffi e barbetta a punta. I baffi sono stati a lungo usati dagli artisti per produrre personaggi distinti come Capitan Uncino, Snidely Whiplash, Dick Dastardly, i fratelli Dalton e il detective Hercule Poirot nato dalla penna di Agatha Christie. Famoso \u00e8 anche il logo della Birra Moretti, in cui \u00e8 rappresentato un baffuto personaggio nell'atto di bere la birra. Da ricordare anche il logo della Bialetti con il suo baffuto personaggio."}
{"id": "543246", "revid": "287204", "url": "https://it.wikipedia.org/wiki?curid=543246", "title": "Pachirisu", "text": ""}
{"id": "543247", "revid": "868829", "url": "https://it.wikipedia.org/wiki?curid=543247", "title": "Chi vuol essere miliardario?", "text": ""}
{"id": "543251", "revid": "110157", "url": "https://it.wikipedia.org/wiki?curid=543251", "title": "High Profile/The Original Rhymes", "text": "High Profile/The Original Rhymes \u00e8 una raccolta dei maggiori successi (\"Greatest Hits\") dei Run DMC.\nIl disco.\nLa raccolta contiene venti tracce, registrate tra il 1984, anno dell'esordio del gruppo, al 1993, anno di uscita di \"Down with the King\". Tra le canzoni tratte dagli album precedenti, ve ne sono alcune presenti in dischi che non sono dei Run DMC e sono:\nTra le hit presenti nella raccolta, da segnalare:"}
{"id": "543255", "revid": "77358", "url": "https://it.wikipedia.org/wiki?curid=543255", "title": "High Profile", "text": ""}
{"id": "543267", "revid": "1833487", "url": "https://it.wikipedia.org/wiki?curid=543267", "title": "Nassa (pesca)", "text": "Con nassa si intende un antico attrezzo da pesca. Tuttora impiegato nella pesca tradizionale, ve ne sono diversi tipi, a seconda delle zone e del tipo di preda.\nDescrizione.\nI principali sono due: \"a campana\" e \"a barile\". La nassa \u00e8 costituita da una rete metallica o di plastica con, all'estremit\u00e0, un \"imbuto\". L'esca appesa all'interno costringe il pesce, attirato dall'esca, ad entrare forzando le maglie posizionate sulla bocca della strozzatura. In questo modo la preda non \u00e8 poi pi\u00f9 in grado di lasciare la trappola.\nIl martavello \u00e8 un tipo di nassa fatta di rete impiegata soprattutto nelle acque interne o nelle lagune.\nLe nasse sono generalmente posizionate al largo la sera, e recuperate la mattina seguente per sostituire l'esca e scaricare il pescato.\nLe esche pi\u00f9 usate sono le sarde per il forte odore che emanano, il formaggio e il pane.\nIn alcune parti del mondo/fiumi \u00e8 illegale pescare con le nasse."}
{"id": "543270", "revid": "1573940", "url": "https://it.wikipedia.org/wiki?curid=543270", "title": "Serinus serinus", "text": "Il verzellino (Serinus serinus ) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"serinus\", \u00e8 un tautonimo, in quanto ripetizione di quello del genere.\nDescrizione.\nDimensioni.\nLunghezza 11,4-12,2\u00a0cm; ala 6,7-7,5\u00a0cm; apertura alare 20\u201323\u00a0cm; coda 4,7-5,1\u00a0cm; tarso 13\u201314\u00a0mm; becco 6\u20137\u00a0mm; peso 8,5-14 g. Rappresenta uno dei Fringillidi di minori dimensioni, ed \u00e8 sicuramente uno dei nostrani pi\u00f9 piccoli.\nAspetto.\nSi tratta di uccellini dall'aspetto paffuto e arrotondato, muniti di testa rotonda, corto becco conico, ali appuntite e coda dalla punta lievemente forcuta.\nIl piumaggio \u00e8 dominato dai toni del giallo-verdastro: di colore giallo carico sono fronte, sopracciglio, bordi della faccia, guance, gola, petto, codione e fianchi, mentre faccia, calotta e nuca sono verdastre, il dorso \u00e8 di colore bruno e il sottocoda \u00e8 bianco, mentre il ventre \u00e8 bianco e (cos\u00ec come i fianchi e la parte inferiore del petto) presenta penne dalle punte di colore bruno scuro, a dare un effetto screziato. Ali e coda sono di colore bruno scuro, le prime con copritrici orlate di biancastro e giallo-verdastro.\nIl dimorfismo sessuale \u00e8 abbastanza evidente, coi maschi dalla colorazione gialla molto pi\u00f9 carica ed estesa, la quale nelle femmine si limita alla testa ed alla parte superiore del petto, che per il resto \u00e8 grigio-biancastro.\nIn ambedue i sessi, le zampe sono di colore carnicino, il becco \u00e8 di colore carnicino-nerastro e gli occhi sono di colore bruno scuro.\nBiologia.\nSi tratta di uccelletti molto vispi e vivaci, che all'infuori della stagione riproduttiva si muovono in stormi anche piuttosto consistenti, che passano la maggior parte della giornata alla ricerca di cibo al suolo o fra i cespugli, facendo poi ritorno sul far della sera su posatoi fra gli alberi dove cercare riparo per la notte.\nIl canto \u00e8 verio e gorgheggiato, piuttosto simile a quello dei canarini selvatici. Il volo \u00e8 ondulato e danzante, pi\u00f9 rapido in primavera.\nAlimentazione.\nIl verzellino \u00e8 un uccello essenzialmente granivoro: la sua dieta si compone di una variet\u00e0 di semi di piante erbacee, nonch\u00e9 di semi di essenze arboree (per esempio di salice ed ontano). Specialmente in primavera, quando il fabbisogno energetico aumenta per via della riproduzione, questi uccelli si cibano anche di piccoli insetti.\nRiproduzione.\nLa stagione degli amori va da febbraio ad agosto, con le coppie che si formano gi\u00e0 durante l'inverno: si tratta di uccelli monogami, coi maschi che attraggono le femmine cantando a squarciagola da posatoi in evidenza (alberi solitari, rocce, antenne TV), per poi corteggiare le eventuali interessate sopraggiunte dondolando il corpo ed arruffando le penne, fino a che esse non acconsentono all'accoppiamento.\nIl nido viene costruito dalla sola femmina, col maschio che talvolta pu\u00f2 fornire parte del materiale da costruzione: a forma di coppa, esso viene ubicato fra i rami di un albero o un cespuglio (per esempio mirti e ginepri, pur prediligendo i cipressi), e consta di uno strato esterno di rametti e fibre vegetali intrecciate e da una parte interna concava foderata di piumino e lanugine.\nAll'interno del nido, la femmina depone 3-7 uova di colore azzurrino molto chiaro, con presenza di screziature brune in particolar modo sul polo ottuso: le uova vengono covate esclusivamente dalla femmina per circa due settimane, col maschio che staziona di guardia nei pressi del nido e si occupa di reperire il cibo per s\u00e9 e per nutrire la compagna.\nI \"pulli\" sono ciechi ed implumi alla schiusa: essi vengono imbeccati ed accuditi da ambedue i genitori, che si alternano nel cercare il cibo e stazionare presso il nido. In tal modo, i nidiacei sono pronti per l'involo attorno alla terza settimana di vita: tuttavia, difficilmente essi si allontanano in maniera definitiva dal nido prima del mese e mezzo dalla schiusa, stazionando nei pressi di esso, seguendo i genitori nei loro spostamenti e chiedendo sempre pi\u00f9 sporadicamente l'imbeccata, soprattutto al padre.\nIn generale, i verzellini sono soliti portare avanti una singola covata l'anno, tuttavia, soprattutto in Europa centrale, non sono infrequenti le coppie che svezzano due nidiate.\nDistribuzione e habitat.\nIl verzellino occupa un areale che comprende praticamente tutta l'Europa (ad eccezione delle isole britanniche e della stragrande maggioranza della Fennoscandia) dalla Spagna (comprese le isole di Tenerife e Gran Canaria, nelle Canarie) ad est fino alle coste meridionali ed orientali del Mar Baltico, alla Bielorussia e alla Crimea, oltre al Nordafrica (dal Marocco centro-occidentale alla Tripolitania, oltre a popolazioni svernanti in Cirenaica e nel delta del Nilo) e al Vicino Oriente (penisola anatolica, svernante lungo le coste levantine dalla Siria alla Giordania ad est fino all'Iraq). In Italia, questo uccello nella bella stagione \u00e8 pi\u00f9 frequente al nord, altrimenti nel centro e al sud.\nL\"'habitat\" di questi uccelli \u00e8 rappresentato dalle aree di pianura e collina con presenza di aree boschive non eccessivamente fitte, sia decidue che sempreverdi, ed intervallate con macchia mediterranea, aree erbose e cespugliose. Questi uccelli tollerano molto bene la presenza dell'uomo, pur essendo piuttosto timidi, colonizzando senza problemi le piantagioni, le campagne, i parchi e i giardini, ma evitando le aree troppo antropizzate.\nSistematica.\nIn passato ne venivano riconosciute due sottospecie (\"Serinus serinus serinus\" e \"Serinus serinus flaviserinus\"), tuttavia attualmente si tende a considerare il verzellino una specie monotipica.\nRapporti con l'uomo.\nPu\u00f2 e viene allevato e riprodotto con successo come uccello ornamentale e per essere reintrodotto. In cattivit\u00e0 non \u00e8 un volatile estremamente frequente negli allevamenti, anche per effetto delle norme che ne limitano la detenzione e l'allevamento. Solo di recente \u00e8 stata introdotte la mutazione bruna non attraverso il meticciamento con il canarino di cui \u00e8 comunque geneticamente affine, bens\u00ec attraverso la riproduzione di un soggetto mutato rinvenuto in natura.\nRisente della minaccia dell'intossicazione da parte di semi trattati con veleni agricoli."}
{"id": "543273", "revid": "123534905", "url": "https://it.wikipedia.org/wiki?curid=543273", "title": "Houdini (Melvins)", "text": "Houdini \u00e8 il quinto album dei Melvins, pubblicato nel 1993 dalla Atlantic Records. Fu il primo album realizzato dal gruppo con una major. Viene considerato come uno dei lavori pi\u00f9 accessibili della band, dovuto probabilmente all'accordo fatto con la casa discografica. Come produttore, oltre agli stessi Melvins, troviamo Kurt Cobain, il cantante dei Nirvana. Cobain produsse le tracce 1, 7, 8, 9, 12 e 13. Inoltre suona la chitarra in \"Sky Pup\", e le percussioni in \"Spread Eagle Beagle\".\nTracce.\nTesti e musiche dei Melvins, eccetto dove indicato."}
{"id": "543275", "revid": "324090", "url": "https://it.wikipedia.org/wiki?curid=543275", "title": "Liberec", "text": "Liberec (in tedesco \"Reichenberg\", ) \u00e8 una citt\u00e0 della Repubblica Ceca capoluogo del distretto e della regione omonimi, ubicata sulle rive del fiume Nisa.\nStoria.\nLiberec fu menzionata per la prima volta in un documento del 1348. Dal 1622 al 1634 era tra i possedimenti di Albrecht von Wallenstein. Dopo la sua morte appartenne alle famiglie dei Gallas e Clam Gallas, sebbene la loro giurisdizione sulla citt\u00e0 sia terminata da tempo. L'industria tessile fu introdotta nel 1579.\nLa citt\u00e0 si svilupp\u00f2 rapidamente alla fine del XIX secolo, come testimonia una spettacolare serie di palazzi del tardo Ottocento, tra cui spiccano il municipio, il teatro e il \"Severo\u010desk\u00e9 Muzeum\" (Museo della Boemia del Nord). Il circondario sulle colline che sovrastano la citt\u00e0 \u00e8 ricco di case e strade di rara bellezza, tutte in stile pittoresco romantico, tipico delle stazioni termali dell'Europa centrale.\nNegli anni trenta la citt\u00e0, a prevalenza etnica tedesca, divenne il centro della Germania dei Sudeti sotto i nazionalsocialisti e, dopo il patto di Monaco del 1938, la capitale del \"Sudetengau\", all'interno della Germania nazionalsocialista. La popolazione tedesca della citt\u00e0 fu espulsa nel periodo immediatamente successivo alla seconda guerra mondiale secondo i decreti Bene\u0161 e sostituita da cechi.\nSport.\nSede dei Mondiali di sci nordico nel 2009, \u00e8 attrezzata con il trampolino Je\u0161t\u011bd. Ha ospitato numerose gare di combinata nordica, salto con gli sci e sci di fondo valide per le relative Coppe del Mondo.\n\u00c8 sede dello Slovan Liberec, societ\u00e0 calcistica tra le pi\u00f9 forti nel campionato ceco: la squadra vanta infatti tre titoli nazionali ed due coppe nazionali."}
{"id": "543276", "revid": "339392", "url": "https://it.wikipedia.org/wiki?curid=543276", "title": "Zhuang Zi", "text": ""}
{"id": "543284", "revid": "174925", "url": "https://it.wikipedia.org/wiki?curid=543284", "title": "Torazina", "text": ""}
{"id": "543296", "revid": "110197322", "url": "https://it.wikipedia.org/wiki?curid=543296", "title": "C'est la vie (programma televisivo)", "text": "C'est la vie \u00e8 stato un programma televisivo italiano di genere quiz a premi, riguardante i sondaggi e le opinioni. Il programma \u00e8 andato in onda su Canale 5 dal 23 settembre 1985 al 23 giugno 1989, ed era condotto inizialmente da Marco Columbro.\nL'inizio era fissato alle ore 18:30 circa. Dal 22 settembre 1986 il programma aveva cambiato non solo il canale, passando su Rete 4, ma anche il conduttore, il quale era Umberto Smaila, che prese il posto di Columbro (passato a condurre \"Studio 5\"). Durante la sua conduzione, era presente nel programma come intervistatrice esterna Patrizia Rossetti, confermata anche per le due edizioni 1987\u20131988 e 1988\u20131989.\nAndato in onda alle ore 18:15, dal 1988 il programma ritorn\u00f2 su Canale 5 a partire da luned\u00ec 27 giugno alle ore 11:30 prolungando per tutta l'estate, e poi si trasferisce alle ore 17:30 a partire da luned\u00ec 19 settembre dello stesso anno, a cavallo tra \"Doppio slalom\" (condotto da Corrado Tedeschi dalle ore 17:00) e \"Ok, il prezzo \u00e8 giusto!\" (condotto invece da Iva Zanicchi dalle ore 18:00), per essere poi definitivamente chiuso nel giugno del 1989.\nLa scenografia era di Graziella Evangelista.\nNel 1986, per alcuni mesi, il programma and\u00f2 in onda anche sul network francese La Cinq tutte le sere alle ore 19:30 con il titolo C'est beau la vie, presentato da Alain Gillot-P\u00e9tr\u00e9.\nIl programma.\nSvolgimento.\nLo svolgimento del gioco avveniva in questo modo: alla sinistra ed alla destra del conduttore c'erano due banconi, occupati rispettivamente da tre concorrenti uomini e da tre concorrenti donne. Alle spalle del presentatore era presente un tabellone colorato di giallo, formato da otto display girevoli per il tabellone dei \"Sondaggi\", e diciassette display girevoli per il tabellone delle \"Preferenze\".\nPer il gioco del tabellone dei \"Sondaggi\" c'erano in palio 2.400.000 lire. Il gioco consisteva in questo: il conduttore faceva ai concorrenti delle domande e a seconda delle percentuali su che cosa fanno di solito gli uomini o le donne, i sondaggi varavano, ad esempio: \"100 UOMINI (O DONNE) SUI 40, CHE COSA PROVI QUANDO TORNI A CASA DAL LAVORO\". Successivamente un membro delle 2 squadre doveva dire la loro risposta a seconda di quanto era scritto sul tabellone. Sul tabellone delle \"Preferenze\" erano scritte delle materie o preferenze a scelta, e i concorrenti dovevano scegliere delle materie a scelta, come ad esempio \"Regioni italiane\", \"Cantanti famosi\", \"Cucina italiana\". Per le caselle:\nI vincitori diventavano campioni e tornavano il giorno successivo.\nLa chiusura.\nIl programma, aveva chiuso i battenti il 23 giugno 1989 per dare lo spazio al nuovo quiz \"Babilonia\", andato in onda dal 18 settembre 1989 e condotto dallo stesso Umberto Smaila e con gli stessi autori, ma in estate il programma prosegu\u00ec con le repliche dello stesso anno. Nell'estate del 1988 e del 1989, Canale 5 aveva mandato in onda nella fascia oraria del mezzogiorno le repliche di tre giochi a quiz, secondo l'orario:"}
{"id": "543297", "revid": "1573940", "url": "https://it.wikipedia.org/wiki?curid=543297", "title": "Spinus cucullatus", "text": "Il cardinalino del Venezuela (Spinus cucullatus ()) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"cucullatus\", deriva dal latino e significa \"incappucciato\", in riferimento alla testa nera dei maschi: il nome comune \u00e8 anch'esso un riferimento alla livrea dei maschi, cos\u00ec come all'areale di distribuzione della specie.\nDescrizione.\nDimensioni.\nMisura 10\u201311\u00a0cm di lunghezza, per circa 12 grammi di peso.\nAspetto.\nSi tratta di uccelletti dall'aspetto minuto ma robusto, muniti di testa arrotondata, becco conico e appuntito, ali appuntite anch'esse e coda dalla punta lievemente forcuta.\nIl piumaggio dei maschi \u00e8 inconfondibile: la testa (faccia, fronte, vertice, guance, gola) \u00e8 nera, cos\u00ec come nere sono la coda e le ali (queste ultime con ampi specchi rossi su copritrici e penne remiganti), mentre il resto del piumaggio (nuca, collo, petto, ventre, sottocoda, dorso e codione) \u00e8 uniformemente di colore rosso vivido, pi\u00f9 scuro e con sfumature nerastre su groppa e scapole e fianchi grigiastri, mentre nell'area della cloaca e sul sottocoda sono presenti isolate penne bianche. &lt;br&gt;\nIl dimorfismo sessuale \u00e8 evidentissimo, in quanto la femmina manca completamente del nero cefalico (mentre permane il nero di ali e coda, con le prime che presentano inoltre remigati dalle punte biancastre) e quasi completamente del lipocromo rosso, presente solo nelle zone di elezione (lati del petto, codione, specchi alari), mentre il resto della livrea \u00e8 grigio, pi\u00f9 chiaro su faccia e area ventrale e pi\u00f9 scuro dorsalmente.&lt;br&gt;\nIn ambedue i sessi il becco e le zampe sono di colore nerastro, mentre gli occhi sono di colore bruno scuro.\nIl Cardinalino del Venezuela \u00e8 diffusamente allevato in regime domestico, negli allevamenti di tutto il mondo a partire dal 1950 ed ha notevolmente modificato negli anni il proprio aspetto fenotipico cromatico, grazie ad ibridazioni con le mutazioni di allevamento del Lucherino eurasiatico (Spinus spinus), del Lucherino Testanera (Spinus magellanicus) e successivo ritorno selettivo verso il Cardinalino. Oggi ritroviamo in cattivit\u00e0 oltre il Cardinalino ancestrale, in origine prelevato in Natura, anche il Cardinalino del Venezuela di mutazione Pastello, Bruno, Pastello Bruno, Topazio, Diluito, Rubino (ad occhi rossi), sino all'ultimo tipo segnalato in ordine di tempo: il Cardinalino Pastello Ali Grigie (Chieppa F. - \"Italia Ornitologica\", febbraio 2019 https://www.foi.it/news-documenti-pubblicazioni/italia-ornitologica/annata-2019/febbraio-2019-sfogliabile.html).\nBiologia.\nIl cardinalino del Venezuela \u00e8 un uccelletto vispo e molto vivace, dalle abitudini di vita essenzialmente diurne: all'infuori della stagione riproduttiva, questi uccelli si riuniscono in stormi anche consistenti (compatibilmente con l'esiguo numero di esemplari rimasti allo stato selvatico), passando la maggior parte della giornata alla ricerca di cibo fra i rami o l'erba alta, salvo poi fare ritorno sul far della sera verso posatoi comuni fra gli alberi, fra i quali passare la notte al riparo da eventuali predatori.\nDurante i loro spostamenti, i vari esemplari si tengono in contatto fra loro mediante richiami molto simili a quelli del becco di piombo: il canto dei maschi, invece, \u00e8 molto vario e melodioso e ricorda quello del canarino.\nAlimentazione.\nSi tratta di uccelli prevalentemente granivori, la cui dieta \u00e8 basata in massima parte dei piccoli semi di piante erbacee: il cardinalino del Venezuela si nutre inoltre anche di bacche, frutti (soprattutto di cactus e fichi), germogli, foglioline e, sebbene piuttosto sporadicamente e soprattutto durante il periodo riproduttivo (quando il fabbisogno energetico cresce esponenzialmente) di insetti ed altri piccoli invertebrati.\nRiproduzione.\nIl periodo degli amori va da maggio ai primi di luglio, con alcune coppie che nidificano nuovamente in novembre-dicembre. Si tratta di uccelletti rigidamente monogami, coi maschi che competono aspramente per le femmine cantando ed arruffando le penne per mostrare i colori brillanti, e che dopo la formazione delle coppie si dimostrano molto aggressivi e territoriali nei confronti dei conspecifici: nonostante questo, alcune popolazioni sembrerebbero mostrare la tendenza a formare colonie riproduttive, con territori ben delimitati e difesi dai maschi, ma coi nidi scarsamente distanziati fra loro.\nIl nido mostra la forma a coppa tipicamente osservabile fra i fringillidi e viene edificato dalla sola femmina fra i rami un albero, ben al riparo fra la vegetazione, utilizzando rametti e fibre vegetali intrecciate per definire la parte esterna e foderando l'interno con materiale soffice, come piumino e licheni. Al suo interno vengono deposte 3-5 uova di colore bianco-rosato, con rade maculature rossicce ai poli, che la femmina provvede a covare da sola (col maschio che staziona di guardia nei pressi del nido, difendendolo da eventuali intrusi ed occupandosi inoltre di reperire il cibo per s\u00e9 e per la compagna) per circa due settimane, al termine delle quali schiudono \"pulli\" ciechi ed implumi. Fra gli allevatori di questi uccelli \u00e8 opinione frequente che le uova fecondate tendano a schiarirsi di colore qualche giorno dopo la deposizione.&lt;br&gt;\nI piccoli vengono amorevolmente imbeccati da ambedue i genitori con abbondanti semi verdi e insetti rigurgitati: in tal modo, essi sono in grado d'involarsi attorno alle tre settimane di vita. I nidiacei restano tuttavia nei pressi del nido ancora per qualche tempo, chiedendo sempre pi\u00f9 sporadicamente l'imbeccata ai genitori, per poi allontanarsi definitivamente e disperdersi attorno a un mese e mezzo circa dalla schiusa.\nDistribuzione e habitat.\nIl cardinalino del Venezuela, come intuibile dal nome comune, \u00e8 diffuso con areale molto frammentato lungo la costa settentrionale del Venezuela ad est del Lago di Maracaibo: a dispetto del nome comune, tuttavia, lo si pu\u00f2 osservare anche in Colombia nord-orientale (dipartimento di Norte de Santander) ed in Guyana sud-occidentale. La specie \u00e8 stata inoltre introdotta a Porto Rico, dove si \u00e8 naturalizzata, mentre la popolazione introdotta a Trinidad si crede estinta, mancando avvistamenti fin dagli anni '60.\nL\"'habitat\" del cardinalino del Venezuela \u00e8 rappresentato dalle aree boschive decidue o miste di pianura o pedemontane con presenza di radure erbose pi\u00f9 o meno estese, oltre che dal limitare delle foreste sempreverdi e dalle aree cespugliose e di savana con presenza di alberi sparsi. Questi uccelli si dimostrano molto motili all'infuori della stagione degli amori, percorrendo anche fino a 50\u00a0km al giorno.\nConservazione.\nIn passato molto comune lungo tutto l'areale di diffusione, durante il XX secolo il cardinalino del Venezuela \u00e8 stato prelevato in grande quantit\u00e0 dal proprio \"habitat\" per utilizzarlo come animale da gabbia e soprattutto per ibridarlo col canarino domestico al fine di trasmettere il colore rosso: gli ibridi maschi di cardinalino x canarina sono infatti fertili nel 50% dei casi se accoppiati con le madri, mentre le femmine sono, nella quasi totalit\u00e0 dei casi, sterili.&lt;br&gt;\nSe da un lato il prelievo per la cattivit\u00e0 ha portato la specie sull'orlo della scomparsa, il suo allevamento in gabbia l'ha preservata dall'estinzione totale a causa dell'alterazione dell\"'habitat\": tutti gli esemplari di cardinalino del Venezuela attualmente in commercio, infatti, sono nati in cattivit\u00e0 (essendo il commercio di esemplari selvatici vietato), e spesso a partire da esemplari domestici si effettuano tentativi di reintroduzione in natura.\nAttualmente si stimano in natura fra i 600 ed i 6000 esemplari di cardinalino, cui se ne sommano alcune migliaia scoperte nel 2003 in Guyana: la IUCN pertanto classifica questi animali come \"specie a rischio di estinzione\" (\"Endangered\").\nLa specie \u00e8 inserita nella Appendice I della CITES."}
{"id": "543299", "revid": "287204", "url": "https://it.wikipedia.org/wiki?curid=543299", "title": "Chievo", "text": ""}
{"id": "543301", "revid": "124240744", "url": "https://it.wikipedia.org/wiki?curid=543301", "title": "Accademia nazionale d'arte drammatica", "text": "L'Accademia nazionale d'arte drammatica, con sede a Roma, \u00e8 un istituto universitario di alta formazione artistica, musicale e coreutica per la formazione di attori e registi di teatro. Fu fondata nel 1936 da Silvio D'Amico e a lui intitolata dopo la sua morte.\nStoria.\nLa fondazione e gli anni del fascismo.\nL'accademia era stata preceduta dalla Regia scuola di recitazione \"Eleonora Duse\", a sua volta nata nel 1921 da una costola dell'Accademia Nazionale di Santa Cecilia. Ne erano stati direttori Virginia Marini, Cesare Dondini e infine Franco Liberati. Nel 1935 la scuola venne soppressa, contestualmente alla fondazione dell'accademia, con la direzione di Silvio D'Amico. A partire dal 1941 venne aggiunto tra gli insegnamenti educazione della voce. \nNelle due stagioni a cavallo del passaggio al decennio successivo fu fondata la Compagnia dell'accademia, che tuttavia fu ben presto chiusa per contrasti interni. Durante l'occupazione nazista a Roma, il regime tent\u00f2 di spostare l'accademia a Venezia. Dopo la seconda guerra mondiale, per pochi anni, scenotecnica e storia del costume furono separate. Nel dopoguerra furono aggiunti i corsi di canto corale, in seguito chiamato musica e canto, e poi teoria e canto. \nGli anni della contestazione e l'et\u00e0 contemporanea.\nNegli anni sessanta la scuola si trasfer\u00ec in via Quattro Fontane. Fu prospettata una fusione con il Centro sperimentale di cinematografia e con l'Accademia nazionale di danza che tuttavia non riusc\u00ec. La direzione venne affidata a Renzo Tian, in presenza dei commissari Nicola De Pirro (1963-66) e Vincenzo Torraca (1967-70). Nel 1968 l'accademia venne occupata dagli studenti in contestazione. Il corso di \"reg\u00eca\" divenne \"principi di interpretazione scenica\" e poi \"teoria di reg\u00eca\". Gli anni settanta si aprirono con un nuovo commissario, Marcello Camilucci, che oper\u00f2 fino al 1978. Nel 1981 la sede venne trasferita in via Bellini, mentre sotto la direzione di Luigi Maria Musati, viene inaugurato un biennio specialistico post-diploma in pedagogia teatrale, poi sospeso con Lorenzo Salveti. Nel 2003 \u00e8 stato sottoscritto un protocollo di collaborazione con la Scuola nazionale indiana."}
{"id": "543317", "revid": "287204", "url": "https://it.wikipedia.org/wiki?curid=543317", "title": "Giuseppe Gazzaniga", "text": "Biografia.\nStudi\u00f2 musica all'insaputa del padre, che lo aveva destinato alla carriera ecclesiastica. Grazie ad alcune raccomandazioni si rec\u00f2 a Venezia, dove incontr\u00f2 il celebre Nicola Porpora in sosta nella citt\u00e0 lagunare durante il suo ritorno verso Napoli. Quindi accompagn\u00f2 il giovane Gazzaniga a Napoli, dove presso il Conservatorio di Sant'Onofrio a Porta Capuana fu suo insegnante di composizione. Nel 1767 divent\u00f2 allievo di Niccol\u00f2 Piccinni e nel 1768 debutt\u00f2 al Teatro Nuovo di Napoli con l'intermezzo \"Il barone di Trocchia\".\nNel 1770 torn\u00f2 a Venezia, dove ricevette l'incarico di musicare un'opera per Vienna su libretto di Lorenzo Da Ponte, \"Il finto cieco\". Sebbene il libretto fosse un emerito \"pasticcio\", come usava definirlo il suo stesso autore, l'opera ebbe successo, tant'\u00e8 che ebbe parecchie repliche.\nNel 1787 Giuseppe Gazzaniga scrive la musica del \"Don Giovanni\" su libretto di Giovanni Bertati che viene rappresentato presso il Teatro Giustiniani di San Mois\u00e8 di Venezia otto mesi prima della rappresentazione di Da Ponte-Mozart, come riportato da Arthur Loewemberg nel Grove Dictionary of Music and Musicians. Il suo \"Don Giovanni\" ebbe un grandissimo successo, tanto che in pochi anni (fra l'87 e il '91) fu rappresentato in numerosissime altre citt\u00e0, tra cui: Varese, Bergamo, Bologna, Cremona (due volte), Treviso, Udine, Corf\u00f9, Ferrara, Forl\u00ec (due volte), Trento, Fiume, Milano, Torino, Pisa, Verona, Lucca, Firenze .\nNel 1791 divent\u00f2 compositore del duomo di Crema, dove nel 1802 accolse come suo allievo Stefano Pavesi.\nConsiderazioni sull'artista.\nNelle sue memorie Da Ponte scriveva:\n\"Ricevei ordine da' direttori teatrali di scrivere un dramma per Gazzaniga, compositore di qualche merito, ma d'un stile non pi\u00f9 moderno. Per isbrigarmi presto, scelsi una commedia francese, intitolata L'aveugle clairvoyant, e ne schiccherai un dramma in pochi giorni, che piacque poco, tanto per le parole che per la musica. Una passioncella per una donna di cinquant'anni, che disturbava la mente di quel brav'uomo, gl'imped\u00ec di finire l'opera al tempo fissatogli. Ho dovuto perci\u00f2 incastrare in un second'atto de' pezzi fatti vent'anni prima; prender varie scene d'altr'opere, tanto sue che d'altri maestri; infine fare un pasticcio, un guazzabuglio, che non avea n\u00e9 capo, n\u00e9 piedi, che si rappresent\u00f2 tre volte e poi si mise a dormire\".\nNonostante le considerazioni di Da Ponte, Gazzaniga dimostr\u00f2 di essere un compositore ricco di talento e molto apprezzato dai contemporanei; infatti le sue opere (sia buffe che serie), i suoi oratori e le sue cantate furono molto apprezzate in Italia, in Germania e in Inghilterra."}
{"id": "543319", "revid": "1632387", "url": "https://it.wikipedia.org/wiki?curid=543319", "title": "Prick", "text": "Prick \u00e8 il sesto album dei Melvins, pubblicato nel 1994 dalla Amphetamine Reptile Records. L'album venne realizzato con lo pseudonimo di \"Snivlem\", perch\u00e9 la loro casa discografica (la Atlantic Records) gli aveva proibito di pubblicare qualsiasi lavoro come band col nome Melvins. L'album fu registrato principalmente per finanziare le sessioni di registrazione del successivo \"Stoner Witch\". L'album riscosse molte critiche negative, soprattutto per la sua vena sperimentale, in netto contrasto con le linee melodiche ascoltate nel precedente \"Houdini\"."}
{"id": "543321", "revid": "119332311", "url": "https://it.wikipedia.org/wiki?curid=543321", "title": "Pippo, Pertica e Palla", "text": "Pippo, Pertica e Palla sono tre personaggi a fumetti di Jacovitti e i protagonisti delle sue prime storie.\nPippo, Pertica e Palla, gli amici affiatati, chiamati fin dall'inizio \"i 3P\", ai quali Jacovitti deve il suo primo grande successo, pare siano delle caricature di tre fra i pi\u00f9 cari compagni di scuola dell'autore.\nPippo \u00e8 certamente riconosciuto come leader del gruppo, \u00e8 s\u00ec piccolo ma sommamente intelligente, fantasioso e buono.\nPalla invece, grassone e pauroso, ma innanzi tutto goloso, \u00e8 destinato a fare la parte comica della storia, cos\u00ec come Pertica, ingenuo e un po' svampito, ma in primo luogo magro e spilungone. E poi c'\u00e8 il cane Tom, il pi\u00f9 intelligente del gruppo, che in ogni storia d\u00e0 sempre una svolta alla loro avventura.\nI 3P, insieme con il fedele cane Tom, sono catapultati nelle pi\u00f9 varie e incredibili avventure, dall'amato West, alle foreste africane, dal regno dei Faraoni fino alla Luna, in un turbinoso girovagare non solo nello spazio ma anche nel tempo, dal presente al passato, dal reale al fantastico.\nIn tutte le storie dei 3P si sono poi aggiunti anche altri personaggi come Zagar, la Signora Carlomagno, Cip l'arcipoliziotto e Jak Mandolino."}
{"id": "543324", "revid": "1543377", "url": "https://it.wikipedia.org/wiki?curid=543324", "title": "Pietro Coppo", "text": "\u00c8 particolarmente noto per l'opera, del 1520, \"De toto orbe\", una descrizione assai precisa del mondo conosciuto all'epoca, con preziose mappe geografiche.\nAutore inoltre di un \"Portolano\" (1528) e della prima esatta descrizione dell'Istria (\"Del Sito de l'Istria\").\nA Pietro Coppo \u00e8 dedicata la scuola media della minoranza italiana a Isola d'Istria e il parco dello stesso comune."}
{"id": "543325", "revid": "287204", "url": "https://it.wikipedia.org/wiki?curid=543325", "title": "Club Atletico River Plate", "text": ""}
{"id": "543329", "revid": "33689", "url": "https://it.wikipedia.org/wiki?curid=543329", "title": "Street Fighter (serie)", "text": " \u00e8 una popolare serie di videogiochi nella quale i personaggi giocabili combattono in giro per il mondo, ognuno con le proprie mosse speciali, l'uno contro l'altro (picchiaduro ad incontri). Il primo gioco della serie \u00e8 stato pubblicato da Capcom nel 1987.\nSerie principale.\n\"Street Fighter\".\nIl primo \"Street Fighter\" pubblicato nel 1987. Possedeva un nuovo sistema di controllo con joystick e due grossi bottoni; premendone uno, si determinava la potenza con la quale sferrare un pugno o un calcio: ogni colpo disponeva di tre varianti di forza. A causa dell'abitudine di alcuni giocatori di premere i bottoni con troppa forza (danneggiando i controlli), il sistema \u00e8 stato modificato con pulsanti tradizionali, creando la configurazione a 6 pulsanti (\"six button layout\") che divenne lo standard per tutti i giochi della serie Street Fighter.\nNel gioco, solo Ryu e Ken Masters sono personaggi giocabili, e dieci erano gli avversari da battere, ognuno con la sua nazionalit\u00e0:\n\"Street Fighter II\".\nIl gioco \"Street Fighter II\" introduce diversi nuovi lottatori come Chun-Li ed E. Honda e nuovi boss detti anche i \"Quattro Re\". Ebbe un enorme successo, tanto che spinse Capcom a pubblicare diverse versioni/edizioni cercando di migliorare ed espandere il gioco.\nSerie HD\n\"Street Fighter Alpha\".\nLa serie \"Street Fighter Alpha\" (conosciuta anche come \"Street Fighter Zero\" in varie parti dell'Asia) racconta i fatti accaduti dopo gli avvenimenti di \"Street Fighter I\" e prima di quelli di \"Street Fighter II\".\nSi differenzia dagli altri capitoli per uno stile di disegno manga.\n\"Street Fighter Alpha 3\" \u00e8 l'ultimo prequel prima di SF2. In questa versione sono presenti tutti i personaggi presenti nelle precedenti versioni compresi quelli segreti del primo Alpha, pi\u00f9 tutti i personaggi presenti di \"Super Street Fighter II\" con i nomi della versione europea. \u00c8 stata inserita la modalit\u00e0 \"world tour\", un giro del mondo per perfezionare il personaggio scelto dal giocatore.\n\"Street Fighter III\".\nIn questa serie futuristica il protagonista \u00e8 Alex, gli unici personaggi provenienti dai capitoli precedenti sono Ken, Ryu, Akuma e Chun-Li.\n\"Street Fighter IV\".\n\"Street Fighter IV\" \u00e8 stato realizzato per PC, PlayStation 3 e Xbox 360 in grafica poligonale 2.5D, con uno stile grafico che richiama la caratterizzazione cartoon degli episodi precedenti. Questo episodio si colloca temporalmente dopo \"Street Fighter II\", per cui ne riprende i personaggi storici, introducendone di nuovi quali la spia Crimson Viper, il \"luchador\" messicano El Fuerte, il lottatore francese Abel, l'esperto di arti marziali orientali statunitense Rufus, il maestro di Ryu e Ken Gouken e il nuovo leader di Shadaloo, Seth.\n\"Street Fighter V\".\n\"Street Fighter V\" \u00e8 il quinto episodio della serie, realizzato per PC e PlayStation 4 e pubblicato il 16 febbraio 2016 in tutto il mondo, ad esclusione del Giappone, dove \u00e8 uscito il 18 febbraio.\n\"Street Fighter 6\".\nIn data 21 febbraio 2022 durante il \"Capcom Pro Tour 2021-Season Final,\" Capcom annuncia con un \"video teaser\" che il gioco SF6 \u00e8 attualmente in fase di sviluppo.\nOrdine narrativo.\nIl seguente ordine delle serie \u00e8 tratto dall' \"arcade mode\" in SFV. \nI principali antagonisti o nemesi della serie sono le organizzazioni criminali:\nAltri.\nSerie \"Final Fight\".\nConsiderata nello stesso universo narrativo di Street Fighter. \"Street Fighter '89\" era il nome del sequel di SFI in fase di sviluppo, poi Capcom osservando il successo di \"Double Dragon\" decise di cambiare stile di gioco da \"incontri\" in gioco a \"scorrimento\" e gli diede il titolo di \"Final Fight\", negli anni ha ripescato diversi lottatori e aggiunti a diversi titoli SF.\nVengono classificati nello stesso \"universo\" anche le serie \"\" e \"Slam Masters.\"\nSerie \"Street Fighter EX\".\nQuesta serie \u00e8 stata la prima iterazione con la grafica 3D, lo sviluppo \u00e8 stato affidato alla software house Arika.\nConclusa la collaborazione Capcom/Arika\",\" quest'ultima prosegue lo sviluppo di altri videogiochi di lotta ma escludendo le propriet\u00e0 intelletuali di Capcom:\nSuccessivamente Arika ritorna in SFV come ospite attraverso la forma di costumi DLC di vari personaggi come, Ryu&gt;Kairi, Cammy&gt;Blair Dame, G&gt;Skullomania \"\"\n\"Street Fighter: The Movie\".\n\"\" \u00e8 il titolo di due videogiochi del 1995 basati sul film con Jean-Claude Van Damme, uno per sala giochi e l'altro per console domestiche. Entrambi presentano grafica 2D con attori digitalizzati (in modo simile ai primi capitoli di Mortal Kombat) e sono stati distribuiti da Capcom, ma non si tratta di porting: i due giochi sono stati sviluppati da software house diverse e presentano delle differenze. La versione per console \u00e8 stata distribuita in Giappone col titolo \"Street Fighter: Real Battle on Film\".\nCrossover.\nSono state realizzate diverse serie di \"crossover\" che riuniscono personaggi provenienti da videogiochi di propriet\u00e0 Capcom che da altri brand come Marvel, SNK ecc, in questi solitamente compaiono vari personaggi della serie di Street Fighter e sono i seguenti:\nSerie \"Puzzle Fighter\".\n\"Super Puzzle Fighter II Turbo\", distribuito come \"Super Puzzle Fighter II X\" in Giappone e spesso detto semplicemente \"Puzzle Fighter\", \u00e8 un gioco rompicapo in stile \"Puyo Puyo\" (basato sull'incastro di gemme che cadono dall'alto) dove ogni giocatore \u00e8 rappresentato da un personaggio (proveniente da Street Fighter o da altri brand della Capcom) in versione super deformed, che attacca l'avversario quando il giocatore effettua una buona mossa.\n\"Super Gem Fighter Mini Mix\".\nConosciuto anche come \"Pocket Fighter\" (1997) \u00e8 un gioco dove i personaggi \"super deformed\" visti in \"Puzzle Fighter\" si scontrano in un vero picchiaduro. L'ambientazione \u00e8 infantile e giocosa, e gli attacchi dei personaggi sono incentrati sullo humour (durante le combo, ad esempio, subiscono varie trasformazioni e fanno comparire oggetti dal nulla, come ad esempio martelli giganti o cartelli stradali).\n\"Capcom Fighting Jam\".\nTitolo americano \"Capcom Fighting Evolution\" (2004) Arcade, PlayStation 2, Xbox. \u00c8 un videogioco stile tag team, crossover con \"Red Earth\" e le serie \"Street Fighter\" e \"Darkstalkers\".\n\"Serie Tatsunoko vs. Capcom\".\n\u00c8 un videogioco crossover realizzato con personaggi Capcom (di Street Fighter vengono presi Ryu, Chun-Li e Alex) e personaggi presi dai vari cartoni della Tatsunoko come Yattaman o Gatchaman ecc.\nNonostante i problemi legati ai diritti suddivisi tra pi\u00f9 editori al di fuori del territorio giapponese, la Capcom ha ufficializzato l'uscita del gioco anche per gli USA e l'Europa.\n\"Street Fighter X Tekken\".\nSi tratta di un episodio che trasporta i personaggi della serie Tekken nel mondo bidimensionale di Street Fighter. Riprende il gameplay di \"Street Fighter IV\" ma aggiunge li Tag Team, i colori sono molto pi\u00f9 vivaci.\nAntologie.\nCapcom negli anni ha pubblicato diverse raccolte di videogiochi di \"Street Fighter\", anche a scopo celebrativo come per i 30\u00b0 o 35\u00b0 anniversario della serie.\nAltri media.\nManga e manhua.\n\"Street Fighter\" \u00e8 stato oggetto di tantissime trasposizioni a fumetti. Masahiko Nakahira, ad esempio, ha realizzato quattro diversi manga su Street Fighter:\nAd eccezione del primo, tutti questi titoli sono stati acquisiti da UDON per il mercato occidentale. Due personaggi creati da Nakahira, Evil Ryu di \"Street Fighter Alpha\" e Karin Kanzuki, sono stati inseriti da Capcom nei successivi episodi di Street Fighter.\nTra il 1993 ed il 1995 Masaomi Kanzaki scrive e disegna \"Street Fighter II - Ryu\", manga edito dalla Tokuma Shoten in 3 volumi. In Italia \u00e8 arrivato intorno a met\u00e0 anni novanta grazie ad un'edizione in due volumi a colori della Star Comics intitolata \"Street Fighter II\".\nNel 1995 \u00e8 la volta di \"Street Fighter II Retsuden\": scritto e disegnato da Yasushi Baba per la K\u014ddansha, il manga riprende i personaggi della serie animata uscita quello stesso anno. In Italia \u00e8 stato presentato dalla Star Comics con il titolo \"Street Fighter II V\" sulle pagine della rivista \"Game Over\".\nNel 1997 la Kodansha d\u00e0 alle stampe \"Street Fighter ZERO 2\", one-shot in 5 capitoli di Karina Takumi. Due anni dopo, invece, Mami Hito pubblica \"Super Street Fighter 2 X Gaiden\".\nLa UDON ha inoltre ricevuto da Capcom la licenza di pubblicare diversi fumetti ispirati ai suoi videogiochi, tra cui proprio \"Street Fighter\". Fino ad ora sono usciti titoli come \"Street Fighter\", \"Street Fighter Legends\", \"Street Fighter II Turbo\" e \"Street Fighter IV\".\nMa la produzione quantitativamente maggiore arriva da Hong Kong, dove la Jade Dynasty (originariamente Jademan Comics) ha proposto diversi manhua scritti da Lee Chung Hing e disegnati da Hui King Sum:\nAd eccezione del primo (rimasto inedito), tutti questi titoli sono apparsi in Italia grazie ad Ediperiodici.\nAd Hong Kong, nel frattempo, anche le case editrici minori provano a cavalcare l'onda: nel 1995 la Wen Hua Fu Xin Pte Ltd pubblica infatti \"Super Street Fighter II\", serie realizzata da Chen Wei Wen, Bai Qi e altri autori (31 numeri).\nNel 1999 Hing e Sum lasciano la Jade per fondare la Comicsonair Publications, dove danno alle stampe \"Street Fighter EX2\" e \"Street Fighter EX2 PLUS\" (1999, rispettivamente 38 numeri e 12 numeri), in cui proseguono la storyline del loro SFIII.\nRimasta orfana di Hing e Sum, la Jade produce due manhua di \"Street Fighter III 3rd strike\": il primo scritto e disegnato dal maestro Tony Wong, il secondo (pubblicato in Italia da Ediperiodici) realizzato da Kwong Bin Qiong, Khoo Fuk Long e altri autori (1999, 28 numeri).\nNel 2009 Hing e Sum passano alla King Comics (ex Jade), dove lanciano \"Street Fighter IV Wai Zhuan\" (15 numeri). Dato che le storie elaborate dai due autori si erano spesso discostate parecchio dalla storyline ufficiale, questa volta la Capcom lascia loro scegliere se allinearsi alla trama ufficiale del gioco o continuare a concedersi ogni tipo di libert\u00e0. Hing e Sum optano per la seconda soluzione e la casa giapponese si tutela aggiungendo al titolo del fumetto la dicitura \"Wai Zhuan\" (gaiden, spin off), al fine di avvertire ufficialmente il pubblico che si tratta di una trama alternativa o comunque non necessariamente legata agli intrecci ufficiali del gioco.\nPer limitarci ai soli titoli approvati da Capcom, ad Hong Kong sono uscite anche alcune serie in cui i personaggi di SF si scontrano con quelli di King of Fighters (SNK):\nA queste bisogna poi aggiungere \"Street Fighter III 3rd Strike-Bio Hazard Crossover\" (2001, Comicsonair Publications), serie sospesa dopo 7 numeri in cui Hing e Sum presentano un crossover tra i personaggi di SF e quelli di \"Resident Evil\", altro celebre titolo Capcom.\nGioco di ruolo.\nNel 1994 la White Wolf ha prodotto un gioco di ruolo di Street Fighter, \"\", basandosi sui personaggi di \"Super Street Fighter II\", e utilizzando le meccaniche del suo sistema \"Storytelling\", reso famoso dai giochi basati sul Mondo di Tenebra.\n\"Street Fighter the Miniatures game\" (2021) \u00e8 un gioco da tavolo della Jasco Games che include la statuine dei lottatori di SF, \u00e8 stato finanziato con il crowdfounding.\n\"Secret Lair x Street Fighter\" (2022) \u00e8 una serie limitata di carte di \".\"\nPersonaggi.\nAlcuni fra i personaggi pi\u00f9 famosi, apparsi in varie incarnazioni di \"Street Fighter\":\nElenco completo dei personaggi.\nNella saga videoludica di \"Street Fighter\" sono comparsi in tutto 123 personaggi pi\u00f9 17 versioni alternative di 11 di essi, per un totale di 140 personaggi. Non sempre per\u00f2 un personaggio \u00e8 selezionabile dal giocatore nel gioco in cui appare. Di questi 140 personaggi solo 116 sono selezionabili dal giocatore in almeno un gioco in cui appaiono, i restanti 24 sono utilizzabili solo dalla cpu del gioco o eventualmente selezionabili dal giocatore solo tramite trucchi.\nEcco l'elenco completo di tutti i personaggi di \"Street Fighter\" comparsi fino a \"Street Fighter V\" in almeno un videogioco contenente \"Street Fighter\" nel titolo:\nIn aggiunta a questi personaggi, in diversi titoli della serie compaiono nel ruolo di boss delle versioni potenziate di alcuni personaggi a cui sono stati migliorati i parametri di gioco (forza, velocit\u00e0, resistenza, tempi di recupero, priorit\u00e0, salute, barra di energia e set di mosse). In relazione alla trama del gioco per\u00f2 queste versioni hanno lo stesso ruolo della loro rispettiva versione standard, al contrario delle altre versioni alternative che invece hanno un ruolo differente. Tali versioni quindi non vengono considerate come personaggi a s\u00e9 stanti ma solo come lo stesso personaggio migliorato ai fini del gameplay del gioco. Generalmente queste versioni sono utilizzabili solo dalla cpu del gioco, mentre in alcuni casi sono selezionabili anche dal giocatore attraverso il progresso del gioco o l\u2019utilizzo di trucchi.\nNomi originali.\nRispetto alla versione originale giapponese, i nomi di 4 personaggi della serie furono modificati per il mercato americano e da allora mantenuti tali per tutto l'occidente.\nDalla versione giapponese alla versione occidentale, i nomi di 3 personaggi sono stati invertiti tra loro a rotazione:\nNell'associazione nome/personaggio giapponese la \"M\" nel nome \"M. Bison\" sta per \"Mike\", mentre nell'associazione occidentale sta per \"Master\".\nInfine il personaggio conosciuto in Giappone come \"Gouki\" (\u8c6a \u9b3c, lett. \"Grande Demone\" o \"Grande Ogre\"), \u00e8 stato rinominato in occidente come \"Akuma\" (\u60aa \u9b54, lett. \"Diavolo\").\nIl nome del personaggio di \"Charlie Nash\" \u00e8 composto dall'unione del suo nome giapponese e del suo nome occidentale. Al suo debutto in \"Street Fighter Alpha\" infatti il personaggio era conosciuto come \"Nash\" in Giappone e come \"Charlie\" in occidente. Successivamente nell'omonimo adattamento a fumetti della serie di UDON e nel film \"Street Fighter - La Leggenda\", per il nome completo del personaggio venne usato il suo nome occidentale \"Charlie\" come nome e il suo nome giapponese \"Nash\" come cognome. Il nome \"Charlie Nash\" venne poi definitivamente canonizzato dalla Capcom come nome completo del personaggio. In \"Street Fighter V\" il personaggio compare col nome \"Nash\" in tutte le regioni.\nSheng Long.\nSheng Long \u00e8 un personaggio inesistente che si credeva fosse presente in \"Street Fighter II\", la cui presunta esistenza rappresenta ancora oggi una delle pi\u00f9 grandi bufale nella storia dei videogiochi. Sheng Long \u00e8 citato come un fattore influente per la serie \"Street Fighter\", venendo menzionato in articoli come la lista dei \u201cTop 20 Street Fighter Characters of All Time\u201d della rivista GameDaily, in cui il personaggio si \u00e8 classificato diciannovesimo nonostante non fosse un personaggio reale. IGN lo ha inserito secondo nella lista dei \u201cTop Ten Gaming April Fools' Pranks\u201d (10 maggiori pesci d'aprile dei videogiochi), considerandolo come il pesce d\u2019aprile dei videogiochi col pi\u00f9 grande impatto. UGO.com l'ha definita una delle pi\u00f9 grandi leggende metropolitane dei videogame, sottolineando il suo impatto sul successo della serie. L'ex manager della community di Capcom, Seth Killian, ha descritto la bufala come \u201cuna parte della storia del gioco\u201d.\nCome la Capcom conferm\u00f2 in seguito, l\u2019idea della sua esistenza nacque tra i giocatori occidentali a causa di un errore di traduzione dalla lingua giapponese a quella inglese nella prima versione del gioco del 1991. Nella versione giapponese del gioco, una delle frasi che il personaggio di Ryu diceva dopo aver vinto un incontro \u00e8: \u201cShoryuken wo yaburanu kagiri, omae ni kachime wa nai!\u201d (\u6607\u9f8d\u62f3\u3092\u7834\u3089\u306c\u9650\u308a,\u304a\u307e\u3048\u306b\u52dd\u3061\u76ee\u306f\u306a\u3044, lett. \"Se non riesci a battere lo Shoryuken, non puoi vincere!\").\nLa frase faceva riferimento allo Shoryuken, una delle mosse speciali di Ryu e Ken. Il termine \u201cShoryuken\u201d per\u00f2 venne erroneamente tradotto in \u201cSheng Long\u201d portando cos\u00ec la frase a essere tradotta in: \u201cSe non riesci a battere Sheng Long, non puoi vincere!\u201d. L\u2019errore deriv\u00f2 dal fatto che durante la traduzione dal giapponese venne usato il Pinyin (sistema per trascrivere in alfabeto latino la pronuncia del cinese moderno), che port\u00f2 \u201c\u6607\u9f8d\u201d (Sh\u014dry\u016b, lett. \u201cDrago Nascente\u201d) a essere trascritto \u201cSheng Long\u201d. Il significato della frase venne perci\u00f2 stravolto e i giocatori pensarono che si facesse riferimento a un personaggio piuttosto che alla mossa speciale.\nLa rivista \"Electronic Gaming Monthly\" conferm\u00f2 l\u2019esistenza di Sheng Long con un articolo burla nel numero di aprile del 1992, accompagnato da immagini fasulle del gameplay del personaggio. Il design di Sheng Long venne inventato per renderlo simile a quello di Ryu e Ken ma pi\u00f9 anziano. Secondo l\u2019articolo, Sheng Long era un boss segreto del gioco non selezionabile dal giocatore capace di usare le mosse speciali di tutto il cast di \"Street Fighter II\", affrontabile solo giocando come Ryu vincendo tutti gli incontri con un Perfect e pareggiando per timeout 10 round di fila senza subire danni nell'incontro finale con M. Bison. La convinzione dell\u2019esistenza di Sheng Long divenne internazionale quando diverse riviste di videogiochi di vari paesi del mondo pubblicarono questa guida senza verificarla e senza chiedere il permesso a EGM. La rivista nel numero di dicembre del 1992 pubblic\u00f2 un articolo in cui dichiarava che si trattava di una bufala, con lo staff che affermava di essere sorpreso dalla copertura mondiale che lo scherzo aveva ricevuto.\nPer le versioni successive del gioco la Capcom si premur\u00f2 di correggere l\u2019errore.\nDurante la produzione di \"Street Fighter III\" i fan discussero sulla possibile apparizione di Sheng Long nel nuovo capitolo. Analogamente a come aveva gi\u00e0 fatto, la rivista EGM aliment\u00f2 queste dicerie confermando la sua presenza in un nuovo articolo burla nel numero di aprile del 1997, accompagnato anche in questa occasione da immagini fasulle del gameplay del personaggio oltre che da un design e un aspetto pi\u00f9 definiti. Nonostante anche questo articolo fosse falso, al contrario del precedente, EGM non rilasci\u00f2 alcuna rettifica.\nNei mesi antecedenti la pubblicazione di \"Street Fighter IV\", il suo produttore Yoshinori Ono alluse alla possibile comparsa di Sheng Long nel futuro della serie per la soddisfazione dei fan durante un'intervista rilasciata nel numero di gennaio del 2008 di EGM. Il produttore esecutivo di EGM, Shane Bettenhausen, interpret\u00f2 tale allusione come l'affermazione che Sheng Long sarebbe apparso in \"Street Fighter IV\" sotto forma del personaggio di Gouken. Successivamente il 1\u00ba aprile 2008 la Capcom conferm\u00f2 per scherzo la sua presenza come personaggio segreto sbloccabile nel capitolo in uscita con un post sul suo blog ufficiale giapponese e americano accompagnato da una silhouette del personaggio. Il post alludeva in maniera misteriosa a una connessione tra Sheng Long e Ryu e, ispirandosi all'articolo di EGM del 1992, spiegava che per sbloccare Sheng Long il giocatore avrebbe dovuto giocare come Ryu vincendo tutti gli incontri con un Perfect ed eseguendo uno Shoryuken contro l'ultimo avversario. Tale scherzo non venne apprezzato e sub\u00ec le critiche di 1UP.com. Nei giorni seguenti la Capcom pubblic\u00f2 un nuovo post sullo stesso blog in cui confermava che si trattava realmente di uno scherzo e che Sheng Long \u00e8, e sarebbe stato per sempre, un personaggio leggendario.\nAccoglienza.\nAl 2012 la serie ha venduto 32 milioni di copie in tutto il mondo.\nA febbraio 2022 la serie ha venduto 47 milioni di copie."}
{"id": "543331", "revid": "799790", "url": "https://it.wikipedia.org/wiki?curid=543331", "title": "Kenji Kamiyama", "text": "Biografia.\n\u00c8 diventato un libero professionista abilitato alla direzione artistica dopo aver lavorato per lo Studio Fuga. A partire dal 1993, anno in cui ha lavorato a \"Hakkenden - Il branco dei guerrieri leggendari\", ha diretto produzioni minori come spezzoni di sequenze animate all'interno dei videogiochi.\nIl suo maestro \u00e8 il regista Mamoru Oshii.\nDopo una carriera come disegnatore di fondali e in seguito direttore artistico, con una filmografia che include film quali \"Akira\" e \"Kiki consegne a domicilio\", Kamiyama entra a far parte del Team Oshii presso lo studio Production I.G. Il risultato di questo training \u00e8 il film ' di cui sviluppa il concept (insieme a Junichi Fujisaki, futuro regista di \"Blood+\") e scrive la sceneggiatura. La collaborazione con Oshii prosegue con il film \"Jin-Roh\", a cui partecipa come direttore di sequenza. Il debutto alla regia arriva nel 2002 con un altro titolo legato a Mamoru Oshii, ovvero \"Mini Pato\", parodia di Patlabor. Giunge tuttavia all'attenzione internazionale con la serie televisiva ', seguita da una seconda stagione, ' e dal lungometraggio ' tutte per Production I.G. Nel 2007, dopo quasi sei anni di lavoro sul mondo di Stand Alone Complex, dirige una nuova serie Seirei no moribito (Guardian of the Sacred Spirit), tratta dalla saga di romanzi fantasy di Nahoko Uehashi. Nel 2009 \u00e8 ideatore e regista della serie Higashi no Eden.\nHa partecipato come attore nel film in superlivemation di Mamoru Oshii Tachiguishi Retsuden (Tachigui: Le straordinarie vite dei Maestri del fast food).\nHa vinto il premio \"Best Individual/Individual Achievement\" alla nona fiera dell'animazione di K\u014dbe."}
{"id": "543334", "revid": "709565", "url": "https://it.wikipedia.org/wiki?curid=543334", "title": "Age of Silence", "text": "Gli Age of Silence sono una band catalogabile all'interno dell'avantgarde metal. \nDella band fanno parte musicisti di provenienza musicale differente, ma con un passato grossomodo comune. Hellhammer (Mayhem, Arcturus) si occupa della batteria, Eikind (Winds) del basso e seconda voce, Andy Winter (Winds) delle tastiere, Extant e Kobbergaard delle chitarre, Lars Nedland della voce (Solefald, Borknagar).\nOrientamento tematico.\nDal punto di vista tematico, gli Age of Silence hanno preferito finora occuparsi di temi e situazioni relativi alla vita di tutti i giorni. Scendendo pi\u00f9 nel particolare, nel loro debut album \"Acceleration\", approfondiscono la questione del lavoro, l'alienazione dell'uomo sul luogo di lavoro in cui diventa una sorta di formica operaia che deve uniformarsi alle regole dell'azienda per sostenere la giusta operativit\u00e0, necessaria appunto all'accelerazione nei metodi produttivi (in tutti i campi).\nIn \"Complications - Trilogy Of Intricacy\" viene trattato il tema del consumismo, come malattia cronica del genere umano.\nDal punto di vista lirico, fanno largo utilizzo di citazioni storiche (con nomi di rilievo tra l'altro), giocano sapientemente con i significati delle parole e costruiscono situazioni allegoriche al limite dell'assurdo, sottolineando con sprezzante ironia l'aspetto che stanno approfondendo del loro bagaglio tematico."}
{"id": "543335", "revid": "93556", "url": "https://it.wikipedia.org/wiki?curid=543335", "title": "Presidenti del Venezuela", "text": "I presidenti del Venezuela dal 1830 (indipendenza dalla Grande Colombia e proclamazione della \"Rep\u00fablica de Venezuela\") ad oggi sono i seguenti.\nLista.\n Presidente dello Stato del Venezuela "}
{"id": "543337", "revid": "1005847", "url": "https://it.wikipedia.org/wiki?curid=543337", "title": "Ministero dei Beni e delle Attivit\u00e0 Culturali", "text": ""}
{"id": "543338", "revid": "8381", "url": "https://it.wikipedia.org/wiki?curid=543338", "title": "Production I.G.", "text": ""}
{"id": "543340", "revid": "1711941", "url": "https://it.wikipedia.org/wiki?curid=543340", "title": "Ancalagon (personaggio)", "text": ""}
{"id": "543341", "revid": "110157", "url": "https://it.wikipedia.org/wiki?curid=543341", "title": "De toto orbe", "text": "De toto orbe (o \"Cosmographia\") \u00e8 un trattato scritto intorno al 1520 in latino dal geografo veneziano Pietro Coppo. \u00c8 diviso in 4 libri (il primo di carattere generale sui fondamenti della scienza geografica, il secondo dedicato all'Europa, il terzo all'Africa e al Nuovo Mondo appena scoperto, il quarto all'Asia). \u00c8 uno dei primi tentativi moderni di descrizione sistematica, con accurata rappresentazione cartografica, dell'intero mondo conosciuto, frutto, oltre che dei classici studi su Tolomeo, di meticolose indagini comparative su carte, mappe, portolani, resoconti di viaggiatori etc., nonch\u00e9, naturalmente, delle dirette esperienze dell'autore.\nL'opera manoscritta, che non venne mai stampata, era correlata da un planisfero."}
{"id": "543352", "revid": "1522738", "url": "https://it.wikipedia.org/wiki?curid=543352", "title": "Richard Garfield", "text": "Biografia.\nGarfield \u00e8 nato a Filadelfia, Pennsylvania, ma a causa del lavoro del padre architetto per tutta l'infanzia ha viaggiato da un luogo all'altro per stabilirsi infine a dodici anni nell'Oregon. La sua passione per i giochi fu accesa da \"Dungeons &amp; Dragons\" che lo port\u00f2 ad interessarsi ai giochi in generale e alla loro storia.\nGarfield progett\u00f2 il suo primo gioco quando aveva 13 anni.\nNel 1985, ottenne un Bachelor of Science in informatica applicata alla matematica. Entr\u00f2 nei Bell Laboratories, quindi decise di continuare gli studi e frequent\u00f2 l'Universit\u00e0 di Pennsylvania a Filadelfia, dove studi\u00f2 matematica combinatoria.\nFu allievo di Herbert Wilf e ottenne un dottorato (Ph.D.) in matematica combinatoria da Penn nel 1993, con la tesi sulla \"The distribution of the binomial coefficients modulo p\". Divenne professore di matematica al Whitman College di Walla Walla, Washington.\nNel 1985 aveva completato il progetto di \"RoboRally\", un gioco da tavolo in cui i giocatori controllano dei robot in competizione per completare un percorso ad ostacoli all'interno della fabbrica. Un suo amico, Mike Davis, propose il gioco a diversi editori, tra cui la FASA, senza successo e infine nel 1991 mise in contatto Garfield con la Wizards of the Coast, all'epoca una piccola casa editrice. Peter Adkison, il direttore esecutivo, pur ritenendolo promettente non ne fu interessato, perch\u00e9 all'epoca la Wizards of the Coast non aveva le risorse per produrre giochi da tavolo. Egli disse a Garfield che sarebbe stato interessato ad un gioco portatile, maneggevole e veloce che potesse essere giocato alle convention durante i momenti morti. Garfield ritorn\u00f2 allora con una proposta che delineava i concetti generali di un gioco di carte collezionabile. Adkison afferr\u00f2 immediatamente il potenziale del gioco e accett\u00f2 di produrlo.\nIl gioco venne sviluppato e posto in playtest nei due anni successivi, ma le regole furono fissate definitivamente e stampate solo poco prima della pubblicazione; la maggior parte delle persone che parteciparono al playtest lo fecero sulla base delle spiegazioni verbali di Garfield, usando carte prive di illustrazioni e stampate in bianco e nero. Durante il playtesting, il gioco venne chiamato semplicemente \"Magic\", ma quando un avvocato li inform\u00f2 che \"Magic\" era un termine troppo generico per essere registrato, venne allora scelto il nome \"Mana Clash\", ma comunque tutte le persone coinvolte con il gioco continuarono a riferirsi ad esso come \"Magic\". Dopo ulteriori consultazioni legali venne deciso allora di ribattezzare il gioco \"Magic: The Gathering\", in modo da poterlo registrare.\nI playtester iniziarono a sviluppare indipendentemente dei set di espansione che successivamente venivano passati a Garfield per essere rivisti. Nel giugno 1994 fu assunto dalla Wizards of the Coast come autore di giochi a tempo pieno e lasci\u00f2 l'insegnamento. Alla Wizards of the Coast svilupp\u00f2 nuovi giochi di carte collezionabili e giochi da tavolo per dieci anni ritirandosi infine e proseguendo come autore di giochi indipendente, continuando comunque a collaborare allo sviluppo delle espansioni di \"Magic\".\nTra il 2014 e il 2019 lavora per Valve Corporation sviluppando il videogioco \"Artifact\".\nNel 2018 pubblica \"KeyForge: Call of the Archons\" per la Fantasy Flight Games, un gioco di carte in cui i singoli mazzi sono precostituiti in modo casuale a partire da un gruppo di carte comuni. Ogni mazzo ha un dorso diverso e riporta un codice per cui le carte di mazzi diversi non possono essere mischiate tra loro a formare un nuovo mazzo.\nOpere.\nUna lista parziale di giochi progettati da Richard Garfield:"}
{"id": "543354", "revid": "120738328", "url": "https://it.wikipedia.org/wiki?curid=543354", "title": "Monte Calvo (Gargano)", "text": " \nIl monte Calvo \u00e8 la cima pi\u00f9 alta tra quelle che costituiscono il massiccio del Gargano in Puglia. Raggiunge un'altitudine di 1065\u00a0m (quinta vetta della regione) e ha un'evidente morfologia carsica. Deve il suo nome a una cima completamente brulla, circondata, tuttavia, da imponenti e fitte foreste che ne ricoprono le pendici e si estendono per gran parte del territorio del parco nazionale del Gargano.\nFra gli aspetti pi\u00f9 interessanti di questo monte sono le numerose grotte, abitate sin dalla preistoria. Sono stati diversi i ritrovamenti archeologici di reperti riconducibili al neolitico: parti rudimentali di asce, selci e strumenti di vario tipo confermano la presenza dell'uomo sugli altopiani del Gargano anche in epoca preistorica e protostorica (civilt\u00e0 Dauna).\nFlora.\nCome accennato, nonostante presenti una sommit\u00e0 sgombra dalla vegetazione attorno ad essa proliferano importanti foreste costituite dalla tipica flora mesofila caducifoglia a dominio di varie specie del genere Quercus e con la presenza di estese formazioni a Carpino nero (Ostrya carpinifolia). Di grande valenza floristica e vegetazionale le ampie praterie, ricche di orchidee, che caratterizzano questa montagna.\nClima.\nPer la sua altitudine, ma soprattutto per via della sua esposizione ai venti balcanici, il monte in inverno \u00e8 soggetto a frequenti nevicate in concomitanza delle quali le temperature scendono di diversi gradi sotto lo zero. Il clima \u00e8 continentale con inverni rigidi e ventosi ed estati miti e soleggiate."}
{"id": "543355", "revid": "1776051", "url": "https://it.wikipedia.org/wiki?curid=543355", "title": "Mont-la-Ville", "text": "Mont-la-Ville (toponimo francese) \u00e8 un comune svizzero di 400 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "543366", "revid": "161374", "url": "https://it.wikipedia.org/wiki?curid=543366", "title": "Focke-Wulf Fw-200", "text": ""}
{"id": "543369", "revid": "110157", "url": "https://it.wikipedia.org/wiki?curid=543369", "title": "Vallorbe", "text": "Vallorbe (toponimo francese) \u00e8 un comune svizzero di 3\u00a0750 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVallorbe \u00e8 un importante nodo stradale e ferroviario al confine tra Svizzera e Francia; vi hanno inizio l'autostrada A9 Vallorbe-Briga e la strada principale 9 Vallorbe-Gondo. La stazione di Vallorbe \u00e8 il capolinea della linea S2 Vallorbe-Losanna-Vevey-Montreux-Villeneuve della rete celere del Vaud, della ferrovia Losanna-Vallorbe e della ferrovia Vallorbe-Frasne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "543371", "revid": "92689", "url": "https://it.wikipedia.org/wiki?curid=543371", "title": "Northamptonshire", "text": "Il Northamptonshire (pronuncia , o , abbreviata Northants. o N/hants) \u00e8 una contea dell'Inghilterra centrale situata nella regione delle Midlands Orientali.\nGeografia fisica.\nLa contea confina a nord-ovest con il Leicestershire, a nord con il Rutland e per soli 19 metri con il Lincolnshire. A nord-est confina con il Cambridgeshire, ad est con il Bedfordshire ed il borough di Milton Keynes del Buckinghamshire. A sud confina con il Buckinghamshire e l'Oxfordshire e ad ovest con il Warwickshire.\nIl territorio a nord-est \u00e8 pianeggiante, mentre il resto della contea presenta un andamento ondulato che raggiunge l'altezza massima nella \"Arbury Hill\" di 225 metri. Verso nord-est scorre il fiume Nene che bagna il capoluogo di contea di Northampton. Parte del confine con il Leicestershire ed il confine con il Rutland \u00e8 segnato dal fiume Welland.\nAltri centri importanti sono Kettering (), Corby (), Wellingborough (), \"Rushden\" () e Daventry ()."}
{"id": "543373", "revid": "2096950", "url": "https://it.wikipedia.org/wiki?curid=543373", "title": "Claudio De Tommasi", "text": "Biografia.\nHa esordito nel 1982 su Rai Tre, presentando la prima trasmissione musicale del neonato canale, che faceva da traino al TG3 delle ore 19, \"L'Orecchiocchio\". Successivamente il programma fu condotto da Guido Cavalleri.\nIn seguito si trasferisce a Videomusic come quinto vj, dopo Rick Hutton, Clive Griffiths, Johnny Parker e Tiziana Cappetti. Qui lavora per molti anni, curando l'intero palinsesto, riorganizzandolo e reinventandolo con l'aggiunta dei \"video della settimana\", cambiando i criteri di rotazione e scegliendone i contenuti. Nel corso degli anni realizza vari eventi, tra cui le interviste dalla Mostra di Venezia a ospiti come Jack Nicholson, Harrison Ford, Steven Spielberg e Quentin Tarantino. Rimane su Videomusic, come unico conduttore storico, fino all'ultima stagione dell'emittente, fino a met\u00e0 degli anni novanta, partecipando a programmi vari, fra cui \"Hot Line\" e \"Metropolis\". Nel 1994 conduce uno speciale sui risultati elettorali con ospiti in studio.\nNel contempo conduce i programmi \"on the road\" per Rai 2 \"Route 66 - Chicago - L.A. - Panamericana - US - Delta Blues\" negli anni 1992, 1993 e 1995, realizzati da Emerson Gattafoni, e altri programmi trasmessi dalla RAI come \"Notte Rock\".\nDe Tommasi ha poi lavorato a Radio Tre e RaiStereoNotte, \u00e8 stato responsabile dei palinsesti dell'emittente musicale The Box, autore per Jimmy e Super Channel. Ha lavorato per il canale tv su internet ShooTv, con il compito di selezionare i brani musicali provenienti da Myspace, per la tv musicale standby.tv e ha condotto programmi radiofonici su Radio Capital e, dal 1999, su Radio Centro Suono, con il programma \"Microonde\".\nNel marzo 2007 ha pubblicato un brano di musica elettronica dal titolo \"Magnetron\". \nDalla primavera del 2012 ha scritto e condotto alcuni programmi su Rai 5 come \"Road Music\" e \"Road Italy\". Quest'ultimo programma, condotto con Emerson Gattafoni e Valeria Cagnoni, viene riproposto anche da Rai 1.\nNel 2015 conduce su Rai Radio 2 il programma \"Bbang - Oltre il muro del suono\" e nel 2016-2017 \"I sociopatici\" con Andrea Delogu e Gianfranco Monti. Dal 2018 conduce su Rai Radio 1 \"Radio 1 in viva voce\" con Ilaria De Sotis ed \u00e8 tra i conduttori musicali della rete."}
{"id": "543377", "revid": "110157", "url": "https://it.wikipedia.org/wiki?curid=543377", "title": "Ballaigues", "text": "Ballaigues (, toponimo francese) \u00e8 un comune svizzero di 1\u00a0114 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "543381", "revid": "729019", "url": "https://it.wikipedia.org/wiki?curid=543381", "title": "Volvo 66", "text": "La Volvo 66 \u00e8 un modello della casa automobilistica svedese Volvo prodotto dal 1975 al 1980 e derivato dalla DAF 66, successivamente all'acquisizione del comparto automobili dell'olandese DAF.\nIl contesto.\nIl progetto della 66 nasce dalla matita del designer Giovanni Michelotti agli inizi degli anni settanta, sotto il marchio DAF come naturale evoluzione del modello DAF 44. \nA met\u00e0 anni '70 la Volvo convert\u00ec sotto il nuovo marchio la 66, come prima gamma di vetture appartenenti al segmento \"piccole\", facendole sfoggiare una nuova calandra con la classica barra obliqua e il monogramma del marchio. I grossi paraurti neri, avvolgenti e con indicatori di direzione integrati, le furono montati con il compito di stabilire un \u201cfamily feeling\u201d con i modelli 140 e 240. \"Ora la qualit\u00e0 Volvo la puoi trovare in tutte le taglie\" recitava una pubblicit\u00e0 dell'epoca.\nCaratteristica di queste vetture era quella di essere equipaggiate esclusivamente con una particolare trasmissione automatica denominata Variomatic, l'antenato dell'odierno CVT. Un cambio, questo, che grazie a due pulegge di diametro variabile, collegate da due cinghie, forniva un numero infinito di rapporti e una variazione continua di velocit\u00e0. Altra particolarit\u00e0 del Variomatic era la possibilit\u00e0 di raggiungere la velocit\u00e0 massima tanto a marcia avanti quanto a marcia indietro.\nRispetto alla DAF 66, la Volvo 66 presentava alcune modifiche rivolte alla sicurezza: era dotata dei poggiatesta dal classico disegno Volvo, di un volante dal nuovo disegno, di una protezione antiruggine prima assente, di un sistema di riscaldamento pi\u00f9 potente. \nVennero aggiunte anche barre di rinforzo nelle portiere, cinture di sicurezza avvolgibili, parabrezza stratificato unito ad un lunotto sbrinante, un piantone dello sterzo diviso in due parti e una nuova posizione di marcia \"P\" nel cambio automatico (prima assente).\nA livello di dotazioni offriva anche un sistema servofrenante, utile in caso di strade in discesa. Motore anteriore longitudinale, trazione posteriore, sospensioni anteriori a ruote indipendenti del tipo MacPherson e ammortizzatori idraulici, mentre posteriormente erano del tipo a Ponte De Dion con balestre e ammortizzatori idraulici.\nIl tutto in una carrozzeria lunga 3,90 metri, larga 1,50 metri e alta 1,38 metri. Raggiungeva una velocit\u00e0 massima di 140 km/h con un consumo medio di circa 7,5 l/100 km.\nLe versioni che comparivano a catalogo erano due: DL (DeLuxe) e GL (GranLuxe); si differenziavano da alcuni allestimenti interni ed esterni e principalmente dalla differente motorizzazione. La DL offriva un motore di origine Renault di 1.100 cm\u00b3 di cilindrata e aveva due soli fari anteriori, la GL era equipaggiata da un motore, sempre di origine Renault, ma di 1.300 cm\u00b3 di cilindrata, ed era caratterizzata dalla presenza di quattro proiettori anteriori. Internamente offriva in pi\u00f9 rispetto alla versione DL una consolle centrale dove si trovava una presa accendisigari e tre alloggiamenti per strumenti disponibili su richiesta. \nVeniva offerta in due tipologie di carrozzeria: berlina 3 volumi a due porte e station wagon a due porte con portellone.\nSul finire del decennio verr\u00e0 sostituita dalla Volvo Serie 300, dopo la produzione di 77.637 esemplari di berlina e 28.400 di giardinetta."}
{"id": "543385", "revid": "767487", "url": "https://it.wikipedia.org/wiki?curid=543385", "title": "BS2000", "text": "BS2000 \u00e8 un gruppo musicale fondato nel 1997 da Adam Horovitz, storico membro del gruppo hip hop statunitense dei Beastie Boys, e da Amery \"AWOL\" Smith. Le loro canzoni sono caratterizzate soprattutto da basi molto veloci, molta musica e pochi testi, dando vita ad un genere che si pone tra l'hip hop ed il/la techno, molto vicino al hip house e al drum and bass. La band si \u00e8 sciolta molto presto, nel 2001, di comune accordo tra i due musicisti, ma non per il fatto che ci siano stati contrasti tra di essi, che anzi, sono grandi amici. Semplicemente, Adam \u00e8 tornato definitivamente a lavorare con i suoi vecchi compagni Adam Yauch e Michael Diamond, mentre Amery Smith ha ripreso la propria carriera di batterista."}
{"id": "543387", "revid": "392652", "url": "https://it.wikipedia.org/wiki?curid=543387", "title": "La Certosa di Parma", "text": "La Certosa di Parma (titolo in francese: \"La Chartreuse de Parme\") \u00e8 un romanzo scritto da Stendhal, pubblicato nel 1839. Racconta la storia di un nobile italiano durante l'Et\u00e0 napoleonica e il successivo periodo della Restaurazione. L'ispirazione gli venne dal ritrovamento di un manoscritto inautentico - \"L'origine delle grandezze della famiglia Farnese\", una \"cronaca\" rinascimentale e per molti aspetti fantasiosa - sulla dissoluta giovinezza di Alessandro Farnese, futuro Papa Paolo III, e alter ego del protagonista del romanzo, \"Fabrizio del Dongo\". A tale manoscritto si deve oltre alla figura del giovane protagonista, della zia protettrice e del suo integerrimo amante, il patronimico Clelia, l'episodio della prigionia e dell'evasione di Fabrizio, nonch\u00e9 la trasposizione di Castel Sant'Angelo in quella del carcere parmense. Secondo Balzac - lettore entusiasta che parla, in un celebre saggio apparso nel terzo numero della \u00ab Revue Parisienne \u00bb il 25 settembre 1840, di capolavoro per la \"Chartreuse\" - i personaggi erano cos\u00ec veri da presupporre una diretta derivazione da persone reali: il Principe di Metternich \u00e8 ritratto nel \"conte Mosca\", la Principessa di Belgiojoso nella \"Sanseverina\". Per primo, Balzac avanza l'ipotesi che lo stato di Parma e \"Ranuccio Ernesto IV\" possano essere Francesco IV d'Asburgo-Este e il suo Ducato di Modena.\nIl titolo dell'opera si riferisce al monastero dell'Ordine certosino, il quale curiosamente \u00e8 menzionato solo nell'ultima pagina dell'opera e non figura come luogo significativo nel romanzo.\nFu composto di getto a Parigi - in un edificio al numero 8 di rue de Caumartin, fra il 4 novembre e il 26 dicembre 1838 - durante una volontaria reclusione dell'autore durata 52 giorni. Lo scrittore, trincerato nel suo studio, diede ordine alla servit\u00f9 di rispondere \u00ab il signore \u00e8 a caccia \u00bb a qualsiasi importuno che fosse venuto a cercarlo, turbando cos\u00ec il suo produttivissimo auto-isolamento. Secondo la tradizione, tale romanzo non sarebbe stato scritto direttamente da Stendhal, bens\u00ec \"dettato\", parola per parola, ad un abile copista, unico estraneo ammesso nel rifugio dell'artista.\nIl romanzo \u00e8 stato suddiviso dall'autore in due parti: Libro Primo e Libro Secondo.\nTrama.\nRomanzo articolato, la sua trama \u00e8 intricata, contraddistinta da continui coups de th\u00e9\u00e2tre e riferimenti di taglio storico: celebre l'episodio dell'esperienza avvilente di Fabrizio del Dongo a Waterloo. Proponendo innumerevoli personaggi, Stendhal riesce, pur in uno spazio diseguale, nell'impresa di offrire un affresco storico e un resoconto memorabile. \nLibro primo.\nL'infanzia di Fabrizio del Dongo.\nIl romanzo, ambientato sullo sfondo dell'Italia della Restaurazione, in buona parte immaginaria, ha per protagonista il giovane nobiluomo milanese Fabrizio del Dongo, figlio naturale di una gentildonna milanese e di un soldato napoleonico, Robert, ospitato dalla famiglia durante l'occupazione francese di Milano.\nFabrizio, bello e spigliato, trascorre i primi anni della sua infanzia al castello di Griante (antica dimora quattrocentesca della famiglia Valserra del Dongo) dove vive \u00ab\"facendo spesso a pugni con i ragazzini del paese, senza imparare niente, neanche a leggere\"\u00bb. Per la sua educazione viene mandato a Milano presso un collegio di gesuiti. Qui, per\u00f2, il suo unico interesse \u00e8 rappresentato dalla lettura di un volume di famiglia dove sono narrate le imprese eroiche dei suoi antenati: i Valserra (marchesi del Dongo). Si anima, cos\u00ec, di un forte spirito cavalleresco, al punto che richiamato dal marchese del Dongo al castello di Griante, \u00ab\"al suo ritorno in quell'imponente palazzo edificato dai suoi antenati pi\u00f9 bellicosi, Fabrizio non conosceva altro che gli esercizi militari e le passeggiate a cavallo\"\u00bb. Qui cresce fra le attenzioni della madre e della zia, la contessa Gina Pietranera, trasferitasi nell'antico castello di famiglia alla morte del marito, un generale di divisione ucciso in un duello nato per futili motivi. Di tutte le attenzioni di cui \u00e8 circondato il giovane Fabrizio si adombra il fratello Ascanio, il quale comincia a nutrire nei suoi confronti un forte risentimento e una profonda gelosia.\nLe idee politiche.\nIl marchese del Dongo e il primogenito Ascanio sono dei conservatori convinti, ovvero strenui sostenitori del governo austriaco, tanto da fungere per esso da informatori \"ufficiali\" riguardo alle mosse di Napoleone e dei suoi sostenitori sul suolo italiano. Di idee totalmente opposte \u00e8 invece Fabrizio, il cui animo si accende agli ideali di libert\u00e0 di cui Napoleone si faceva portatore e per il quale nutre una stima e ammirazione appassionate e sincere, al punto che decide di armarsi e di andare a combattere al fianco dell'Imperatore, in Belgio. Sua zia, la contessa Pietranera, dir\u00e0 dell'amato nipote: \nFabrizio in fuga per Waterloo.\nFabrizio fugge dal castello di Griante, all'insaputa del padre putativo, che lo avrebbe ostacolato e punito. Arrivato a destinazione, animato dal desiderio di incontrare Napoleone in persona, in realt\u00e0 si scontra subito con la prima delusione: insospettiti dal suo italiano, i militari francesi lo scambiano per una spia, lo arrestano e conducono in prigione. Per fortuna la moglie del guardiano della prigione, impietosita dalle vicende sfortunate del giovane e allo stesso tempo colpita dall'ardore militare che lo anima, lo aiuta e Fabrizio riesce a fuggire vestendo i panni di un soldato ussaro. Si mette quindi di nuovo alla ricerca di un battaglione di Napoleone a cui accorparsi, ma di nuovo una serie di disavventure lo perseguita mettendogli a rischio la vita.\nDopo molte peripezie riesce ad unirsi all'esercito, ma si trover\u00e0 solo ad essere l'attonito spettatore di una battaglia che diventer\u00e0 fin troppo famosa, quella di Waterloo, ma la Waterloo di Fabrizio \u00e8 una Waterloo confusa, guardata con l'occhio stupito ed inesperto di un ragazzo che non si rende conto di quello che sta succedendo, fra palle di cannone fischianti, disertori allo sbaraglio, furti di cavalli e assordanti cariche di fanteria prussiana. Lo stesso Napoleone, per conoscere il quale Fabrizio ha lasciato la casa paterna e ha percorso molte miglia, non \u00e8 altro che un'incerta, ingobbita apparizione cui il protagonista non riesce a dare pi\u00f9 di una fuggevole occhiata.\nIl ritorno a Griante e il primo incontro con Clelia Conti.\nAlla fine della battaglia, sconfitto Napoleone e disperso l'intero esercito francese, Fabrizio si ritrova a girovagare senza meta, fino a giungere davanti ad una locanda, il \"Cavallo Bianco\". Qui gli viene chiesto dal Generale dei Dragoni \"Le Baron\" di fermare chiunque tentasse di attraversare il ponte e di farlo entrare nella locanda. Ferito ad un braccio e ad una coscia nel tentativo di bloccare la strada a chi era fermamente intenzionato ad attraversare il ponte Fabrizio viene mandato nella locanda a riposare. Il giorno dopo, al suo risveglio, scopre che la locanda \u00e8 in fiamme; nel caos generale, decide di montare a cavallo e di fuggire via. Stremato per le ferite sub\u00ecte, riesce a malapena a raggiungere un'altra locanda, dove riceve le prime cure. Tornato al suo vecchio albergo a Parigi, scopre, grazie alle lettere scritte dalla madre e dalla zia, che deve fare subito ritorno a Milano, ma stando attento a seguire degli accorgimenti precisi, perch\u00e9 su di lui era stato emanato un ordine di cattura. L'invidioso fratello di Fabrizio, Ascanio, lo aveva infatti denunciato alla polizia di Milano con l'accusa di essere una spia di Napoleone. Ricercato dalla polizia, preoccupato, ma allo stesso tempo eccitato all'idea di essere considerato una spia dell'Imperatore, Fabrizio, seguendo prudentemente le istruzioni delle lettere, riesce a raggiungere il castello di Griante, dove riabbraccia la madre, la zia e le sorelle. Da qui, in attesa di trovare una soluzione per far ritirare l'ordine di cattura, Fabrizio fugge in Piemonte, a Romagnano, nei pressi di Novara. Durante la sua fuga fa la conoscenza di una giovane e affascinante dodicenne da cui rimane colpito: Clelia Conti. Una volta giunto in Piemonte riceve la notizia che la contessa Pietranera, sua zia, grazie alla sua influenza \u00e8 riuscita a far accordare al nipote l'impunit\u00e0, a patto di rispettare alcune condizioni per dimostrare di non essere un cospiratore.\nFabrizio diventa monsignore e raggiunge Parma.\nFabrizio viene preso sotto l'ala protettrice della zia Pietranera e del suo nuovo spasimante, il conte Mosca della Rovere Sorezana (ministro della guerra, della polizia e delle finanze del principe di Parma Ernesto IV), conosciuto al teatro La Scala di Milano. Innamoratosi perdutamente di lei, il conte Mosca chiede alla Pietranera di trasferirsi alla corte di Parma. Entusiasta all'idea di poter rivivere gli antichi fasti della giovinezza la contessa acconsente, accettando pure la condizione imposta dal conte per salvare le apparenze (lui \u00e8 sposato, seppure separato, mentre lei \u00e8 un'attraente giovane vedova): quella di accettare un matrimonio di facciata con il duca Sanseverina-Taxis, un sessantottenne con l'aspirazione di diventare ambasciatore. Presentata alla corte parmense come la duchessa Sanseverina, Gina riesce ben presto a conquistarsi l'intera corte (o comunque i personaggi di maggiore spicco). Consigliata dall'amante Mosca invita il nipote Fabrizio ad abbandonare le sue velleit\u00e0 militari per abbracciare una ben pi\u00f9 sicura (e degna dei suoi antenati) carriera ecclesiastica. Fabrizio accetta a malincuore. Viene cos\u00ec mandato all'Accademia ecclesiastica di Napoli e, dopo tre anni, ricevuta la nomina di monsignore, viene introdotto con tutti i fasti all'interno della corte parmense.\nQui Stendhal inventa un fantomatico Principato storicamente mai esistito (giacch\u00e9 a quell'epoca Parma era compresa nel Ducato di Parma e Piacenza), riuscendo a ritrarre in maniera esemplare il complesso microcosmo della corte, con tutti i suoi delicati equilibri, le sue malcelate ipocrisie, i suoi rapporti di forza, le servit\u00f9, le clientele, gli amori e le figure dominanti.\nIn questa foresta sociale il giovane monsignor del Dongo si muove agevolmente, seppur a volte un po' incautamente, ma all'occorrenza sempre rintuzzato o protetto dalla zia, che, seppure molto pi\u00f9 anziana di lui, ne \u00e8 visibilmente innamorata.\nDa questo momento in poi il romanzo non verter\u00e0 pi\u00f9 soltanto sulla figura di Fabrizio, poich\u00e9 la Sanseverina acquister\u00e0 sempre maggior rilievo, diventando il secondo perno della narrazione.\nLa continua ricerca dell'amore.\nFabrizio, intanto, \u00e8 tormentato dalla continua ricerca dell'amore, che non gli \u00e8 mai riuscito di vivere se non nell'aspetto della pura passione fisica: \nL'amore per Marietta e l'omicidio di Giletti.\nSe da un lato Fabrizio passa da un letto all'altro nel disperato tentativo di trovare il vero amore, dall'altro sa di avere un legame di complicit\u00e0 molto forte (a tratti persino equivoco) con la zia, e quando il conte Mosca se ne accorge, s'ingelosisce al punto da temere che i due siano amanti. Per distogliere la sua attenzione dalla zia, Fabrizio, dimentico dei doveri e divieti propri di un prelato, frequenta un teatro dove rimane affascinato da una giovane attrice che scoprir\u00e0 chiamarsi Marietta Valserra. Scopre altres\u00ec che la giovane attrice \u00e8 sotto la protezione di un attore follemente geloso di nome Giletti. Il brivido della conquista fa intestardire ancor pi\u00f9 Fabrizio, pronto a sfidare Giletti pur di avere Marietta. Nonostante i tentativi del conte Mosca di allontanare da Parma la compagnia teatrale (e quindi lo stesso Giletti), Fabrizio ne far\u00e0 un incontro del tutto fortuito a Sanguigna (dove si era recato per sovrintendere a degli scavi archeologici per il conte Mosca). Giletti, appena riconosciuto Fabrizio, gli si scaglia contro con il chiaro intento di ucciderlo. Fabrizio \u00e8 costretto a difendersi e gli infligge un colpo mortale usando un coltello consegnatogli qualche istante prima da Marietta. La morte del Giletti causer\u00e0 una necessaria latitanza per Fabrizio, che si vedr\u00e0 costretto a scappare di citt\u00e0 in citt\u00e0 sotto falso nome, passando per Ferrara e fermandosi a Bologna, dove vivr\u00e0 per qualche tempo sotto il nome di \"Giovanni Bossi\". Proprio in quest'ultima citt\u00e0 incontra Marietta (che si era recata l\u00ec nella speranza di incontrarlo) e i due diventano amanti.\nL'amore per Fausta.\nLa sfrenata, incessante e spesso irresponsabile ricerca dell'amore, comune a molti dei personaggi stendhaliani, fa invaghire Fabrizio questa volta di una certa Fausta, famosa cantante dotata di una splendida voce. Proprio la sua voce da usignolo fa innamorare follemente Fabrizio, il quale crede di avere trovato in lei finalmente l'amore. Decide allora di conquistarla, pur sapendo dell'esistenza di uno spasimante, tale conte M., anch'egli fortemente geloso, e certo non disposto a cedere la donna amata. Il culmine della rivalit\u00e0 tra i due sfocer\u00e0 in un duello da cui Fabrizio uscir\u00e0 vincitore, limitandosi solo a ferire e spaventare il rivale.\nLibro secondo.\nL'arresto e il trasferimento alla Cittadella di Parma.\nL'eco dell'omicidio di Giletti raggiunge la corte parmense. Qui il principe di Parma, innamorato perdutamente della duchessa Sanseverina e quindi gelosissimo di Fabrizio (poich\u00e9 l'unico capace di catturare il cuore della donna), vede subito nella situazione una preziosa occasione per allontanare una volta per tutte Fabrizio e, allo stesso tempo, infliggere un duro colpo all'altera duchessa, rea di avere rifiutato di divenire la sua amante. Dal canto suo la Sanseverina sfrutta la sua influenza presso il principe (il quale, nonostante i fermi propositi, non riesce a rimanere insensibile al fascino della donna) per farsi promettere, attraverso la firma di un documento, di non procedere contro Fabrizio. Il principe finge di acconsentire, ma il giorno dopo (grazie anche ad un vizio di forma del documento firmato che lo rende nullo) firma l'ordine d'arresto di Fabrizio e, allo stesso tempo, mostra la sua clemenza firmando la riduzione della condanna da venti anni a dodici anni di fortezza. L'ordine viene immediatamente eseguito: Fabrizio viene prelevato a Bologna e condotto in catene alla Cittadella di Parma.\nIl secondo incontro con Clelia Conti.\nQui, prima di essere condotto in prigione, Fabrizio fa un secondo incontro (il primo era avvenuto cinque anni prima sul lago di Como) con Clelia Conti, figlia del generale Fabio Conti, governatore della cittadella parmense. I due rimangono colpiti l'uno dall'altra e Clelia, capendo che Fabrizio si trova nei guai, si sente in dovere di aiutarlo, in nome della gentilezza e del soccorso che il giovane le aveva prestato cinque anni prima. Clelia, inoltre, sa bene che oltre alla pura e semplice prigionia, Fabrizio rischia di essere avvelenato o impiccato pubblicamente; infatti, in seguito ad un colloquio tra il principe di Parma e il governatore, alla domanda di Clelia su cosa avesse detto il sovrano, il governatore rispose: \u00abLa bocca ha detto: 'prigione'. Lo sguardo: 'morte'\u00bb.\nLa prigionia nella Torre Farnese.\nRinchiuso in una cella all'interno della Torre Farnese, Fabrizio, ancora stordito dall'incontro con la ragazza, rimane immediatamente estasiato dallo spettacolare panorama che gli si presenta dalla finestra della cella (da l\u00ec pu\u00f2 vedere, infatti, la catena delle Alpi, da Treviso al Monviso). Il suo animo si rallegra ancor pi\u00f9 quando scopre che pu\u00f2 anche scorgere il palazzo del governatore della prigione e, in particolare, la finestra di una stanza usata come uccelliera da Clelia Conti. Con suo grande stupore quella posizione privilegiata gli permette di vedere a pi\u00f9 riprese la ragazza e, persino, di comunicare con lei. In quello stato d'animo febbrile dettato dall'amore (questa volta vero amore), Fabrizio riesce addirittura ad apprezzare l'angusta e deprimente cella in cui si trova, chiamata \"Camera dell'Obbedienza passiva\": \u00ab\"Ma \u00e8 una prigione, questa? \u00c8 questo ci\u00f2 che avevo tanto temuto? [...] Come mai, io che avevo tanta paura della prigione, adesso sono dentro, e mi scordo di esser triste?\"\u00bb\nNon solo. Fabrizio riesce persino a comunicare con la duchessa Sanseverina, la quale aveva trovato un modo molto semplice, ma non per questo meno pericoloso, di contattare il nipote: si recava, nottetempo, in cima ad una torre che poteva essere vista dalla cella del prigioniero e da l\u00ec dapprima gli trasmetteva messaggi attraverso segnali luminosi intermittenti (che corrispondevano alle singole lettere dell'alfabeto) e poi, dopo aver corrotto un soldato di guardia, attraverso palle di piombo contenenti lunghe missive, scagliate all'interno della prigione con la fionda proprio dall'abile soldato. In questo modo la Sanseverina, oltre ad avere la certezza della sopravvivenza del nipote (spesso venivano diffuse notizie sulla sua morte), poteva rivelargli tutto quanto accadeva a corte, compresa la necessit\u00e0, sempre pi\u00f9 incombente, di tenersi pronto per la fuga: il principe di Parma, infatti, volendo infliggere il colpo di grazia alla duchessa, aveva incaricato un suo uomo di fiducia, il fiscale generale Rassi (uomo privo di scrupoli), di occuparsi della morte di Fabrizio, da indurre col veleno.\nDapprima Fabrizio rifiuta categoricamente l'idea della fuga, poich\u00e9 avrebbe significato allontanarsi, forse per sempre, dall'unica donna capace di risvegliare in lui l'amore. Sar\u00e0 proprio Clelia Conti, nel frattempo divenuta alleata della duchessa e per questo a conoscenza di tutti i suoi piani, a convincere Fabrizio a cambiare idea e a farsi giurare da lui che, quando fosse venuto il momento, non avrebbe esitato a fuggire.\nLa fuga.\nDopo nove lunghi mesi di prigionia Fabrizio riceve il segnale convenuto per la fuga. Approfittando di una fitta nebbia che era calata su Parma e approfittando dello stato di ubriachezza in cui versavano i soldati in occasione di un festeggiamento, Fabrizio, attraverso una serie di corde, si cala dalla Torre fino a raggiungere terra. Qui, provato per la stanchezza e la tensione, sente che le forze lo abbandonano, quando due uomini mandati dalla duchessa Sanseverina lo aiutano e lo portano in salvo. Fabrizio viene sistemato a Locarno, in Svizzera, dove la duchessa pu\u00f2 incontrarlo quotidianamente (per stare vicino al nipote aveva preso una casa presso Belgirate). Accanto alla felicit\u00e0 di averlo l\u00ec con s\u00e9 sano e salvo, la duchessa \u00e8 per\u00f2 straziata dalla seriet\u00e0 innaturale del nipote e dal dubbio che il suo cuore fosse rimasto a Parma. Capisce che, per quanto lei abbia fatto tutto il possibile per liberarlo dalla prigione, l'unica vera persona che aveva davvero salvato Fabrizio (convincendolo a fuggire) era la giovane Clelia. Capisce, quindi, di avere perduto per sempre l'amato nipote.\nLa vendetta.\nAccecata dalla gelosia la duchessa sfrutta i pochi contatti che le sono rimasti a corte per accelerare le nozze tra Clelia Conti e il ricchissimo marchese Crescenzi (in modo che Fabrizio dimentichi, e in fretta, la giovane figlia del governatore). Giunge, intanto, a Belgirate, la notizia della morte del principe: la duchessa non \u00e8 sorpresa, poich\u00e9 ne \u00e8 direttamente coinvolta. Non molto tempo prima, infatti, aveva assoldato un vecchio medico, nonch\u00e9 poeta e tribuno del popolo, Ferrante Palla (innamorato di lei e per la quale si sarebbe macchiato di ogni delitto) per uccidere, attraverso il veleno, il carnefice di Fabrizio: il principe di Parma in persona.\nIl ritorno a Parma.\nLa morte del principe di Parma scatena nella citt\u00e0 una serie di rivolte popolari contro la Cittadella, il fiscale Rassi e la vecchia amministrazione in generale. Questo subbuglio permette al conte Mosca di agire in favore di Fabrizio imponendo il silenzio sulla sentenza del giovane a tutti i giudici incaricati del processo (pena l'immediata impiccagione). Aiutando Fabrizio il conte favorisce di certo anche il ritorno dell'amata duchessa, ora nominata dal nuovo principe di Parma Ranuccio Ernesto V (figlio del principe defunto) duchessa di San Giovanni e prima dama di compagnia della principessa madre Clara Paolina. Un ultimo ostacolo bloccava il ritorno a Parma di Fabrizio in qualit\u00e0 di uomo libero: egli avrebbe dovuto sottoporsi al processo ed essere prosciolto da ogni accusa e, prima di questo, presentarsi alle prigioni della citt\u00e0 (comandate dal conte Mosca e quindi \"sicure\") per costituirsi.\nLa nuova prigionia.\nTutto il piano per restituire la libert\u00e0 a Fabrizio era stato studiato nei minimi particolari dal conte e dalla duchessa, ma senza tenere conto di un fatto certo: Fabrizio era innamorato e l'amore rende imprevedibili, impavidi e avventati. Fabrizio, infatti, si era s\u00ec presentato per costituirsi, ma non alle prigioni controllate dal conte Mosca, bens\u00ec direttamente alla Cittadella, nella speranza di rioccupare la sua vecchia cella e di vedere di nuovo Clelia (oramai prossima alle nozze col marchese Crescenzi). Questa mossa lo rende inevitabilmente esposto al rischio concreto di una vendetta da parte di Fabio Conti, il governatore della Cittadella, che vede nella situazione un'occasione unica per riscattarsi dal ridicolo di cui si era coperto al momento della fuga del prigioniero.\nIl tentato avvelenamento.\nIl governatore decide cos\u00ec di uccidere Fabrizio del Dongo facendogli avvelenare il pasto della sera. Ma ancora una volta Fabrizio viene salvato dalle due donne che lo amano: Clelia, che, accortasi di quello che stava succedendo e dimentica del voto fatto alla Madonna (quello di sposare il marchese Crescenzi e non rivedere pi\u00f9 Fabrizio), corre alla Torre Farnese ed irrompe direttamente nella cella di Fabrizio per impedirgli di mangiare la cena avvelenata; e la duchessa, che cede al ricatto del giovane principe di Parma accettando di diventare la sua amante in cambio della vita di Fabrizio. Il giovane del Dongo viene cos\u00ec graziato dal principe e salvato da morte certa. Il principe di Parma, del tutto all'oscuro e inorridito di fronte alle macchinazioni e tentativi di avvelenamento che si tramano alle sue spalle, decide di infliggere una esemplare punizione ai colpevoli: il generale Conti viene destituito assieme al Rassi, ed entrambi costretti anche all'esilio in Piemonte.\nLa libert\u00e0 amara.\nNel frattempo Fabrizio si sottopone al giudizio dei giureconsulti, i quali, dopo un regolare processo, lo prosciolgono da ogni accusa. Tornato in libert\u00e0, Fabrizio viene nominato - dal principe in persona - coadiutore dell'arcivescovo Landriani con futura successione e acquisisce pure il titolo di \"Eccellenza\". Ma i titoli e gli onori ricevuti non hanno significato per Fabrizio, ora che si vede di nuovo allontanato dall'amata Clelia, la quale, saputo in salvo l'amato, ritorna nella sua fermezza di sposare il marchese Crescenzi, per dovere nei confronti del padre e per dovere nei confronti del voto fatto alla Madonna.\nAdottando un travestimento Fabrizio riesce ad incontrare Clelia e i due finalmente si chiariscono: lei gli spiega il motivo del suo comportamento schivo e la necessit\u00e0 di non vedersi pi\u00f9. Per Clelia era inoltre necessario non rimandare ancora le nozze con il marchese Crescenzi, essendo questo l'unico modo per far ritornare il padre alla corte parmense (la stessa duchessa si sarebbe adoperata personalmente per il reintegro del generale a governatore della Cittadella, a condizione, per\u00f2, che le nozze venissero celebrate il prima possibile). Questa notizia e la ferma decisione di Clelia di mantenere fede all'impegno preso, gettano monsignor del Dongo in uno stato di \u00ab\"tristezza senza speranze\"\u00bb, di rassegnazione quindi, che lo spinge ad isolarsi e a ritirarsi presso il convento di Velleja, poco lontano da Parma. Questo isolamento dalla vita di corte e dalla mondanit\u00e0 e il silenzio in cui si era forzatamente rinchiuso, assieme all'estrema magrezza, lo fanno amare dalla gente comune, che arriva addirittura ad avvertire in lui l'odore della santit\u00e0: \u00ab\"tutta la sua condotta, unicamente ispirata dal dolore per le nozze di Clelia, fu presa come il frutto di una religiosit\u00e0 semplice e sublime\"\u00bb. Tornato a Parma per adempiere ai suoi doveri di coadiutore Fabrizio ha l'occasione di rivedere Clelia, ora marchesa Crescenzi, ad un ricevimento presso il principe e la fiamma tra i due innamorati si riaccende pi\u00f9 viva che mai.\nLa duchessa fugge da Parma e diventa la contessa Mosca.\nLa duchessa si trova ora costretta ad adempiere al giuramento fatto al principe (quello di divenire la sua amante), non riuscendo a convincerlo a fare altrimenti (nonostante la minaccia di fuggire da Parma e non farvi pi\u00f9 ritorno). Scappa quindi dalla citt\u00e0 per rifugiarsi a Bologna. Dopo pochi giorni sposa a Perugia il conte Mosca, diventando cos\u00ec la contessa Mosca della Rovere. I due si trasferiscono a Napoli, mentre Fabrizio rimane alla corte parmense, dove riesce a conquistarsi la piena fiducia del giovane principe. Proprio il pieno favore acquisito presso il principe, assieme al favore incontrastato che gode presso il popolo in qualit\u00e0 di eccellente predicatore, gli permette di aiutare il conte Mosca e sua moglie, gettando il seme per un loro futuro ritorno in pompa magna. Ma la felicit\u00e0 di Fabrizio del Dongo di aiutare il conte Mosca \u00e8 offuscata dall'ottuso silenzio e isolamento in cui si era relegata per l'ennesima volta Clelia, ora incinta del primogenito, ora pi\u00f9 che mai decisa a non rivedere pi\u00f9 Fabrizio.\nLa svolta.\nGelosa di una giovane borghese di nome Annetta Marina, innamorata persa di Fabrizio, e sui quali circolavano voci di una relazione, Clelia si risolve finalmente ad assistere ad una predica di monsignor del Dongo. Cos\u00ec, dopo quattordici mesi di lontananza forzata, i due si rivedono e l'aspetto emaciato di Fabrizio, in netto contrasto con la passione delle parole da lui pronunciate, convince Clelia ad incontrarlo. Gli d\u00e0 appuntamento per la notte seguente all'aranceto di palazzo Crescenzi, dove finalmente i due dichiarano apertamente il loro amore.\nLa fine.\nA questo punto Stendhal fa un balzo in avanti di tre anni. L'autore ci informa che nell'arco di questo periodo i due amanti hanno continuato a vedersi di nascosto (rigorosamente di notte per non venire meno al voto fatto alla Madonna di non \"vedere\" mai pi\u00f9 Fabrizio) e che da questa relazione segreta \u00e8 nato un bambino, Sandrino, il quale viene per\u00f2 cresciuto dal marchese Crescenzi (che lo crede suo figlio). Dopo due anni Fabrizio confessa a Clelia il desiderio di avere con s\u00e9 almeno il figlio, non potendo vivere apertamente con la donna amata. Cos\u00ec le suggerisce di far fingere a Sandrino una malattia, che si sarebbe aggravata fino a provocare la morte del bimbo (in realt\u00e0 portato al sicuro in un'altra casa). All'inizio riluttante, Clelia finisce con l'acconsentire al tanto diabolico quanto disperato piano. Le cose sembrano andare esattamente come previsto, ma quando Sandrino viene trasferito e si simula il lutto, il bambino si ammala veramente e muore dopo soli pochi mesi, seguito in capo a qualche mese dalla madre, distrutta dal dolore della perdita e del castigo sub\u00ecto. A questo punto Fabrizio non vede altra soluzione che dimettersi dal suo ufficio all'arcivescovado e, dopo aver dato disposizioni sulla divisione patrimoniale, si ritira nella certosa di Parma \u00ab\"situata nei boschi nei pressi del Po, a due leghe da Sacca\"\u00bb, dove morir\u00e0 dopo un solo anno.\nStendhal, alla fine, racconta che la contessa Mosca aveva acconsentito affinch\u00e9 il marito tornasse a Parma per riprendere il suo ministero, ma senza fare lei stessa ritorno, in nome del giuramento di non mettere pi\u00f9 piede negli Stati del principe fatto il giorno della violenza sub\u00ecta. Vive perci\u00f2 presso Vignano (in territorio austriaco) in un palazzo fatto costruire appositamente per lei dal conte Mosca. L\u00ec trascorre un periodo tutto sommato felice. Alla morte dell'adorato nipote, per\u00f2, la contessa non gli sopravvive che pochissimo tempo.\nStendhal chiude il romanzo informando che a Parma non ci sono pi\u00f9 prigionieri, che il nuovo principe \u00e8 amato e che il conte Mosca \u00e8 diventato ricchissimo: magrissimo sollievo per gli \"happy few\", i pochi lettori eletti a cui l'autore ha dedicato l'opera: "}
{"id": "543389", "revid": "110157", "url": "https://it.wikipedia.org/wiki?curid=543389", "title": "Le Lieu", "text": "Le Lieu (toponimo francese) \u00e8 un comune svizzero di 873 abitanti del Canton Vaud, nel distretto del Jura-Nord vaudois.\nGeografia fisica.\nLe Lieu si affaccia sul lago di Joux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLe Lieu \u00e8 servito dall'omonima stazione, lungo la ferrovia Pont-Brassus.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "543397", "revid": "322321", "url": "https://it.wikipedia.org/wiki?curid=543397", "title": "Tolfa", "text": "Tolfa \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nCentro agricolo dei Monti della Tolfa, pittorescamente addossato a scoscese rupi trachitiche, sul versante meridionale del gruppo.\nLa parte vecchia, immediatamente sottostante alla rocca Frangipane oggi distrutta, ha una caratteristica pianta a semicerchio, adattata alla forma del colle conico; da essa si diramano tre appendici pi\u00f9 recenti, protese ai lati delle principali vie di accesso.\nLa natura vulcanica e la presenza di numerosi minerali metallici ha facilitato l'insediamento umano.\nL'estensione del territorio arriva fino alle coste tirreniche, dove \u00e8 situata la frazione di Santa Severa Nord. Tolfa, dopo la costituzione del comune di Santa Marinella, ha perduto l'accesso al mare. Rimangono alcuni diritti di uso civico alla foce del Rio Fiume.\nOrigini del nome.\nIl termine \"Tolfa\" ha origine incerta: potrebbe derivare da \"Tulphae\", dalla radice tol- (sollevare), riferito alla sua posizione geografica; oppure, secondo un'altra ipotesi, potrebbe riferirsi al nome di un principe longobardo, forse Agilulfo o Ataulfo.\nStoria.\nNel territorio di Tolfa sono ben documentate, tramite ritrovamenti archeologici, l'et\u00e0 della pietra (in particolare paleolitico e neolitico) e l'et\u00e0 del rame. Attestata con notevole ricchezza di fonti archeologiche dirette \u00e8 l'et\u00e0 del bronzo (ultimo quarto del III millennio a.C. - inizio del I millennio a.C.). L'area era densamente popolata da villaggi che gradualmente si stabilizzano, attraverso un processo di selezione in favore delle sedi pi\u00f9 idonee ai sistemi di vita in progressiva trasformazione (ess.: bronzo antico: Bufalareccia, Fosso del Laghetto; bronzo medio: la Sughera, la Tolfa, Pian Sultano; bronzo recente: Rota); via via i gruppi si concentrano in luoghi ben circoscritti e difesi dove l'abitato prospera specialmente nel bronzo finale (la Tolfa; la Tolfaccia, Elceto e Monte Rovello nel contermine territorio di Allumiere); nell'et\u00e0 del bronzo finale non mancano impianti in luoghi aperti, forse con funzioni complementari rispetto ai centri su area difesa (es.: la Concia) e tombe ad incinerazione, sia raggruppate, sia isolate (Poggio della Capanna, Poggio Finocchiara, Coste del Marano). Da ricordare che la fase piena del bronzo finale medio-tirrenico, giacch\u00e9 esemplarmente rappresentata dagli oggetti bronzei del ripostiglio delle Coste del Marano, \u00e8 universalmente nota come \"fase Tolfa\". Anche lo stesso Monte della Rocca (come oggi viene detto il picco roccioso della Tolfa) ospit\u00f2, dunque, un abitato dell'et\u00e0 del bronzo, di cui \u00e8 per\u00f2 incerta la continuit\u00e0 con il successivo abitato di epoca storica. Caratteristico di tutto il territorio dei Monti della Tolfa, e condiviso con altre aree interne dell'Etruria, \u00e8 infatti un periodo di apparente abbandono o di meno intensa frequentazione, corrispondente alla fase iniziale della prima et\u00e0 del ferro (X secolo a.C.), quando la popolazione dei villaggi dell'et\u00e0 del bronzo finale contribu\u00ec allo sviluppo demografico dei nascenti centri \"protourbani\" (Tarquinia, Cerveteri, ecc.). La graduale rioccupazione del territorio condusse alla stabilizzazione di un sistema di insediamenti etruschi, prevalentemente di piccole dimensioni, noti specialmente per l'evidenza dei rispettivi gruppi di tombe a camera (costruite con pietre o intagliate nel tufo a seconda del substrato locale). Dopo l'et\u00e0 romana, ben rappresentata nel territorio comunale, poche le informazioni disponibili, fino alla prima menzione nota del nome della Tolfa, del 13 marzo 1201 (documento contenuto nella \"Margarita Cornetana\"). Agli inizi del secolo XIII, nella sistemazione territoriale del Patrimonio di San Pietro fatta dal papa Innocenzo II, il territorio venne riconosciuto come propriet\u00e0 della Santa Sede.\nAppartenuta ai signori locali di Tolfa vassalli dei conti Anquillara venne poi occupato dai viterbesi nel secolo XIV, e successivamente infeudato prima ai Capocci e poi a Ludovico e Pietro Frangipane, che cinsero l'abitato di mura ed ebbero vivaci contrasti con la Camera Apostolica a causa dei diritti sui giacimenti di alunite scoperti nel 1460-1462 dal cardinale Giovanni di Castro, che nel 1463 ottenne da papa Pio II la concessione venticinquennale per lo sfruttamento delle miniere (con la facolt\u00e0 di fabbricare l'edificio dell'allume) nella zona, finch\u00e9 la vertenza fu composta e il territorio pass\u00f2 alla Camera Apostolica. Finiti i venticinque anni di concessione di Giovanni di Castro, le miniere furono affittate da Agostino Chigi, nobile senese, che ottenne anche la concessione della Rocca di Tolfa, cio\u00e8 lo sfruttamento agro-pastorale della zona, con la facolt\u00e0 di tenervi un proprio castellano. Nel 1502 tale castellano fu Nicola Sergardi senese, il quale trasport\u00f2 diversi pezzi di artiglieria del castello con le armi del Signore della Rocca della Tolfa nelle fortezze di Porto Ercole e Talamone, facenti parte allora del dominio senese Basilio Pergi storico tolfetano. Le cave di allume con l'amministrazione Chigi si svilupparono al di l\u00e0 di ogni rosea speranza, e il papa stabil\u00ec che il ricavato servisse a finanziare la guerra contro i turchi, come risulta, tra l'altro, da un atto notarile nell'Archivio Vaticano, datato 1513, inerente al rinnovo dell'appalto Chigi da parte di Leone X, che porta come titolo \u00abAppaltum Alluminum Sanctae Crociatae\u00bb.Documento senza titolo L'industria dell'allume, minerale per il cui approvvigionamento non si poteva pi\u00f9 contare sui giacimenti compresi nei territori ormai preclusi dalla caduta di Costantinopoli (1453), determin\u00f2 un improvviso sviluppo della Tolfa, che nel 1530 ebbe da Clemente VII gli statuti di comune autonomo e si allarg\u00f2 rapidamente oltre la cerchia muraria; il complesso sorto vicino alle cave, a circa quattro chilometri dalla Tolfa, composto dallo stabilimento per la lavorazione dell'allume (\"le allumiere\") e da fabbricati costruiti per alloggiare gli operai, dette vita al paese di Allumiere, divenuto comune autonomo nel 1826.\nNel 1799 la Tolfa, a seguito della rivolta contro la Repubblica Romana, repressa dalle truppe francesi, fu saccheggiata e i resti della rocca, che avevano costituito l'estremo baluardo dei ribelli, furono ulteriormente danneggiati.\nSimboli.\nLo stemma della Citt\u00e0 di Tolfa, riconosciuto con il decreto del capo del governo del 5 maggio 1937, ha la seguente blasonatura:\nMonumenti e luoghi d'interesse.\nArchitetture religiose.\n\u00c8, dopo la chiesa del monte della Rocca, la chiesa pi\u00f9 antica che si trova a Tolfa. \u00c8 situata nella parte antica del paese, sotto il monte della Rocca. La chiesa collegiata di Sant'Egidio Abate ha subito molti rifacimenti nel corso dei secoli; la sua abside, localmente chiamata \"il torrione\", era parte della cinta muraria della Tolfa medioevale. L'attuale facciata in travertino e pianelle \u00e8 degli anni sessanta.\nVi sono anche resti di chiese sconsacrate:\nIl convento dei padri agostiniani\nIl convento dei padri agostiniani \u00e8 attiguo al cimitero e alla chiesa della Madonna della Sughera la cui costruzione fu iniziata da Agostino Chigi agli inizi del Cinquecento. Recentemente restaurato, ospita il nuovo museo civico e la biblioteca comunale di Tolfa. La chiesa della Madonna della Sughera, fu costruita attorno ad un albero di sughero su cui, da due cacciatori, era stata rinvenuta l'immagine di una Madonna con il Bambino Ges\u00f9.\nIl convento dei padri cappuccini\nIl convento e la chiesa dei padri cappuccini sono del XVII secolo. Dopo anni d'abbandono seguiti alla partenza dei frati cappuccini da Tolfa, il convento \u00e8 stato reso di nuovo abitabile dai gruppi archeologici d'Italia che lo hanno usato e lo usano tuttora come campo scuola di archeologia.\nArchitetture civili.\nIl palazzaccio\n\u00c8 l'antica sede del comune di Tolfa, situato nella parte antica del paese.\nIl palazzo comunale\nFu costruito attorno al 1860 come seminario della diocesi di Civitavecchia ma non fu mai usato per lo scopo per cui era stato costruito. Serv\u00ec dapprima come caserma di soldati francesi e poi da Palazzo Comunale. Dobbiamo ad un ufficiale francese l'orto botanico, che fu in seguito trasformato in un giardino comunale.\nArchitetture militari.\nI castello del monte della Rocca\nIl castello dei Frangipane, \u00e8 una tipica rocca medioevale. Fu l'ultimo bastione di difesa per tantissimi secoli e riusc\u00ec a proteggere il popolo tolfetano anche dall'esercito napoleonico. La chiesa della Rocca \u00e8 lo scrigno di Tolfa. \u00c8 situata vicino al castello e fu costruita per l'esigenza del popolo tolfetano di avere una chiesetta in cima \"al monte\", che proteggesse il paese dall'alto.\nSociet\u00e0.\nReligione.\nLa parrocchia di Tolfa appartiene alla diocesi di Civitavecchia-Tarquinia, che \u00e8 una sede della Chiesa cattolica immediatamente soggetta alla Santa Sede, appartenente alla Regione ecclesiastica Lazio. \u00c8 intitolata a Sant'Egidio Abate.\nTradizioni e folclore.\nTra le tradizioni pi\u00f9 antiche che si sono tramandate nei secoli tra la popolazione tolfetana, sicuramente ci sono quelle religiose, essendo presenti a Tolfa, fin dal secolo XVI, numerose confraternite, che organizzavano ed organizzano ancora oggi alcune processioni.\nLa pi\u00f9 suggestiva, e forse la pi\u00f9 bella tra le processioni, \u00e8 sicuramente quella del Venerd\u00ec Santo, accompagnata dalla banda, dal coro del \"Popule Meus\" e dai flagellanti.\nUna seconda processione suggestiva \u00e8 quella di Sant'Antonio Abate, protettore degli animali. La statua del Santo, portata a spalla lungo le vie del centro storico, \u00e8 contornata da centinaia di cittadini che illuminano le strade con torce di cera; inoltre il giorno 17 gennaio, festa del Santo, c'\u00e8 la tradizionale benedizione degli animali. Dopo la processione sono innalzati dei palloni colorati.\nUn'altra tradizione importante per i tolfetani \u00e8 quella della Pastorella. La prima Pastorella (ufficiale) a Tolfa fu organizzata nel 1929 da Checco del Tambur\u00ec, che suonava una foglia, successivamente e fino ad oggi \u00e8 organizzata dalla banda musicale, che rallegra le vie del paese per tutta la notte del 24 dicembre.\nCultura.\nIstruzione.\nBiblioteche.\nA Tolfa \u00e8 presente una biblioteca, ospitata all'interno del convento dei padri agostiniani.\nScuole.\nNel territorio comunale sono presenti varie strutture scolastiche:\nMusei.\nTolfa ospita un grande museo che si trova all'interno del convento dei padri agostiniani: qui si incontrano cultura, arte, scultura e tesori accumulati nel territorio nel corso dei secoli, soprattutto appartenenti alla civilt\u00e0 etrusca.\nMusica.\nNella citt\u00e0 opera la banda musicale \"Giuseppe Verdi\", che anima le varie processioni e le feste popolari, soprattutto in occasione del Santo Natale e del Carnevale.\nCucina.\nLa cucina tolfetana \u00e8 una cucina fatta di poche pietanze. Il piatto tipico della cucina tolfetana \u00e8 l'\u201cacquacotta\u201d: una zuppa di verdure della Maremma tosco-laziale. La sua storia risale ai popoli italici che erano soliti offrire alle divinit\u00e0, piatti di verdure stagionali. Essa \u00e8 un piatto con molte varianti stagionali, preparato con verdure coltivate o di campo, alle quali va aggiunto il \u201cbattuto\u201d (lardo di maiale) e la \u201cpersa\u201d (maggiorana), il tutto versato in una scodella con alla base alcune fette di pane di grano duro. Un altro piatto \u00e8 il \u201cbaccal\u00e0 in agro e dolce\u201d, tipico delle feste natalizie composto da baccal\u00e0, cipolla, uva passa, quarti di mela essiccati, prugne secche, visciole secche e peperoncino.\nGeografia antropica.\nSuddivisioni storiche.\nI rioni sono le ripartizioni storiche in cui \u00e8 suddiviso il centro cittadino. La citt\u00e0 era suddivisa dapprima in 5 rioni, saliti poi a 7 in epoca contemporanea. I rioni, sono cos\u00ec distribuiti:\nEconomia.\nLe coltivazioni agricole prevalenti sono quelle dei cereali, degli ortaggi e della vite.\nImportante \u00e8 l'allevamento del bestiame con gli allevamenti di bovini maremmani e dei famosi cavalli tolfetani. Industrie per l'estrazione del caolino e varie altre attivit\u00e0 artigianali completano il panorama economico del paese. Presente anche il commercio del legname e un certo turismo estivo.\nLa produzione artigianale di Tolfa trova nella borsa detta \"catana\" la sua massima espressione.\nLa catana sarebbe nata nel 1575, ad opera di un tale \"Mastro Stefano\".\nNegli anni settanta la catana sbarca addirittura negli Stati Uniti e negli anni ottanta la \"borsa di Tolfa\" era diffusissima tra gli studenti italiani.\nInfrastrutture e trasporti.\nStrade.\nLe principali direttrici stradali che interessano il comune sono:\nMobilit\u00e0 urbana.\nI trasporti interurbani di Tolfa vengono svolti con autoservizi di linea gestiti da COTRAL.\nSport.\nCiclismo.\nIl gruppo ciclistico Tolfa nasce nell'estate del 1983 dalla passione per il ciclismo di una decina di persone. I colori sociali del gruppo sono il rosso e il bianco.\nPallavolo.\nLa pallavolo Tolfa nacque da un'idea della signora Carrassi che gestiva una camiceria nell'oratorio della parrocchia. La squadra si chiamava T. T. T. (Trasformazioni Tessili Tolfa) e tutte le ragazze che lavoravano nel laboratorio furono coinvolte nell'iniziativa. L'anno seguente, con il nome U. S. Pallavolo Tolfa, la squadra si affili\u00f2 alla FIPAV con il numero di matricola 1206000004, risultando cos\u00ec la quarta societ\u00e0 della provincia di Roma iscritta alla Federazione Nazionale.\nPodismo.\nIl gruppo podistico Airone fu fondato nel 1998. Il fiore all'occhiello dell'Airone \u00e8 \"L'Arrampicata\", gara podistica in salita che si disputa ad agosto."}
{"id": "543399", "revid": "1904508", "url": "https://it.wikipedia.org/wiki?curid=543399", "title": "Rinaldo d'Este (1655-1737)", "text": "Biografia.\nInfanzia ed educazione.\nUltimogenito del duca Francesco I d'Este, Rinaldo (di costituzione gi\u00e0 debole e malata), venne destinato come la prassi richiedeva alla carriera ecclesiastica. Fedele studioso, venne avviato agli studi scientifici e di filosofia all'Universit\u00e0 di Modena.\nCarriera ecclesiastica.\nPapa Innocenzo XI lo cre\u00f2 cardinale diacono nel concistoro del 2 settembre 1686, dal momento che il papa gli aveva concesso una speciale dispensa per non aver ancora ricevuto gli ordini minori al tempo della propria promozione al cardinalato, aggravata dal fatto di avere uno zio nel Sacro Collegio dei Cardinali. Il 20 dicembre 1688 ricevette la porpora cardinalizia ed il titolo diaconale di Santa Maria della Scala. Prese parte al conclave del 1689 che elesse papa Alessandro VIII e nuovamente a quello del 1691 che elesse Innocenzo XII.\nLa situazione nel ducato per la famiglia d'Este intanto diveniva tragica in quanto era ormai chiaro che suo nipote Francesco II sarebbe morto senza eredi e come tale, il 21 marzo 1695 papa Innocenzo XII accett\u00f2 le sue dimissioni dalla carriera ecclesiastica consentendogli di preservare la casata d'Este al trono di Modena e Reggio.\nAscesa al Ducato.\nSalito al trono poco dopo le sue dimissioni, in seguito alla morte di Francesco II, ottenne il governo del Ducato di Modena e Reggio e prese pieno potere, ma rimaneva la necessit\u00e0 quasi immediata di trovare moglie per il nuovo duca, una necessit\u00e0 che data la sua carriera ecclesiastica non si era mai posta.\nMatrimonio.\nFu cos\u00ec che Rinaldo spos\u00f2 Carlotta Felicita di Brunswick-L\u00fcneburg, figlia di Giovanni Federico di Brunswick-L\u00fcneburg e di Benedetta Enrichetta del Palatinato, cugina di re Giorgio I di Gran Bretagna. Dopo 600 anni Este e Welfen (nelle ramificazioni discendenti Brunswick-L\u00fcneburg e Hannover) si unirono nuovamente grazie a questo matrimonio. Nel 1699 la cognata Guglielmina Amalia, principessa di Braunschweig-L\u00fcneburg, spos\u00f2 a Modena il figlio dell'imperatore Leopoldo I, Giuseppe (1678 \u2013 1711), che diverr\u00e0 a sua volta imperatore, imparentando cos\u00ec Rinaldo anche con gli Asburgo.\nDuca di Modena e Reggio.\nPer cercare di sollevare le condizioni del popolo minuto, che la crisi economica aveva letteralmente ridotto alla fame, controll\u00f2 strettamente il mercato del grano, arrestando anche alcuni nobili che ne facevano aggiotaggio, ed il prezzo diminu\u00ec sensibilmente.\nContinuarono gli acquartieramenti alemanni, ma impose, per il loro mantenimento, imposte ai feudatari, alle quali si assoggett\u00f2 lui medesimo, e migliorarono cos\u00ec le condizioni di vita dei contadini.\nLa morte di Carlo II di Spagna scaten\u00f2 la Guerra di successione spagnola che ancora una volta port\u00f2 lutti e miserie in Italia. Rinaldo cerc\u00f2 di barcamenarsi alla meno peggio, dichiarandosi nominalmente neutrale, ma il 1\u00ba agosto 1702 i Francesi entrano in Modena da Reggio, ove avevano costretto alla fuga i tedeschi, e Rinaldo dovette fuggire a Bologna.\nNel 1703 l'invasione si convert\u00ec in conquista, sciogliendo la Reggenza, ma nel frattempo le sorti del conflitto stavano mutando, con i Savoia che abbandonarono la Francia per schierarsi con l'Austria.\nNel novembre 1706 i tedeschi assalirono Modena ed assediarono i Francesi nella Cittadella. Questi si arresero nel febbraio 1707; il Duca era fra gli assedianti ed ottenne un trattamento onorevole per gli assediati. Nelle faticose trattative di pace acquist\u00f2 dall'Impero (per doppie di Spagna) il Ducato della Mirandola, confiscato al filo-francese duca Francesco Maria II Pico (decaduto pe fellonia dopo l'assedio della Mirandola del 1705), e tent\u00f2 un riavvicinamento alla Francia mediante il matrimonio dell'erede al trono Francesco con Carlotta Aglaia di Borbone-Orl\u00e9ans, la figlia di Filippo II d'Orl\u00e9ans. Andarono invece a vuoto i reiterati tentativi di ottenere Comacchio, annesso al Ferrarese, ma feudo imperiale, nonostante le dotte perorazioni di Ludovico Antonio Muratori.\nIl matrimonio del figlio fu fonte di infiniti guai e preoccupazioni per Rinaldo: la nuora era quanto di pi\u00f9 capriccioso e licenzioso si potesse immaginare, e con entrambi i rapporti si fecero presto tesi; per loro fece costruire una principesca residenza a Rivalta, presso Reggio Emilia, pur di non averli a Palazzo Ducale.\nLe finanze ducali non si riebbero pi\u00f9 dall'esborso delle doppie (oltre una tonnellata d'oro) pagate per l'acquisto della Mirandola: la lira modenese e la lira reggiana si indebolirono, mentre crebbe il disordine monetario a causa di emissioni di monete svalutate. A questi problemi si aggiunsero poi le ingenti spese per la costruzione della villa di Rivalta ove and\u00f2 poi a risiedere il figlio Francesco con la moglie Carlotta, un complesso che, a detta dei contemporanei, rivaleggiava per sfarzo con Versailles.\nNel 1728, con il matrimonio della figlia Enrichetta con l'ultimo Farnese di Parma, Antonio, Rinaldo cerc\u00f2 la prospettiva di ingrandire il proprio Stato ad occidente, ma dopo poco il genero mor\u00ec senza eredi e Parma pass\u00f2 ai Borboni.\nUltimi tempi e morte.\nNel 1733 scoppi\u00f2 la Guerra di successione polacca ed il Duca, pur dichiarandosi neutrale, segretamente parteggiava per l'Impero. Per un breve periodo fu costretto ancora una volta dai Francesi a rifugiarsi a Bologna, ma con la pace del 1736 torn\u00f2 a Modena ed ottenne, il 12 ottobre 1737, per i servigi resi all'Impero, la Contea di Novellara e Bagnolo. Pochi giorni dopo mor\u00ec, lasciando la reggenza alle figlie nubili Benedetta e Amalia, poich\u00e9 il figlio Francesco era in Ungheria al servizio dell'imperatore Carlo VI a combattere i Turchi.\nDiscendenza.\nRinaldo e Carlotta ebbero sette figli:"}
{"id": "543402", "revid": "40859", "url": "https://it.wikipedia.org/wiki?curid=543402", "title": "Compattificazione di Alexandroff", "text": ""}
{"id": "543412", "revid": "767487", "url": "https://it.wikipedia.org/wiki?curid=543412", "title": "La Praz", "text": "La Praz (toponimo francese) \u00e8 un comune svizzero di 159 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "543415", "revid": "4106", "url": "https://it.wikipedia.org/wiki?curid=543415", "title": "Willow Rosemberg", "text": ""}
{"id": "543420", "revid": "1522738", "url": "https://it.wikipedia.org/wiki?curid=543420", "title": "Umberto Ortolani", "text": "Viene considerato come l\u2019eminenza finanziaria della loggia P2, avendo favorito lo sviluppo degli affari di Licio Gelli in Sud America e con il Vaticano, tramite l'Istituto per le opere di religione (IOR) di mons. Marcinkus.\nL'11 febbraio 2020 la procura generale di Bologna lo ha indicato come uno dei 4 mandanti, organizzatori o finanziatori della strage di Bologna insieme a Licio Gelli, Mario Tedeschi e Federico Umberto D'Amato.\nBiografia.\nLaureatosi in giurisprudenza nel dopoguerra, diventa amministratore delegato della Ducati. Introdotto dal cardinale di Bologna, Giacomo Lercaro, negli ambienti vaticani (tanto che, nel 1963 gli viene concesso il titolo di \"gentiluomo di Sua Santit\u00e0\" da papa Paolo VI, ma che verr\u00e0 poi revocato nel 1983), si costruisce sulle amicizie ecclesiastiche e sulle relazioni con il mondo della politica e dell'industria, un solido trampolino di lancio, preferendo, per\u00f2, rimanere sempre nell'ombra (egli si definiva un \"signor Nessuno\").\n\u00c8 stato Presidente dell'Agenzia giornalistica Italia (che nel 1965 fu venduta all'Eni); Presidente dell'Istituto nazionale per le case degli impiegati statali (INCIS); Presidente dell'Ente Terme e Presidente della Federazione della Stampa Italiana all'Estero. All'inizio degli anni settanta si rafforza il sodalizio con Licio Gelli. Sarebbe del 1974 la sua iscrizione alla loggia P2.\nIl 15 settembre 1979 ottenne, con Regie Lettere Patenti, da Umberto II di Savoia la concessione del titolo di conte, trasmissibile ai maschi primogeniti, e lo stemma descritto nei seguenti termini araldici \"di rosso, al monte al naturale, fondato su una campagna di verde, alla figura di S. Michele Arcangelo. Motto: si si no no\".\nIl suo impero finanziario \u00e8 soprattutto all'estero: nel settembre del 1983, quando la Guardia di Finanza lo blocca in Brasile, amministra una banca (la \"Bafisud\", Banco Financiero Sudamericano), possiede una trentina di grandi aziende agricole in Uruguay, una casa editrice, tre grattacieli e migliaia di ettari coltivati in Argentina, Paraguay e Brasile. Accusato di essere stato al centro degli intrighi finanziari della loggia P2 (dal \"caso Rizzoli\" alla bancarotta fraudolenta per il crack Ambrosiano), Ortolani si rende latitante, inseguito da due mandati di cattura internazionali.\nViene anche accusato \u2013 ma poi sar\u00e0 prosciolto \u2013 per il coinvolgimento nella strage di Bologna. Rifugiatosi a San Paolo, il Brasile si \u00e8 sempre rifiutato di arrestarlo perch\u00e9, dal 1978 aveva preso la cittadinanza brasiliana. Il 21 giugno 1989 Ortolani rientra in Italia All'aeroporto di Malpensa, la Guardia di Finanza gli notifica due mandati di cattura per bancarotta fraudolenta; viene rinchiuso nel carcere milanese di Opera ma, pagando una cauzione di 600 milioni di lire, dopo una settimana \u00e8 di nuovo libero. Il 28 gennaio 1994 viene condannato a quattro anni di reclusione per concorso in bancarotta nell'ambito della gestione della Rizzoli, di cui era stato consigliere di amministrazione.\nNel 1996, nel processo a carico della loggia P2, viene assolto dall'accusa di cospirazione politica contro i poteri dello Stato. Nell'aprile 1998 la Corte di Cassazione conferma e rende definitiva la condanna a 12 anni per il crack del Banco Ambrosiano. Ortolani, che viveva a Roma, non torn\u00f2 in carcere a causa delle sue cattive condizioni di salute. Il tribunale di Sorveglianza di Roma sospende, infatti, l'esecuzione della pena a causa della sua malattia. Ortolani muore a Roma il 17 gennaio 2002.\nNel febbraio del 2020 la procura generale di Bologna lo ha indicato come uno dei 4 mandanti, organizzatori o finanziatori della strage di Bologna."}
{"id": "543421", "revid": "124028786", "url": "https://it.wikipedia.org/wiki?curid=543421", "title": "Char Aznable", "text": " \u00e8 un personaggio immaginario e l'antagonista principale della serie di anime \"Mobile Suit Gundam\" e dei suoi seguiti \"Mobile Suit Z Gundam\" e ', conosciuto in Italia anche come Scia Aznabul /'\u0283ia azna'bul/, la Cometa Rossa\"', dal nome che gli venne dato nel primo doppiaggio di \"Mobile Suit Gundam\", derivato dal titolo onorifico che ha anche in originale: .\nYoshiyuki Tomino ha pubblicamente confermato all'Anime Expo New York 2002 che il nome \"Char Aznable\" \u00e8 stato ispirato da quello del cantante francese Charles Aznavour, mentre il colore rosso dei suoi mobile suit \u00e8 probabilmente un riferimento all'asso della prima guerra mondiale, il \"Barone Rosso\", Manfred von Richthofen.\nStoria.\nChar Aznable \u00e8 conosciuto anche come Quattro Bajeena e Edward Mass, ma nacque con il nome Casval Rem Deikun. \u00c8 stato anche soprannominato \"Cometa Rossa\" a causa della rapidit\u00e0 con cui, durante la Guerra di Un Anno, nel corso della battaglia di Loum distrusse cinque astronavi classe Magellano della Federazione Terrestre (azione per la quale gli venne conferita la promozione a maggiore). \u00c8 il fratello maggiore di Sayla Mass, nata con il nome di Artesia Som Deikun, e figlio dello scomparso Zeon Zum Deikun, primo leader delle colonie spaziali di Side 3, poi divenute la Repubblica (e successivamente il Principato) di Zeon.\nMobile Suit Gundam.\nDopo la morte del padre, Char e Artesia vennero portati sulla Terra dal fedele Jimba Ral e assunsero l'identit\u00e0 della famiglia aristocratica Mass con i nomi di Edward e Sayla. Comunque Casval era convinto che suo padre fosse stato assassinato dalla famiglia Zabi, che dopo la morte di Zeon Zum Deikun istitu\u00ec il Principato di Zeon. Cercando vendetta, Casval Rem Deikun si cre\u00f2 l'identit\u00e0 di Char Aznable e nascondendo la sua faccia dietro a una maschera, si un\u00ec all'esercito di Zeon cercando di avvicinarsi abbastanza da poter uccidere gli Zabi.\nNella versione rivista e approfondita della storia presente nel manga \"Gundam Origini\" Edward Mass conosce Char Aznable, un ragazzo a lui identico nell'aspetto e intenzionato a entrare all'Accademia Militare di Zeon. Sapendo di essere braccato dalla famiglia Zabi, Edward riesce a sostituirsi al sosia, del quale provoca la morte, facendolo uccidere al suo posto per mano degli Zabi. \nMass lasci\u00f2 quindi la colonia Texas e, usando l'identit\u00e0 di Char Aznable, si iscrisse alla Zeon Military Academy, laureandosi come primo della sua classe. Durante la Guerra di un anno egli mostr\u00f2 grandi capacit\u00e0, non solo come pilota di Mobile Suit, ma anche tattiche e come ufficiale comandante. Nel corso della guerra Char Aznable svilupp\u00f2 un'intensa rivalit\u00e0 con il pilota della Federazione Terrestre Amuro Ray e strinse una relazione peculiare con la newtype Lalah Sune. Char stesso divenne un newtype, sebbene debole.\nAlla fine della Guerra di Un Anno Char, dopo la sconfitta di Zeon, si ritir\u00f2 su Axis, avendo raggiunto il suo obiettivo, grazie anche alla combinazione delle azioni del suo rivale Amuro Ray e delle rivalit\u00e0 interne agli Zabi stessi.\nZeta Gundam.\nChar riapparve 7 anni dopo in \"Mobile Suit Zeta Gundam\", senza alcun travestimento avendo rimpiazzato soltanto la sua maschera con occhiali da sole e adoperando l'alias \"Quattro Bajeena\". Nel periodo tra l'UC 0080 e l'UC 0087, Char si era infiltrato nelle Forze della Federazione Terrestre come spia per Axis Zeon, iniziando a usare il nome di Quattro Bajeena. Comunque le cose peggiorarono con il crescere dei Titans come forza oppressiva, cosicch\u00e9 Char si un\u00ec a un gruppo rinnegato di soldati della Federazione Terrestre e alla fine divenne uno dei leader dell'Anti-Earth Union Group (AEUG).\nQuesta volta, piuttosto che servire da rivale del protagonista, Kamille Bidan, Char serve da mentore di Kamille nella guerra contro la tirannica organizzazione dei Titans. In Zeta Gundam, Char diventa un alleato dei suoi precedenti avversari Amuro Ray, Hayato Kobayashi e Bright Noa. Serve al comando di Bright Noa come comandante dei mobile suit dell'AEUG.\nIn Zeta Gundam, Char \u00e8 un eroe pronto a mettersi in gioco e a combattere per la libert\u00e0 degli spaziali. Il suo discorso politico di fronte all'Assemblea della Federazione a Dakar, trasmesso in tutta la Terra e nello spazio, \u00e8 uno degli eventi pi\u00f9 importanti della linea temporale dell'Universal Century. Sigilla il totale impegno di Char verso la colonizzazione spaziale e la migrazione dell'intera umanit\u00e0 nello spazio.\nNonostante la vittoria dell'AEUG nella guerra di Gryps contro i Titans, Char viene sconfitto nella battaglia finale da Haman Karn, leader di Axis (e pi\u00f9 tardi di Neo Zeon) e viene dato per morto. D'altra parte, mentre scorrono i titoli di coda, viene inquadrato il mobile suit di Char gravemente danneggiato ma con il modulo di comando aperto. Bright Noa commenta che ha la sensazione che Char stia semplicemente osservando da dietro le quinte, in attesa del giusto momento per tornare.\nChar non compare nel seguito di \"Zeta Gundam\", \"Mobile Suit Gundam ZZ\". Yoshiyuki Tomino ha affermato ufficialmente che intendeva farlo comparire anche in Gundam ZZ, ma il piano venne cancellato quando ottenne il via libera per il film \".\nMobile Suit Gundam: Char's Counterattack.\nTrascorrono altri cinque anni prima del ritorno di Char nel film \" come leader di una nuova fazione, Neo Zeon. Egli intende far precipitare il massiccio asteroide Axis sulla Terra, forzando la migrazione della sua popolazione nello spazio, dove pensa che tutta l'umanit\u00e0 sar\u00e0 forzata a evolversi in newtype. Solo una cosa si para sul suo percorso: la task force Londo Bell della Federazione Terrestre, comandata da Bright Noa e, l'asso di questa il suo antico rivale Amuro Ray.\nSia Char sia Amuro pilotano mobile suit equipaggiati con un avanzato sistema \"psycommu\" conosciuto come \"psycoframe\". Dopo che i loro due psycoframe reagiscono una all'altra sovraccaricandosi, Amuro e Char spariscono entrambi senza lasciare traccia. Da allora non si sono pi\u00f9 avute notizie di nessuno dei due: si presume che entrambi siano morti nella massiccia esplosione di energia psichica. Nella versione romanzata di \"Char's Counterattack \"\u00e8 confermata la morte in azione di entrambi .\nChar, ritorna sia pure come clone, in \"Gaia Gear\", un romanzo di Yoshiyuki Tomino ambientato ancora pi\u00f9 tardi nella cronologia dell'Universal Century. Afranshia Char \u00e8 il clone realizzato dagli ultimi resti di Zeon per condurli in un ultimo tentativo di rovesciare la Federazione, usando il potente mobile suit Gaia Gear Alpha.\nMobile Suit Gundam: The Origin.\nIn questo OAV (che narra gli eventi precedenti a Mobile Suit Gundam) Char \u00e8 come il protagonista, infatti questo adattamento cinematografico del manga \"Gundam Origini\" parte dalla sua infanzia. Si ripercorre il suo cammino e quello della sorella Artesia (in seguito Sayla) e si spiega come ha abbandonato la sorella, come \u00e8 entrato nell'esercito di Zeon, come \u00e8 diventato esperto di Mobile Suit, e come ha conosciuto Lalah.\nIn totale questo OAV comprende 6 episodi, in Italia sono usciti tutti per il mercato home video e sono disponibili su una nota piattaforma streaming. Questo OAV ha avuto un episodio speciale incentrato sulla leggendaria battaglia di Loum (Origin V) e si \u00e8 concluso con il sesto episodio, \"Rise of the Red Comet\", che nei titoli di coda si ricongiunge alla prima serie \"Mobile Suit Gundam\", introducendo i futuri ruoli dei personaggi principali della serie storica.\nMobile Suit.\nOltre a essere stato un eccellente comandante, Char Aznable aggiungeva alla sua intelligenza e al suo carisma la sua esperienza di pilota di mobile suit. Normalmente guida un mobile suit personalizzato con i suoi colori, rosso e nero, con efficienza spietata. Tra i mobile suit che ha pilotato ci sono stati:\nCloni di Char.\nChar Aznable \u00e8 responsabile anche della generazione di una serie di \"cloni\", personaggi con caratteristiche simili alle sue nelle altre serie di Gundam. Questo personaggio di solito ricopre lo stesso ruolo di avversario principale o di personaggio di supporto significativo, qualche volta ha i capelli biondi e solitamente \u00e8 avvolto in un alone di mistero e indossa una maschera. In alcuni casi ha un piano estremista in mente (per esempio alcuni di questi \"cloni di Char\" intendono forzare la migrazione delle persone nello spazio, esattamente come Char tent\u00f2 di fare). \u00c8 uno tema comune per i \"cloni di Char\" di essere collegati alla protagonista femminile in qualche maniera (\u00e8 il padre, fratello, amante precedente, ecc.).\nAlcuni esempi di personaggi che sono considerati \"cloni di Char\"\nUn suo clone reale (Afranshia Char) compare nel romanzo \"Gaia Gear\", e Full Frontal di \"Gundam Unicorn\" \u00e8 anch'egli uno pseudo-clone, alterato come cyber newtype e con la chirurgia per farlo assomigliare all'originale, cosa confermata dalla somiglianza fisica del personaggio, e anche dal doppiaggio, che impiega lo storico doppiatore giapponese di Char.\nInfluenza culturale.\nNella cultura pop giapponese Char Aznable ha un ruolo simile a quelli delle icone della fantascienza Dart Fener e Spock. Anche molte persone che non guardano anime ne conoscono perlomeno il nome.\nLa Bandai ha approfittato della popolarit\u00e0 di Char concedendo in licenza il suo nome per vari prodotti. Sono stati prodotti laptop, Nintendo GameCube, Game Boy Advance SP, caschi da motociclista, lettori di DVD portatili personalizzati Char. Tutti questi prodotti hanno una finitura in rosso satino e l'insegna di Zeon in foglia dorata o l'emblema di Neo Zeon stampati su di esso. Il 25 luglio 2006 la GE Consumer Finance ha lanciato sul mercato una carta di credito personalizzata Char, che riceve il triplo di punti bonus per ogni 1.000 yen spesi in confronto a altre carte di credito correlate a Gundam (un riferimento al \"tre volte pi\u00f9 veloce di un normale Zaku\" dall'anime)\nL'investitore giapponese Daisuke Enomoto ha chiesto di partire vestito come Char Aznable, nel suo volo spaziale pianificato per il 2006\nNell'episodio autoconclusivo \"The Supergirl\", inserito nei Rumic World di Rumiko Takahashi, il \"cattivo\" \u00e8 mascherato da Char.\nNell'episodio 30 della serie \"Keroro\", l'omonimo protagonista fa la parodia ad una delle scene pi\u00f9 famose della serie di \"Gundam\" in cui Char sorseggia del liquore in un locale dopo essere stato espulso dall'esercito di Zeon.\nNell'episodio 22 \"Aiuto, ci invadono!\" (in gran parte una parodia della serie \"Gundam\") di \"Excel Saga\", una versione puchu di Char ha un breve scontro con la protagonista della serie Excel, a bordo del Gundam.\nLa Toyota nel 2013 gli ha dedicato una serie speciale della Auris"}
{"id": "543422", "revid": "14480", "url": "https://it.wikipedia.org/wiki?curid=543422", "title": "Panard ERC", "text": ""}
{"id": "543424", "revid": "7077", "url": "https://it.wikipedia.org/wiki?curid=543424", "title": "Casval Rem Deikun", "text": ""}
{"id": "543425", "revid": "1452073", "url": "https://it.wikipedia.org/wiki?curid=543425", "title": "ChuChu Rocket!", "text": " \u00e8 un videogioco rompicapo del 1999 sviluppato da Sonic Team e pubblicato da SEGA per Dreamcast. Successivamente convertito per Game Boy Advance, del gioco sono state realizzate versioni per iOS e Android oltre a essere distribuito, solamente in Giappone, per Wii U tramite Virtual Console.\n\"ChuChu Rocket!\" \u00e8 stato il primo gioco online di successo fra tutte le console pi\u00f9 importanti. Il gioco \u00e8 stato successivamente regalato con ogni Dreamcast come dimostrazione delle sue possibilit\u00e0 online. Il gioco \u00e8 anche stato regalato ai possessori europei della console, che potevano ricevere una copia del gioco connettendosi al servizio online Dreamarena con il browser del Dreamcast.\nModalit\u00e0 di gioco.\nLo scopo del gioco \u00e8 essenzialmente quello di guidare alcuni topi, i ChuChus, attraverso un tabellone in modo da raggiungere determinati obiettivi cercando di evitare i gatti KapuKapus. Sia ChuChus che KapuKapus si muovono in modo semplice e prevedibile: girano a destra appena incontrano un muro, cambiano direzione in corrispondenza di una freccia o di un angolo e tornano indietro se arrivano in un vicolo cieco.\nGame Boy Advance.\nLa versione per Game Boy Advance di \"ChuChu Rocket!\" presenta lo stesso gameplay dell'originale per Dreamcast a cui \u00e8 stata aggiunta una modalit\u00e0 di gioco multigiocatore con una sola cartuccia. I 100 livelli originali sono stati inclusi, insieme a 2.500 livelli creati dagli utenti del servizio online. Diversamente dalla versione per Dreamcast, l'editor di livelli della versione per Game Boy Advance \u00e8 capace di creare livelli per le stage challenge e per le modalit\u00e0 multigiocatore.\nCloni.\n\"ChuChu Rocket!\" ha ricevuto alcuni cloni open source tra cui \"Mures\" di Adam D'Angelo, \"Tuxigloo\" di Fran\u00e7ois Dang Ngoc, dedicato alla mascotte Tux e \"Duck Marines\" realizzato da Tangram Games.\nAltre apparizioni.\nIn \"Sonic &amp; SEGA All-Stars Racing\", quattro ChuChus (dai colori verde, rosso, blu e giallo) appaiono come piloti giocabili. Come veicolo utilizzano proprio il loro razzo e come \"All-Star\" utilizzano il gatto KapuKapu.\nAccoglienza.\nLa rivista \"Retro Gamer\" lo ha classificato come il tredicesimo miglior gioco uscito per Dreamcast su un massimo di venticinque titoli. Keith Stuart di \"The Guardian\" consider\u00f2 \"ChuChu Rocket!\" come uno dei trenta migliori videogiochi dimenticati nel corso del tempo."}
{"id": "543426", "revid": "7077", "url": "https://it.wikipedia.org/wiki?curid=543426", "title": "Scia la Cometa Rossa", "text": ""}
{"id": "543428", "revid": "7077", "url": "https://it.wikipedia.org/wiki?curid=543428", "title": "Quattro Bajeena", "text": ""}
{"id": "543431", "revid": "124123", "url": "https://it.wikipedia.org/wiki?curid=543431", "title": "Ugone da Alatri", "text": "Biografia.\nEducato presso il monastero di Montecassino, dopo una fulgida carriera che lo vide prima cappellano e suddiacono pontificio, poi vicecancelliere, fu creato cardinale da papa Pasquale II nel 1105 con il titolo dei Santi XII Apostoli, secondo le informazioni che di lui offre il nipote Pandolfo, biografo dei pontefici di quel tempo.\nFu protagonista di uno dei momenti pi\u00f9 drammatici della lotta antipapale di Enrico V. \nNel 1118 la Rocca di San Felice Circeo, a lui affidata da Pasquale II, fu assalita invano per ventotto giorni dall'imperatore Enrico V, che, quattro anni dopo, avrebbe messo fine alla lotta per le investiture con il Concordato di Worms. \nTornato a Roma, fu costretto a fuggire nella notte attraverso le acque del Tevere con il nuovo papa Gelasio II per le continue minacce dell'imperatore; quando questi, dopo un lungo inseguimento, stava per irrompere sulle galee papali, Ugone mise in salvo il vecchio pontefice, e caricandoselo sulle proprie spalle (da cui l'appellativo di \"novello Enea\") lo condusse a riva nascondendolo nel Castello di San Paolo di Ardea. Forse per ricompensa, Ugo viene nominato Rettore pontificio di Benevento. \nMor\u00ec nel 1121 durante un viaggio nelle Puglie, inviato da Callisto II per far desistere Ruggeri di Sicilia dall'assedio della rocca di Nicefori in Calabria."}
{"id": "543439", "revid": "228587", "url": "https://it.wikipedia.org/wiki?curid=543439", "title": "Gottifredo di Raynaldo", "text": "Biografia.\nNato da nobile famiglia, divenne canonico della Cattedrale di Alatri nel 1229. Nipote del potente cardinale Riccardo Annibaldi venne creato cardinale diacono del titolo di San Giorgio in Velabro nel dicembre del 1261 con una bolla di papa Urbano IV. Nel 1264 cur\u00f2 la divisione dei beni tra il vescovo e il capitolo e dett\u00f2 il nuovo Statuto Capitolare. Nel 1269 ottenne la signoria di Ceprano, dopo una serie di acquisti di terre da parte della sua famiglia che continu\u00f2 negli anni successivi.\nDopo un'intensa attivit\u00e0 durante la quale riusc\u00ec a tessere solide impalcature politiche ottenne simultaneamente quattro canonicati in varie parti d'Europa, dando vita ad uno dei feudi pi\u00f9 potenti della zona, annoverando ingenti ricchezze.\nEra presente a Bologna quando la citt\u00e0 il 29 luglio 1278 riconobbe con atto solenne il dominio papale. In qualit\u00e0 di rettore (dal 1243) della chiesa alatrense di Santo Stefano, nel 1284 ne promosse l'ampliamento.\nNel 1286 venne nominato podest\u00e0 di Alatri (per celebrare la sua carica, edific\u00f2 nel luogo centrale della citt\u00e0 un imponente palazzo, che resta a testimoniarne il potere).\nCon l'elezione del cardinale Giacomo Savelli a papa (Onorio IV), avvenuta il 2 aprile 1285, Goffredo gli subentr\u00f2 nella carica di cardinale protodiacono.\nIl cardinale Gottifredo era un'importante personalit\u00e0 sia in campo politico che religioso. L'inventario della sua eredit\u00e0, redatto il 31 maggio del 1287, indica l'abbandono della vita terrena nei primi mesi dello stesso anno, probabilmente colpito da peste.\nAttivit\u00e0 politico-diplomatica.\nLa sua figura \u00e8 legata ai pi\u00f9 importanti eventi della secolare lotta tra il Papa e l'Imperatore.\nIl contesto \u00e8 quello delle divisioni fra le famiglie nobiliari di Alatri, provocate dal contrasto tra il papato e gli ultimi Svevi: alcune parteggiavano con gli svevi, altre erano schierate con gli angioini. Partigiano di queste ultime era il cardinale Gottifredo.\nEgli intesse una laboriosa azione diplomatica per conto della Santa Sede: la sua amicizia con il sovrano francese Carlo I d'Angi\u00f2, che incoron\u00f2 egli stesso nel 1266, lo aiut\u00f2 a comprendere le pi\u00f9 sorprendenti mosse diplomatiche a favore del papato e contro le aspirazioni degli Hohenstaufen, contribuendo al definitivo tramonto della dinastia sveva.\nConclavi.\nDurante il suo periodo di cardinalato vi furono ben otto conclavi e Goffredo da Alatri partecip\u00f2 a tutti:"}
{"id": "543441", "revid": "125626658", "url": "https://it.wikipedia.org/wiki?curid=543441", "title": "Rivoluzione scientifica", "text": "La rivoluzione scientifica fu una fase di straordinario sviluppo della scienza che si svilupp\u00f2 a partire dal 1543, data di pubblicazione dell'opera di Niccol\u00f2 Copernico \"Le rivoluzioni degli astri celesti\" (rivoluzione copernicana) al 1687, data di pubblicazione dell'opera di Isaac Newton \"I principi matematici della filosofia naturale\", comprendendo la nascita del metodo scientifico da parte di Galileo Galilei.\nIntroduzione.\nGli storici descrivono il sorgere della scienza moderna durante il primo periodo moderno, indicandolo come \"Rivoluzione scientifica\", quando gli sviluppi in matematica, fisica, astronomia, biologia (includendo l'anatomia umana) e chimica trasformarono la visione della societ\u00e0 riguardo alla natura. La Rivoluzione scientifica prese piede in Europa verso la fine del Rinascimento e continu\u00f2 lungo il tardo XVIII secolo, influenzando il movimento sociale e intellettuale conosciuto come Illuminismo. Il periodo che va dal 1543, anno della pubblicazione de \"Le rivoluzioni degli astri celesti\" di Niccol\u00f2 Copernico, al 1687, anno di pubblicazione de \"I principi matematici della filosofia naturale\" di Isaac Newton, viene generalmente indicato come periodo della \"Rivoluzione scientifica\".\nLa Rivoluzione scientifica \u00e8 un portentoso movimento di idee che, a partire dall'opera di Copernico e Keplero, acquista nel Seicento i suoi caratteri qualificanti nell'opera di Galileo, trova i suoi filosofi \u2013 per aspetti differenti \u2013 in Bacone e Cartesio, ed esprime la sua pi\u00f9 matura configurazione nell'immagine newtoniana dell'universo orologio. Negli anni che corrono tra Copernico e Newton muta l'immagine dell'universo, ma cambiano anche le idee sulla scienza, sul lavoro scientifico e sulle istituzioni scientifiche, sui rapporti tra scienza e societ\u00e0 e tra sapere scientifico e fede religiosa (Baruch Spinoza).\nIl concetto di una rivoluzione scientifica come prendente luogo in un periodo esteso emerse nel XVIII secolo nell'opera di Jean Sylvain Bailly, che lo interpret\u00f2 come un processo a due stadi, di spazzamento del vecchio e di istituzione del nuovo. L'inizio della Rivoluzione scientifica, il \"Rinascimento scientifico\", prestava attenzione sul recupero della conoscenza degli antichi; \u00e8 generalmente considerato come termine di questo periodo l'anno 1632, con la pubblicazione del \"Dialogo sopra i due massimi sistemi del mondo\" di Galileo. Il completamento della Rivoluzione scientifica \u00e8 attribuito alla \"grande sintesi\" dei \"Principia\" di Isaac Newton del 1687, il quale formul\u00f2 le leggi del moto e la gravitazione universale, e complet\u00f2 la sintesi di una nuova cosmologia. Dalla fine del XVIII secolo, la Rivoluzione scientifica diede luogo alla \"Age of Reflection\".\nLa formazione di un nuovo tipo di sapere che necessitava del continuo controllo dell'esperienza, richiedeva un nuovo tipo di dotto che non era n\u00e9 il mago, n\u00e9 l'astrologo, n\u00e9 l'erudito medievale commentatore di testi antichi; il nuovo dotto \u00e8 lo scienziato sperimentale moderno, il quale usa strumenti sempre pi\u00f9 precisi, e che riesce a fondere la \"teoria\" con la \"tecnica\"; \u00e8 il ricercatore che convalida teorie con esperimenti effettuati tramite operazioni strumentali con e su oggetti. \u00c8 stato sostenuto che la scienza moderna sarebbe nata presso gli artigiani e poi sarebbe stata ripresa dagli scienziati. Alla domanda \u00abchi ha creato la scienza?\u00bb la risposta pi\u00f9 plausibile \u00e8 quella di Alexandre Koyr\u00e9: sono stati gli scienziati a creare la scienza ma questa si svilupp\u00f2 perch\u00e9 trov\u00f2 una base tecnologica di macchine e strumenti. Il nesso tra teorie e pratica, tra sapere e tecnica rende conto di un ulteriore fenomeno che accompagna la nascita e lo sviluppo della scienza moderna, e cio\u00e8 della crescita della strumentazione. Nel corso della Rivoluzione scientifica gli strumenti entrano con funzione conoscitiva dentro alla scienza: la rivoluzione scientifica sancisce la legalit\u00e0 degli strumenti scientifici.\nIl rapporto tra scienza e tecnologia \u00e8 un fenomeno che si \u00e8 creato negli ultimi secoli; fino a tutto il Cinquecento la scienza e la tecnologia erano campi totalmente separati. Quando Bacone, all'inizio del Seicento, li mise in connessione fra loro, fu un'idea rivoluzionaria. Questo rapporto si strinse durante il Seicento e il Settecento, e fu solo durante l'Ottocento che il legame divent\u00f2 inscindibile - a differenza dell'epoca premoderna, durante la quale la maggior parte dei governanti non finanziavano la ricerca sulla natura dell'universo allo scopo di sviluppare nuove tecnologie. Come detto, in epoca premoderna, lo sviluppo di nuove tecnologie, casualmente, era condotto da qualche artigiano, che poteva non avere istruzione e che procedeva per tentativi (non sistematicamente). Un esempio, dice Harari, \u00e8 la tecnologia militare: solo nel XV secolo \u2013 circa seicento anni dopo l'invenzione della polvere da sparo in Cina \u2013 i cannoni diventarono un fattore decisivo sui campi di battaglia dell'Afro-Asia. Ci volle tutto questo tempo perch\u00e9 la polvere da sparo comparve in un tempo in cui n\u00e9 i re, n\u00e9 i sapienti, n\u00e9 i mercanti ritenevano che una nuova tecnologia militare potesse salvarli o arricchirli. La situazione cominci\u00f2 a cambiare nel XV e nel XVI secolo, ma passarono altri duecento anni prima che i governanti manifestassero interesse nel finanziare la ricerca e lo sviluppo di nuovi armamenti. Scienza, industria e tecnologia militare cominciarono a intrecciarsi soltanto con l'avvento del sistema capitalistico e con la prima Rivoluzione industriale.\nLa fisica premoderna.\nLa Rivoluzione scientifica \u00e8 stata costruita sulla base dell'apprendimento della scienza degli antichi Greci nel Medioevo, per come era stata elaborata e sviluppata ulteriormente nella scienza romana-bizantina e dalla scienza islamica medievale. La \"tradizione aristotelica\" era ancora un importante framework intellettuale nel XVII secolo, sebbene a quel tempo i filosofi naturali se ne allontanassero molto. Le idee chiave risalenti all'Antichit\u00e0 classica cambiarono drasticamente negli anni, in molti casi furono screditate. Le idee che furono fondamentalmente trasformate durante la Rivoluzione scientifica, sono:\nAll'inizio del Seicento, la visione medievale del mondo era crollata e il complesso modello matematico dell'universo geocentrico tolemaico venne sostituito da un modello matematico pi\u00f9 semplice e pi\u00f9 coerente di un universo eliocentrico. Era stato dimostrato che la fisica aristotelica era, per molti aspetti, sbagliata o inadeguata ed era stata scossa la sua concezione di un elaborato universo gerarchico, ma non vi era ancora nessuna nuova, organica cosmologia che sostituisse ci\u00f2 che era andato perduto.\nAi contemporanei non era del tutto chiara neppure la direzione del futuro progresso scientifico, come dimostrano le dispute persino tra i pensatori pi\u00f9 \"progressisti\" sulla forma delle orbite planetarie. Per il grande pubblico tutto questo era molto sconcertante e le complesse controversie sulla magia, il misticismo e la teologia, che formavano parte integrante del dibattito filosofico e scientifico del tempo, e che senza le quali, probabilmente, non si sarebbe verificato alcun progresso scientifico, rimanevano incomprensibili all'uomo comune, come lo erano le nozioni di matematica superiore implicite in queste discussioni.\nLe idee rivoluzionarie.\nAstronomia.\nEliocentrismo.\nFin dall'Antichit\u00e0 tutti gli scienziati avevano pensato che la Terra fosse immobile al centro dell'universo e che intorno le girassero il Sole, i pianeti e tutte le altre stelle. Questa teoria, la \"teoria geocentrica\", era ormai antica di tredici secoli. Era stata autorevolmente enunciata dall'astronomo greco Tolomeo e fino ad allora tutti l'avevano ritenuta vera. Ma all'inizio del XVI secolo, quando tutti gli studi scientifici ebbero una sbalorditiva rinascita, Niccol\u00f2 Copernico afferm\u00f2 che la teoria di Tolomeo era sbagliata.\nCopernico espose la propria \"teoria eliocentrica\", in particolare, nell'opera \"Le rivoluzioni degli astri celesti\", pubblicata nell'anno della sua morte. Lo stesso Copernico sintetizz\u00f2 il proprio sistema in alcuni assunti fondamentali:\nLa teoria di Copernico era rivoluzionaria poich\u00e9, oltre a contraddire le Sacre Scritture, metteva in crisi la tradizionale concezione aristotelico-tolemaica. Copernico tolse la Terra \u2013 e con la Terra, anche l'uomo \u2013 dal centro dell'universo. La Terra non \u00e8 pi\u00f9 il centro dell'universo, ma \u00e8 un corpo celeste come gli altri; essa non \u00e8 pi\u00f9, appunto, quel centro dell'universo creato da Dio in funzione di un uomo concepito come il punto pi\u00f9 alto della creazione al quale sarebbe funzionalizzato l'intero universo.\nIl danese Tycho Brahe propose un modello compromissorio, in cui la Terra rimaneva al centro dell'universo; ma solamente al centro delle orbite del Sole, della Luna e delle stelle fisse; mentre il Sole era al centro delle orbite dei cinque pianeti conosciuti al tempo: (Mercurio, Venere, Marte, Giove, Saturno). Il \"sistema tychonico\" non convinse n\u00e9 Keplero n\u00e9 Galilei. Le scoperte di Keplero confermarono e perfezionarono la teoria copernicana. Keplero fu un astronomo che, utilizzando le accurate osservazioni di Tycho Brahe, propose l'idea che i pianeti ruotassero attorno al Sole, non in orbite circolari, ma in orbite ellittiche (vedi \"Leggi di Keplero\"). Questo gli permise di creare un modello del sistema solare che costituiva un miglioramento del sistema originario di Copernico (sistematizz\u00f2 matematicamente il sistema copernicano) e l'idea delle orbite ellittiche spezzava definitivamente il dogma antico e ormai venerabile della naturalit\u00e0 e perfezione del moto circolare. I contributi principali di Galileo all'accettazione del sistema eliocentrico erano le sue \"meccaniche\", ovvero le osservazioni che egli fece con il suo telescopio. Impiegando una primitiva teoria dell'inerzia, Galileo poteva spiegare perch\u00e9 le rocce che cadono da una torre seguono un percorso dritto anche se la terra ruota. Le sue osservazioni delle lune di Giove, delle fasi di Venere, delle macchie solari e dei monti lunari, aiutarono a screditare la filosofia aristotelica e la teoria tolemaica del sistema solare geocentrico. Per mezzo della combinazione di queste scoperte, il sistema eliocentrico guadagn\u00f2 sostegno e, alla fine del XVII secolo, venne generalmente accettato dagli astronomi.\nL'impegno raggiunse il culmine nel lavoro di Isaac Newton. I \"Principia\" di Newton formulavano le leggi del moto e la gravitazione universale, tesi che dominarono la visione scientifica dell'universo fisico per i successivi tre secoli. Con la sua legge di gravitazione, Isaac Newton riusc\u00ec a fondere le scoperte di Copernico, di Keplero, di Galileo, dimostrando per la prima volta con rigore matematico che le leggi a cui era soggetto il moto delle cose terrestri, erano le stesse a cui era soggetto il mondo delle cose celesti, superando il dogma della differenza ontologica fra questi due mondi.\nGravitazione.\nNei suoi anni giovanili Newton non concep\u00ec la teoria della gravitazione universale (anche se nei suoi ricordi senili afferm\u00f2 il contrario), ma pervenne comunque a risultati molto interessanti relativi al moto circolare uniforme e alla forza di gravit\u00e0.\nOltre a dimostrare il modello eliocentrico, Newton svilupp\u00f2 inoltre la teoria della gravitazione. Nel 1679, egli cominci\u00f2 a considerare la gravitazione e il suo effetto sulle orbite dei pianeti con riferimento alle leggi di Keplero del movimento planetario. Segu\u00ec uno stimolo dovuto a un breve scambio di lettere negli anni 1679-1680 con Robert Hooke, nominato per gestire la corrispondenza della Royal Society, e che ne apr\u00ec una destinata a suscitare contributi di Newton verso le transazioni della Royal Society.\nL'interesse di Newton a risvegliare questioni astronomiche ricevette ulteriori stimoli dalla comparsa di una cometa nell'inverno del 1680-1681, sulla quale corrispose con John Flamsteed. Dopo gli scambi con Hooke, Newton elabor\u00f2 una dimostrazione del fatto che la forma ellittica delle orbite planetarie sarebbe dovuta a una forza centripeta inversamente proporzionale al quadrato del vettore del raggio. Newton comunic\u00f2 i suoi risultati a Edmond Halley e alla Royal Society nel \"Sul moto dei corpi in orbita\", nel 1684. Questo trattato conteneva il nucleo che Newton svilupp\u00f2 e espanse per dare forma ai \"Principia\".\nLa legge di gravit\u00e0 dice, in breve, che la forza di gravitazione con cui due corpi si attraggono \u00e8 direttamente proporzionale al prodotto delle loro masse e inversamente proporzionale al quadrato della loro distanza. In simboli, queste legge \u00e8 espressa dalla nota formula:\nformula_1\ndove formula_2 \u00e8 la forza di attrazione, formula_3e formula_4 sono le due masse, formula_5 \u00e8 la distanza che separa le due masse, e formula_6 \u00e8 una costante che vale in tutti i casi: nella reciproca attrazione tra la Terra e Luna, tra la Terra e la mela, ecc...\nSulla base della legge di gravitazione, \u00abNewton \u00e8 giunto a spiegare i moti dei pianeti, dei satelliti, delle comete fin nei particolari pi\u00f9 minuti, nonch\u00e9 il flusso e il riflusso, il movimento di precessione della Terra: lavoro di deduzione di una grandezza unica\u00bb. Dalla sua opera \u00abrisultava un quadro unitario del mondo e una effettiva, salda riunione della fisica terrestre e della fisica celeste. Cadeva in modo definitivo il dogma di una differenza essenziale fra i cieli e la Terra, fra la meccanica e l'astronomia e veniva anche spezzato quel \"mito della circolarit\u00e0\" che aveva condizionato per pi\u00f9 di un millennio lo sviluppo della fisica e che aveva pesato anche sul discorso di Galilei: i corpi celesti si muovono secondo orbite ellittiche, perch\u00e9 su di essi agisce una forza che li allontana continuamente dalla linea retta secondo la quale, per inerzia, essi continuerebbero il loro movimento\u00bb (P. Rossi).\nI \"Principia\" furono pubblicati nel 5 luglio 1687 con l'incoraggiamento e l'aiuto economico di Edmond Halley. In quest'opera, Newton enunciava le tre leggi universali del moto che contribuirono a molti sviluppi durante la Rivoluzione industriale che presto segu\u00ec, e che non furono criticate per pi\u00f9 di duecento anni. Molti di questi avanzamenti continuano ad essere le basi delle tecnologie non relativistiche nel mondo moderno. Egli utilizz\u00f2 la parola latina \"gravitas\" (peso) per l'effetto che sarebbe divenuto noto come \"gravit\u00e0\" e defin\u00ec la legge di gravitazione universale sopracitata.\nIl postulato di Newton di una forza invisibile capace di agire lungo ampie distanze, lo portarono ad essere criticato per aver introdotto \"agenti occulti\" nella scienza. In seguito, nella seconda edizione dei \"Principia\" (1713), Newton rigett\u00f2 fermamente tali critiche in un General Scholium conclusivo, scrivendo che era sufficiente che i fenomeni implicassero un'attrazione gravitazionale, come di fatto facevano; ma non si \u00e8 giunti a indicarne la causa, ed era sia inutile che improprio definire le ipotesi di cose che non erano implicate dai fenomeni (qui Newton us\u00f2 quella che divenne la sua famosa espressione \u00abhypotheses non fingo\u00bb).\nBiologia e Medicina.\nGli scritti del medico greco antico Galeno dominarono il pensiero medico europeo per oltre un millennio, fino quasi al Rinascimento. Bisogna aspettare lo studioso Vesalio (1514-1564), che, mentre studiava e lavorava come medico chirurgo in Italia, dimostr\u00f2 che vi erano degli errori nelle idee di Galeno. Vesalio dissezion\u00f2 cadaveri umani, mentre Galeno dissezionava i cadaveri animali. Pubblicato nel 1543, il suo \"De corporis humani fabrica\", fu un'opera rivoluzionaria di anatomia umana. Essa sottolineava la priorit\u00e0 della dissezione e ci\u00f2 che venne a farsi chiamare la visione \"anatomica\" del corpo, vedendo il funzionamento interno umano come una struttura essenzialmente corporea piena di organi disposti nello spazio tridimensionale. Questo era in netto contrasto con molti modelli anatomici usati in precedenza, che avevano forti elementi galenici-aristotelici, nonch\u00e9 elementi di astrologia.\nLe ricerche anatomiche mutarono di segno allorch\u00e9 William Harvey pubblic\u00f2 nel 1628 il suo \"De motu cordis\", dove \u00e8 esposta la teoria della circolazione del sangue. Si tratt\u00f2 di una scoperta rivoluzionaria, almeno per tre ragioni:\nIl cuore viene visto come una pompa, le vene e le arterie come tubi, il sangue come un liquido in moto sotto pressione, e le valvole delle vene svolgono la stessa funzione delle valvole meccaniche.\nAnthony van Leeuwenhoek, che fu il padre della microscopia (costru\u00ec microscopi fino a duecento ingrandimenti), vide proprio la circolazione del sangue nei capillari della coda di un girino e della zampa di una rana.\nChimica.\nLa chimica, e la sua antecedente alchimia, divennero un aspetto sempre pi\u00f9 importante del pensiero scientifico nel corso del XVI e XVII secolo. L'importanza della chimica ci viene indicata dalla gamma di importanti studiosi che parteciparono attivamente nella ricerca. Fra questi, l'astronomo Tycho Brahe, il medico e alchimista Paracelso, Robert Boyle, Thomas Browne e Isaac Newton. A differenze della filosofia meccanica, la filosofia della chimica ha sottolineato i poteri attivi della materia, che gli alchimisti spesso esprimevano in termini di principi vitali o attivi \u2013 di spiriti che operano nella natura.\nI tentativi pratici per migliorare la raffinazione dei minerali e la loro estrazione per fondere i metalli, fu un'importante fonte di informazioni per i primi chimici nel XVI secolo. Fra questi vi era Georg Agricola, che pubblic\u00f2 nel 1556 il suo grande lavoro \"De re metallica\". La sua opera descrive i processi altamente sviluppati e complessi dell'attivit\u00e0 estrattiva di minerali metallici grezzi e della metallurgia dell'epoca. Il suo approccio rimosse il misticismo associato con la materia, creando la base pratica sulla quale altri avrebbero costruito.\nIl chimico inglese Robert Boyle \u00e8 considerato colui che ha separato ulteriormente la chimica dall'alchimia. Sebbene la sua ricerca chiaramente trovi le proprie radici nella tradizione alchemica, Boyle \u00e8 largamente considerato oggi come il primo chimico moderno, pertanto uno dei padri della chimica moderna, e uno dei pionieri del moderno metodo scientifico sperimentale. Con una serie di esperimenti, nel 1662 Boyle osserv\u00f2 che, in condizioni di temperatura costante, comprimendo una certa quantit\u00e0 di aria alla met\u00e0 del suo volume, la pressione raddoppiava; riducendo a un terzo il volume, la pressione triplicava, e cos\u00ec via. Questa osservazione port\u00f2 alla formulazione della \"legge di Boyle\", valida per tutti i gas a comportamento ideale: \u00abLa pressione di una determinata quantit\u00e0 di gas, a temperatura costante, \u00e8 inversamente proporzionale al volume\u00bb.\nFisica.\nOttica.\nUn lavoro importante fu fatto nel campo dell'ottica. Giovanni Keplero pubblic\u00f2 l\"Astronomiae Pars Optica\" nel 1604. In essa, egli descriveva la legge dell'inverso del quadrato che governa l'intensit\u00e0 della luce, la riflessione da specchi piatti e curvi, e i principi della stenoscopia, come per esempio le implicazioni astronomiche dell'ottica (parallasse e le apparenti dimensioni dei corpi celesti). L\"Astronomiae Pars Optica\" \u00e8 generalmente riconosciuta come l'opera fondamentale dell'ottica moderna (sebbene la legge della rifrazione sia assente).\nWillebrond Snellius trov\u00f2 la legge matematica della rifrazione, oggi conosciuta come \"legge di Snell\", nel 1621. Anche Cartesio deve essere considerato come uno degli scopritori della legge di rifrazione. Egli infatti aveva suggerito l\u2019uso di lenti piano-iperboliche per focalizzare la luce di un fascio collimato tre anni prima di visitare Leiden nel 1630; comunque attribu\u00ec a se stesso la scoperta e pubblic\u00f2 la legge del rapporto dei seni nel suo libro \"Dioptrique\" nel 1637.\nChristiaan Huygens scrisse diverse opere riguardanti il campo dell'ottica. Fra queste: l\"'Opera reliqua\" (anche conosciuta come \"Christiani Hugenii Zuilichemii, dum viveret Zelhemii toparchae, opuscula posthuma\") e il \"Trait\u00e9 de la lumi\u00e8re.\"\nIsaac Newton indag\u00f2 la rifrazione della luce, dimostrando che un prisma pu\u00f2 decomporre la luce bianca in uno spettro di colori, e che una lente a un secondo prisma pu\u00f2 ricomporre lo spettro multicolore in luce bianca. Egli mostr\u00f2 inoltre che la luce colorata non cambia le sue propriet\u00e0 filtrandone il fascio e facendola brillare su vari oggetti. Newton not\u00f2 che, indipendentemente dal fatto che fosse stata riflessa, dispersa o trasmessa, essa restava dello stesso colore. Cos\u00ec, egli osserv\u00f2 che il colore \u00e8 il risultato dell'interazione degli oggetti con la luce \"gi\u00e0 colorata\" piuttosto che il prodotto degli oggetti stessi. Questa \u00e8 conosciuta come la \"teoria del colore di Newton\". Da questo lavoro egli concluse che qualsiasi telescopio rifrattore soffrirebbe della dispersione della luce nei colori. L'interesse della Royal Society lo incoraggiava a pubblicare i suoi appunti \"On Colour\" (in seguito sviluppati nell\"'Opticks\"). Newton sosteneva che la luce fosse composta da particelle o corpuscoli e che venivano rifratti a causa dell'accelerazione attraverso il mezzo pi\u00f9 denso, ma doveva associarli a onde per spiegare la diffrazione della luce.\nNella sua opera \"Hypothesis of Light\" del 1675, Newton postul\u00f2 l'esistenza dell'etere per la trasmissione di forze fra particelle. Nel 1704, Newton pubblic\u00f2 l\"'Opticks\", nella quale esponeva la sua teoria corpuscolare della luce. Egli considerava la luce come un composto di corpi estremamente sottili, tanto che la materia ordinaria era fatta da corpuscoli pi\u00f9 grossi e specul\u00f2 una sorta di trasmutazione alchemica.\nElettricit\u00e0.\nIl Dr. William Gilbert, nel \"De magnete\", invent\u00f2 la parola latina \"electricus\" da \"\u1f24\u03bb\u03b5\u03ba\u03c4\u03c1\u03bf\u03bd\" (\"elektron\"), la parola greca che indicava l'ambra. Gilbert intraprese una serie di accurati esperimenti elettrici, nel corso dei quali scopr\u00ec che molte sostanze diverse dall'ambra, come la cera, il vetro, ecc..., erano in grado di manifestare propriet\u00e0 elettriche. Gilbert inoltre scopr\u00ec che un corpo riscaldato perdeva la propria elettricit\u00e0 e che l'umidit\u00e0 preveniva l'elettrificazione di qualunque corpo, a causa del fatto ben noto che l'umidit\u00e0 comprometteva l'isolamento dei corpi. Not\u00f2 anche che le sostanze elettrizzanti attraevano tutte le altre sostanze indiscriminatamente, mente un magnete attirava solo il ferro. Le molte scoperte di questo aspetto della natura fecero guadagnare a Gilbert il titolo di fondatore della scienza elettrica. Esplorando le forze che agiscono su un ago metallico leggero, equilibrato in un punto, egli estese l'elenco dei corpi elettrici, e trov\u00f2 anche che molte sostanze, fra cui metalli e magneti naturali, non mostravano alcuna forza attrattiva quando venivano strofinati. Not\u00f2 che un ambiente asciutto con il vento del nord o dell'est era la condizione ambientale pi\u00f9 favorevole per manifestare i fenomeni elettrici, un'osservazione che poteva essere sbagliata, fino a che la differenza tra conduttore e isolante non sarebbe stata compresa.\nRobert Boyle lavor\u00f2 anche lui con dedizione alla nuova scienza dell'elettricit\u00e0, e aggiunge svariate sostanze all'elenco di Gilbert. Egli ha lasciato un resoconto dettagliato delle sue ricerca sotto il titolo di \"Esperimenti sull'Origine dell'Elettricit\u00e0\". Boyle, nel 1675, dichiar\u00f2 che l'attrazione elettrica e la repulsione possono agire nel vuoto. Una delle sue importanti scoperte era che i corpi elettrizzati nel vuoto avrebbero attirato sostanze luminose, il che indicava che l'effetto elettrico non dipendeva dall'aria in quanto mezzo. Egli aggiunse la resina all'elenco allora noto.\nLa ricerca continu\u00f2 nel 1660 con Otto von Guericke, che invent\u00f2 un primitivo generatore elettrostatico. Dalla fine del XVII secolo, i ricercatori svilupparono mezzi pratici per generare elettricit\u00e0 tramite attrito con un generatore elettrostatico, ma lo sviluppo di macchine elettrostatiche inizi\u00f2 nel XVIII secolo, quando essere divennero gli strumenti fondamentali negli studi della nuova scienza dell'elettricit\u00e0. Il primo uso della parola elettricit\u00e0 \u00e8 attribuito a Sir Thomas Browne nel suo lavoro del 1646, \"Pseudodoxia Epidemica\". Nel 1729 Stephen Gray dimostr\u00f2 che l'elettricit\u00e0 poteva essere \"trasmessa\" attraverso filamenti metallici.\nI nuovi dispositivi meccanici.\nDispositivi di calcolo.\nJohn Napier fu colui che introdusse i logaritmi, che divennero un potente strumento matematico. Con l'aiuto del prominente matematico Henry Briggs, la loro tavola logaritmica incarnava un avanzamento computazionale che rese i calcoli a mano molto pi\u00f9 veloci. I \"bastoncini di Nepero\" utilizzavano un set di righe numerate come strumento di moltiplicazione, che sfruttavano la moltiplicazione araba. Si era aperta la strada verso successivi progressi scientifici, in particolare in astronomia e dinamica.\nNel 1623, all'Universit\u00e0 di Oxford, Edmund Gunter costru\u00ec il primo dispositivo analogico per aiutare la computazione. La \"Scala di Gunter\" era un'ampia scala piana, incisa con diverse scalette, o linee. Le linee naturali, come per esempio la linea delle corde, la linea dei seni e delle tangenti, erano messe su un lato della scala e le corrispondenti linee artificiali o logaritmiche sull'altro lato. Questo aiuto al calcolo era un predecessore del regolo calcolatore. Fu William Oughtred, che per primo utilizz\u00f2 due di queste scale scorrendole vicine per eseguire direttamente moltiplicazioni e divisioni, e cos\u00ec viene accreditato come l'inventore del \"regolo calcolatore\" nel 1622..\nNel Seicento, Blaise Pascal, filosofo e scienziato, progett\u00f2 una macchina da tavolo, basata su speciali ingranaggi, capace di effettuare somme e sottrazioni: da lui, prese il nome di \"Pascalina\". Pascal non fu il solo filosofo ad occuparsi di matematica e a cercare una soluzione per il problema del calcolo: anche Leibniz ide\u00f2 un sistema per il computo automatico. Nei secoli seguenti, innumerevoli varianti vennero progettate. Si trattava di macchine da appoggiare su un piano, in cui venivano impostati, su quadranti particolari o tramite cursori, i valori su cui operare (gli addendi per un'addizione e cos\u00ec via), si sceglieva l'operazione da svolgere e si agiva su una manovella per far ruotare gli ingranaggi, che a loro volta fornivano in apposite finestrelle i risultati. La maggior parte di questi dispositivi effettuava addizioni e sottrazioni; alcune anche moltiplicazioni e divisioni.\nMacchine industriali.\nDenis Papin \u00e8 molto conosciuto per la sua invenzione pionieristica del digestore a vapore, il precursore del motore a vapore. Il primo motore a vapore funzionante venne brevettato nel 1698 dall'inventore Thomas Savery, come \u00abuna nuova invenzione per l'innalzamento dell'acqua e la provocazione di moto per ogni sorta di lavoro impegnativo dovuto all'impellente forza del fuoco, che sar\u00e0 di grande utilit\u00e0 e vantaggio per prosciugare le miniere, servire le citt\u00e0 di acqua, e per il lavoro di ogni sorta di mulino che si trovi dove non ci sia il beneficio dell'acqua o di venti costanti\u00bb. L'invenzione fu mostrata alla Royal Society il 14 giugno 1699 e la macchina fu descritta da Savery nel proprio libro \"The Miner's Friend\", o, \"An Engine to Raise Water by Fire\" (1702), nel quale egli affermava di poter pompare l'acqua dalle miniere. Thomas Newcomen perfezion\u00f2 il motore a vapore pratico per pompare l'acqua, il \"motore a vapore Newcomen\". Di conseguenza, egli pu\u00f2 essere considerato un antenato della Rivoluzione industriale.\nAbraham Darby I fu il primo, e pi\u00f9 famoso, di tre generazioni della famiglia Darby che gioc\u00f2 un importante ruolo nella Rivoluzione industriale. Egli svilupp\u00f2 un metodo per produrre ferro di alto livello in un altoforno rifornito da coke piuttosto che da charcoal. Questo fu un grande passo in avanti nella produzione del ferro in quanto materiale grezzo durante la Rivoluzione industriale.\nTelescopi.\nI telescopi rifrattori apparirono per la prima volta in Olanda nel 1608, apparentemente il prodotto dei creatori degli occhiali, che sperimentavano con le lenti (l'inventore \u00e8 sconosciuto ma Hans Lippershey chiese per primo il brevetto, seguito da Jacob Metius di Alkmaar). Galileo fu uno dei primi scienziati a utilizzare questo nuovo strumento per le proprie osservazioni astronomiche nel 1609.\nIl telescopio riflettore fu descritto da James Gregory nel suo libro \"Optica Promota\" (1663). Egli sostenne che uno specchio con la forma simile alla parte di una sezione conica, avrebbe corretto l'aberrazione sferica che difettava l'accuratezza dei telescopi rifrattori. Il suo progetto, il \"telescopio gregoriano\", tuttavia, rimase solo su carta.\nNel 1666, Isaac Newton sostenne che i difetti dei telescopi rifrattori erano fondamentalmente dovuti alla lente, che rifrangeva la luce di differenti colori in modo differente. Egli concluse che la luce non poteva essere rifratta per mezzo di una lente senza causare aberrazioni cromatiche. Da questi esperimenti, Newton concluse che non poteva essere apportato alcun miglioramento nel telescopio rifrattore. Tuttavia, egli fu abile nel dimostrare che l'angolo di riflessione rimaneva lo stesso per ogni colore, cos\u00ec decise di costruire un \"telescopio riflettore\". Esso fu completato nel 1668 ed \u00e8 il telescopio riflettore funzionale pi\u00f9 antico noto.\nCinquant'anni dopo, John Hadley svilupp\u00f2 modi per realizzare specchi asferici e parabolici di precisione per telescopi riflettori, costruendo il primo \"telescopio parabolico newtoniano\" e un telescopio gregoriano con specchi sagomati accuratamente. Questi furono mostrati con successo alla Royal Society.\nAltri dispositivi.\nL'invenzione della pompa a vuoto apr\u00ec la strada agli esperimenti di Robert Boyle e Robert Hooke sulla natura del vuoto e della pressione atmosferica. Il primo apparecchio fu realizzato da Otto von Guericke nel 1654. Era costituito da un pistone e da un cilindro a pistola ad aria con lembi che potevano succhiare l'aria da qualunque vaso a cui fossero collegati. Nello stesso anno egli aspir\u00f2 l'aria da due emisferi congiunti e dimostr\u00f2 che una coppia di cavalli non era in grado di tirarla via. La costruzione della pompa ad aria fu notevolmente migliorata da Robert Hooke nel 1658.\nEvangelista Torricelli fu meglio conosciuto per la sua invenzione del barometro a mercurio. La motivazione dell'invenzione era quella di migliorare le pompe ad aspirazione utilizzate per prelevare l'acqua dalle miniere. Torricelli costru\u00ec un tubo sigillato riempito di mercurio, posto verticalmente in una bacinella con la stessa sostanza. La colonna di mercurio scendeva verso il basso, lasciando sopra un \"vuoto torricelliano\".\nRivoluzione scientifica e filosofia.\nDi seguito sono elencati i punti chiave del rapporto tra la Rivoluzione scientifica e la filosofia, come con altre teorie non-scientifiche:\nLe forze avverse.\nOstilit\u00e0 tra il copernicanesimo e la Chiesa.\nCopernico pensava che la propria teoria fosse una rappresentazione vera dell'universo. Di questo parere era anche Galileo: la teoria copernicana descrive il sistema del mondo. Ma ci\u00f2 doveva necessariamente apparire pericoloso a quanti pensavano che la Bibbia nella sua versione letterale non potesse errare.\nNell\"'Ecclesiaste\" o \"Qo\u00e8let\" (1,4-5) leggiamo che:Una generazione se ne va e un'altra arriva, ma la terra resta sempre la stessa. Il sole sorge, il sole tramonta e si affretta a tornare l\u00e0 dove rinasce.E da \"Giosu\u00e8\" (10,13) veniamo a sapere che Giosu\u00e8 ordina al Sole di fermarsi:Il Signore li disperse davanti a Israele e inflisse loro una grande sconfitta a G\u00e0baon, li insegu\u00ec sulla via della salita di Bet-Oron e li batt\u00e9 fino ad Azek\u00e0 e a Makked\u00e0. Mentre essi fuggivano dinanzi a Israele ed erano alla discesa di Bet-Oron, il Signore lanci\u00f2 dal cielo su di loro come grosse pietre fino ad Azek\u00e0 e molti morirono. Morirono per le pietre della grandine pi\u00f9 di quanti ne avessero uccisi gli Israeliti con la spada. Quando il Signore consegn\u00f2 gli Amorrei in mano agli Israeliti, Giosu\u00e8 parl\u00f2 al Signore e disse alla presenza d'Israele: \u00abF\u00e9rmati, sole, su G\u00e0baon, luna, sulla valle di \u00c0ialon\u00bb. Si ferm\u00f2 il sole e la luna rimase immobile finch\u00e9 il popolo non si vendic\u00f2 dei nemici. Non \u00e8 forse scritto nel libro del Giusto? Stette fermo il sole nel mezzo del cielo, non corse al tramonto un giorno intero. N\u00e9 prima n\u00e9 poi vi fu giorno come quello, in cui il Signore ascolt\u00f2 la voce d'un uomo, perch\u00e9 il Signore combatteva per Israele. Giosu\u00e8 e tutto Israele ritornarono verso l'accampamento di G\u00e0lgala.Sulla base di questi brani scritturistici Lutero, Calvino e Melantone si opposero durissimamente alla teoria copernicana. Lutero dir\u00e0 che Copernico \u00e8 un \u00abastrologo da quattro soldi\u00bb. Da parte sua il cardinale Bellarmino offr\u00ec un'interpretazione strumentalistica della teoria copernicana: essa sarebbe uno strumento capace di fare predizioni, ma non una descrizione vera e propria del mondo, la quale \u00e8 rintracciabile solo nella Bibbia, che non pu\u00f2 mai sbagliare.\nGalileo era sempre pi\u00f9 convinto che fosse necessario diffondere fra strati sempre pi\u00f9 larghi la fede nel copernicanesimo e far sorgere, attraverso di esso, il moderno spirito scientifico nel maggior numero possibile di persone. La concezione copernicana per Galileo \u00e8 il punto di convergenza di tutte le nuove ricerche scientifiche, dalla matematica, all'astronomia, alla meccanica, cos\u00ec che accettarla o respingerla significa accettare la metodologia che rende possibili tali scienze, o rimanere invece legati a tutti i vecchi pregiudizi. Non era attratto dalle controversie tra una confessione cristiana o l'altra o dalle prove dell'esistenza di Dio, ma si convinse che occorreva trovare un appoggio nella Chiesa, tentare ogni mezzo per convertirla alla causa della scienza, per impedire che sorgesse fra fede e scienza una frattura che avrebbe pericolosamente ritardato lo sviluppo della ricerca scientifica. Trov\u00f2 appoggi nella propria attivit\u00e0 propagandistica negli ambienti ecclesiastici, meno in quelli \"laici\".\nMa Galileo fu comunque accusato di eresia a motivo del copernicanesimo e poi denunciato al Sant'Uffizio, venne processato a Roma nel 1616 e gli venne ingiunto di non insegnare ne difendere con la parola e con gli scritti le teorie incriminate. Nel 1623 sal\u00ec al trono pontificio, con il nome di Urbano VIII, il cardinale Maffeo Barberini, amico di Galileo, che gi\u00e0 gli era stato favorevole. Ma nuovamente processato, nel 1633 Galileo venne condannato e costretto all'abiura. Il carcere a vita gli venne subito commutato in confino, prima presso l'amico Ascanio Piccolomini, arcivescovo di Siena, che lo tratta con molti riguardi; e successivamente nella sua casa di Arcetri, dove non avrebbe dovuto incontrare nessuno ne avrebbe potuto scrivere niente, senza previa autorizzazione.\nL'ambiente britannico.\nSebbene possa sorprendere, riguardo a un'epoca di travagliatissimi conflitti a sfondo religioso, tra i quali si staglia la Guerra dei Trent'anni (dal 1618 al 1648), la divaricazione, a volte persino inconciliabile, che oggi conosciamo tra la scienza e la fede non sembra essere stato un problema per chi svolgesse una onesta ricerca scientifica nell'Inghilterra della met\u00e0 del XVII secolo. Vi era consapevolezza di quanta fede servisse per svolgere questo genere di studi e, contemporaneamente, quanto utile la scienza fosse a confermare le verit\u00e0 religiose nelle quali si credeva. I dissidi interessavano dunque soprattutto il fronte politico.\nIsaac Newton, affermando che il sistema del mondo \u00e8 una grande macchina, si chiese dunque da dove avesse origine questo sistema del mondo, questo mondo ordinato e legalizzato. L'ordine del mondo mostra con tutta evidenza l'esistenza di un Dio sommamente intelligente e potente. Ma cos'altro, oltre la sua esistenza, noi possiamo asserire su Dio? Delle cose naturali, dice Newton, noi conosciamo quello che possiamo constatare con i nostri sensi: figure e colori, superfici, odori, sapori, ecc...; ma nessuno di no conosce \u00abcosa sia la sostanza di una cosa\u00bb. E se questo vale per il mondo naturale, vale assai di pi\u00f9 quando vogliamo parlare di Dio. Quel che possiamo dire di Dio \u00e8 che egli esiste, \u00e8 sommamente intelligente e perfetto. E questo lo possiamo dire a partire dalla constatazione dell'ordine del mondo, giacch\u00e9, per quanto riguarda Dio, \u00ab\u00e8 compito della filosofia naturale parlarne partendo dai fenomeni\u00bb. L'esistenza di Dio, dunque, pu\u00f2 essere provata dalla filosofia naturale a partire dall'ordine dei cieli stellati.\nI risultati che Newton si riprometteva da questa costruzione filosofica erano fondamentalmente due: da un lato, quello di fornire una nuova prova della validit\u00e0 della religione, appoggiandola ai risultati stessi della scienza; dall'altro, di offrire alla scienza una specie di conferma indiretta, dimostrando che essa si accorda in ultima istanza con il nucleo centrale della fede. Questo accordo della religione con la scienza e con la filosofia stava all'apice delle preoccupazioni di Newton. Ed infatti, solo sulla base di esso la ragione avrebbe potuto continuare libera e sicura per la propria via: libera da qualunque barriera metafisica precostituita, sicura che la via intrapresa non avrebbe mai condotto l'uomo moderno ad abbandonare il pi\u00f9 sacro patrimonio trasmessogli dalla tradizione.\nLa realt\u00e0 non tard\u00f2 tuttavia a rivelarsi assai diversa da quella che Newton si era ripromessa. Malgrado i ripetuti sforzi dello scienziato di riconoscere all'architetto dell'universo i medesimi attributi che l\"'Antico testamento\" riconosceva al dio degli ebrei, tuttavia la religione fondata sull'esistenza di tale essere supremo si rivel\u00f2 ben presto assai pi\u00f9 simile a quella vaga e generica dei deisti che non a quella precisa e ben determinata dei credenti cristiani. Questi furono pertanto costretti a respingerla come un equivoco e l'eredit\u00e0 filosofica di Newton fin\u00ec a poco a poco per diventare patrimonio esclusivo degli illuministi e dei massoni. Invece di costituire, come sperava il suo autore, la garanzia incrollabile dell'accordo tra scienza moderna e cristianesimo, essa divenne, attraverso l'opera dei suoi continuatori, il punto di maggiore frizione tra la religione \u00aba base razionale\u00bb e la religione basata sul Vangelo."}
{"id": "543447", "revid": "4", "url": "https://it.wikipedia.org/wiki?curid=543447", "title": "ENGESA EE-9 Cascavel", "text": ""}
{"id": "543450", "revid": "1543377", "url": "https://it.wikipedia.org/wiki?curid=543450", "title": "Egidio Romualdo Duni", "text": "Biografia.\nAllievo di Francesco Durante a Napoli, esord\u00ec nel genere dell'opera seria con \"Nerone\" e \"Adriano in Siria\".\nDopo varie peregrinazioni in Europa e un soggiorno triennale (1743-1746) a Bari, dove ricopr\u00ec il posto di maestro di cappella in San Nicola, nel 1749 pass\u00f2 al servizio della corte filofrancese di don Filippo di Borbone.\nL\u00e0 si mise in luce nel musicare due libretti di Charles Favart. Il rapporto con la poesia francese fu talmente positivo da convincerlo a trasferirsi a Parigi (1756), dove fece fortuna soprattutto grazie all'appoggio degli Enciclopedisti, i quali vedevano in lui il confutatore della tesi di Rousseau circa la non-musicabilit\u00e0 della lingua francese.\nNel 1761 Duni arriv\u00f2 ad occupare il posto di direttore musicale della Com\u00e9die Italienne, per la quale continu\u00f2 a comporre fino al 1770. \u00c8 autore di poco pi\u00f9 di una trentina di melodrammi.\nIl musicista era ipocondriaco e a lui si ispir\u00f2 il suo amico Carlo Goldoni per tratteggiare il personaggio del nevrastenico mercante polacco Guden nella commedia del 1756 \"Il medico olandese\" \nAd Egidio Romualdo Duni sono stati intitolati il conservatorio ed il cineteatro Duni di Matera, sua citt\u00e0 natale. Alcune vie in diverse citt\u00e0 d'Europa sono intitolate a lui. Inoltre ogni anno, nel mese di luglio, si svolge il \"Festival Duni\": un ricco cartellone di eventi musicali dal rock al pop fino a sonorit\u00e0 medievali, che vivacizza la citt\u00e0 dei Sassi.\nCome lui anche il fratello maggiore Antonio era un compositore, pur se meno famoso, mentre Emanuele, uno dei fratelli minori, fu un importante giurista e filosofo.\nComposizioni.\nDrammi per musica.\nPrime assolute"}
{"id": "543454", "revid": "119758064", "url": "https://it.wikipedia.org/wiki?curid=543454", "title": "Museo di palazzo Bellomo", "text": "La Galleria regionale di Palazzo Bellomo si trova a Ortigia, centro storico di Siracusa.\nEssa venne inaugurata nel 1948 con una prima sistemazione museografica, ma solo negli anni settanta si pervenne al completamento dell'attuale allestimento. Oggi espone opere provenienti da Siracusa e provincia.\nTra le collezioni custodite nel museo vale la pena ricordare i due sarcofagi dei Governatori della Camera Reginale, Giovanni \u00c7abastida e Giovanni Cardenas. Nella ricca pinacoteca, si conserva l'\"Annunciazione\" di Antonello da Messina del 1474 e pregevoli collezioni di argenti sacri.\nIl palazzo.\nIl palazzo Bellomo \u00e8 un edificio del XIII-XIV secolo da fondazione catalana. L'edificio presenta due fasi costruttive distinte: quella d'et\u00e0 sveva, identificabile nella struttura bastionata del pianterreno e nel portale gotico, e quella quattrocentesca, individuabile in tutto il piano superiore. \nStoria.\nNel 1365 il palazzo pass\u00f2 in propriet\u00e0 ai Bellomo, nobile famiglia romana venuta in Sicilia al seguito di Federico III d'Aragona. In questo periodo fu portata avanti la sopraelevazione del palazzo che presenta evidenti influssi di arte catalana del XV secolo.\nNel 1722 le monache dell'attiguo monastero di San Benedetto lo acquistarono e lo utilizzarono come magazzino e dormitorio; ma con le leggi di espropriazione del 1866, fu strappato al vecchio uso fino a quando, nel 1901, fu ceduto all'Amministrazione delle Belle Arti, che oper\u00f2 i primi restauri.\nNel 1948 fu adibito a Museo in seguito al distacco della raccolta medioevale e moderna dal complesso preistorico (come i mammut nani) e classico del Museo archeologico regionale Paolo Orsi.\nDopo lunghi lavori di restauro, dal 17 ottobre 2009 il museo \u00e8 nuovamente aperto al pubblico con un nuovo allestimento.\nA settembre 2017 viene inaugurata la caffetteria del Museo che si affianca alla libreria gi\u00e0 presente, migliorando gli standard di fruizione per il pubblico.\nIl museo.\nSeguendo un ordine cronologico sono esposte sculture e quadri delle diverse epoche con artisti importanti come: Antonello Gagini, Francesco Laurana, Antonello da Messina (con la famosa \"Annunciazione\"), Mario Minniti, Guglielmo Borremans e Gaetano Zummo. Nel cortile sono anche esposti gli stemmi della ormai scomparsa Porta Ligny nonch\u00e9 varie ceramiche e oggetti."}
{"id": "543458", "revid": "254401", "url": "https://it.wikipedia.org/wiki?curid=543458", "title": "Corte Lambruschini", "text": "Corte Lambruschini \u00e8 un moderno centro direzionale di Genova, situato nel quartiere di Borgo Pila, nell'ex comune della Foce, a poca distanza dalla stazione ferroviaria di Genova-Brignole e da piazza della Vittoria.\nProgettista del complesso \u00e8 stato l'architetto Piero Gambacciani. Il progetto strutturale \u00e8 stato invece realizzato dall'ingegnere Elio Montaldo.\nOrigine del nome.\nL'edificio prende il nome da un caseggiato a corte ottocentesco, adibito a mercato e abitazioni popolari, chiamato appunto Corte Lambruschini, che sorgeva nell'allora Borgo Pila, demolito nel 1982 per lasciare il posto ai grattacieli del nuovo centro direzionale. L'antico edificio aveva preso il nome dalla famiglia Lambruschini, alcuni esponenti della quale ricoprirono nell'Ottocento importanti incarichi in ambito politico e religioso.\nCaratteristiche.\nIl centro direzionale di Corte Lambruschini \u00e8 costituito da un elaborato complesso architettonico in vetro e acciaio che culmina con due identiche torri dalla caratteristica forma lamellare alte 86,90 metri, suddivise su 20 piani, ed \u00e8 situato di fronte alla stazione di Genova Brignole, rimanendo ben visibile da tutta la zona orientale del centro di Genova e dalla bassa Val Bisagno. \u00c8 il sesto edificio pi\u00f9 alto della citt\u00e0.\nAttivit\u00e0 con sede nel complesso di Corte Lambruschini.\nIl complesso ospita numerosi uffici tra cui la sede dell'Unione Calcio Sampdoria, lo \"Starhotel President\", realizzato dall'ing. Marco Dasso e dall'arch. Bruno Gabrielli e il \"Teatro della Corte\", sede del Teatro Stabile di Genova e intitolato dal 2003 al drammaturgo e regista teatrale Ivo Chiesa.\nOspita inoltre un parcheggio interrato su 4 piani."}
{"id": "543459", "revid": "1632387", "url": "https://it.wikipedia.org/wiki?curid=543459", "title": "Aston Martin Vanquish", "text": "L'Aston Martin Vanquish \u00e8 un'autovettura della casa automobilistica inglese Aston Martin prodotta a partire dal 2001 e rimasta in produzione fino al 2007 (l'ultima edizione fu la versione S), quando \u00e8 stata sostituita dalla Aston Martin DBS V12.\nTecnica e meccanica.\nIl motore rappresenta in assoluto la vera anima di questa coup\u00e9, infatti giungendo alle prestazioni massime con i suoi dodici cilindri di 6.0 litri fa segnare ben 520 cavalli a 7.000 giri e una coppia motrice massima di 577 Nm a 5.800 rpm, grazie a un attento lavoro di revisione la Vanquish raggiunge i 321 km/h ed \u00e8 capace di scattare da 0 a 100\u00a0km/h in 4,2 secondi.\nVersioni Speciali.\nVanquish Roadster Zagato.\nNel 2004 la Zagato present\u00f2 la versione Roadster della Aston Martin Vanquish presso il salone automobilistico di Ginevra. Manteneva invariata la meccanica base della versione coup\u00e9.\nVanquish Bertone Jet II.\nLa Bertone Jet II \u00e8 un esemplare della Vanquish lanciato nel 2004 in un unico esemplare. Mantiene le caratteristiche meccaniche della versione base, ma non solo mostra un design ridefinito, ma presenta anche il pianale allungato per permettere la configurazione 2+2. \u00c8 ispirata all'originale Bertone Jet costruita sulla Aston martin DB4 GT del 1961.\nVanquish S Ultimate Edition.\nCon l'approssimarsi del termine della produzione della Vanquish, nel 2007 vennero messi in vendita 40 esemplari speciali della versione S denominato Ultimate Edition. Questa \u00e8 caratterizzata da una carrozzeria verniciata con il colore speciale denominato Ultimate Black e presenta interni realizzati in pelle, cromo e cuoio. La meccanica rimane invariata cos\u00ec come le prestazioni."}
{"id": "543461", "revid": "339392", "url": "https://it.wikipedia.org/wiki?curid=543461", "title": "Esosi", "text": ""}
{"id": "543463", "revid": "767487", "url": "https://it.wikipedia.org/wiki?curid=543463", "title": "Nightmare 2 - La rivincita", "text": "Nightmare 2 - La rivincita (\"A Nightmare on Elm Street Part 2: Freddy's Revenge\") \u00e8 un film del 1985 diretto da Jack Sholder. Il film si svolge 5 anni dopo i fatti avvenuti nel primo capitolo del 1984.\nTrama.\nJesse Walsh \u00e8 uno studente da poco trasferitosi a Springwood nella casa al numero (maledetto) 1428 Elm Street, luogo dei fatti narrati dal primo film, cinque anni prima. Subito egli ha un incubo in cui il guidatore del bus che lo porta a scuola esce appositamente dalla strada finendo in un deserto, dove, con le sembianze di un uomo mostruoso con la faccia sfigurata e con taglienti artigli in una mano, tenta di ucciderlo.\nIntanto conosce anche Lisa Webber, una ragazza innamorata di lui, che non sembra crederlo pazzo per i suoi sogni, come invece fanno tutti. Venuta a trovarlo a casa sua, Lisa ritrova e legge assieme a Jesse il diario di Nancy Thompson, la giovane protagonista del primo film, e scopre del mostro che lei definisce \"l'uomo dalle unghie d'acciaio\", che la tormentava nei suoi sogni. La notte seguente Jesse si trova faccia a faccia con il terrificante Freddy Krueger, lo stesso omicida che aveva tormentato Nancy. Analoghi episodi accadono anche le due notti successive, in una delle quali Jesse quasi uccide la sorella e riceve \"in dono\" il guanto artigliato di Krueger, trovandolo nella caldaia della casa, dove era tenuto segreto da Marge Thompson, defunta madre di Nancy. Sempre in queste occasioni Freddy gli si manifesta chiedendogli insistentemente di uccidere per lui.\nUna sera, dopo averlo incontrato in un locale, Jesse uccide il coach Schneider in palestra, pur non del tutto consapevole di quanto sta facendo perch\u00e9 posseduto dallo spirito maligno di Freddy. Non ha per\u00f2 il coraggio di dirlo ai genitori, che invece vengono spinti a credere che il ragazzo assuma stupefacenti. Nonostante nella casa vengano avvertiti anche da questi ultimi una serie di anormali fenomeni (come una temperatura ingiustificatamente elevata, improvvisi incendi localizzati ed il repentino impazzire di uno dei due uccelli da compagnia, che uccide l'altro, aggredisce i familiari e prende fuoco), e messi a conoscenza dei macabri avvenimenti avvenuti nella casa cinque anni prima, i genitori di Jesse continuano a non ascoltare il figlio reputandolo addirittura pazzo.\nJesse comprende quindi che Freddy \u00e8 dentro di lui, e quando si addormenta assume le sembianze del mostro. Si confida con la compagna Lisa, la quale gli narra della storia di Krueger e dei suoi crimini commessi da vivo. Invitato al \"piscina party\" a casa di lei i due iniziano a fare l'amore, ma Freddy sta per riprendere il sopravvento su Jesse e questo scappa a casa dell'amico Ron Grady, e gli chiede di essere sorvegliato. Il ragazzo per\u00f2 si trasforma orribilmente in Freddy davanti a un atterrito Ron, che viene barbaramente trucidato. Jesse non pu\u00f2 che fuggire di nuovo, sentendo l'arrivo della polizia avvisata dai genitori di Ron.\nTornato a casa di Lisa, il ragazzo inizia a manifestare un comportamento strano. E quando Lisa lo vede trasformarsi nel demoniaco serial killer e massacrare gli invitati, capisce che per fermare il terrore \u00e8 necessario che manifesti l'amore che prova per il ragazzo e non dimostri paura verso Freddy. Seguendolo nella fabbrica dove Freddy \u00e8 morto, Lisa dimostra l'amore vero al mostro aiutando cos\u00ec Jesse a dominarlo e, spingendolo verso la comprensione di uno dei motivi per il quale ha ragione d'esistere, ad annichilire la presenza di Krueger, le cui spoglie si liquefanno \"svelando\" nuovamente il ragazzo. \nIl film sembra finire lietamente, con Jesse, Lisa e la sua amica Kerry che si dirigono a scuola con il medesimo pullman mostrato all'inizio. Tuttavia all'improvviso la mano artigliata di Freddy esce dalla pancia di Kerry squarciandola tra le urla dei due compagni, mentre il veicolo riprende la strada nel deserto.\nProduzione.\nUna caratteristica che compare, ma che \u00e8 assente nel primo capitolo, \u00e8 la continua presenza di caldo e fuoco, che Freddy sembra in grado di comandare. Questo \u00e8 l'unico film della serie che non usa il tema musicale originale di Charles Bernstein o una variazione di esso. Per il ruolo di Jessy furono vagliati anche Brad Pitt, John Stamos e Christian Slater. All'inizio del film si vede Robert Englund, non truccato da Freddy, mentre guida il bus della scuola.\nAccoglienza.\nIl film incass\u00f2 ben 29 milioni di dollari al botteghino americano.\nCritica.\nIl critico Christopher Null scrive per \"Film Critic\" di un sequel disastroso, dando risalto all'interpretazione di Kim Myers che appare come un'eroina accattivante, \u00ab\"ma per il resto \u00e8 poco pi\u00f9 che una ripetizione dell'originale, solo con meno originalit\u00e0\"\u00bb.\nSecondo \"Beyond Hollywood\" il film \u00ab\"evade tutte le regole di Wes Craven, nel tentativo di guidare la mitologia in una direzione completamente nuova\"\u00bb e la scelta di permettere a Krueger un controllo anche nella vita reale distrugge il tema del \"resta sveglio o muori\" togliendo il \"divertimento\" dato dal suo predecessore per far posto a un presunto thriller psicologico che cerca di trasformare la realt\u00e0 in un sogno. Comunque, viene elogiata la recitazione di Mark Patton che \u00ab\"interpreta in maniera convincente lo stato mentale di Jesse, che lentamente va a deteriorarsi\"\u00bb, mentre criticata quella della Myers, semplicemente \u00ab\"atroce\"\u00bb. In definitiva, oltre ad alcune scene significative come l'apparizione di Freddy durante la festa in piscina, \u00ab\"il film non sembra preoccuparsi di spaventare\"\u00bb, e BH lo giudica \u00ab\"la versione PG del\" Nightmare \"di Craven\"\u00bb (ndt. PG \u00e8 letteralmente \"Parental Guide Suggested\" ovvero \"visibile con la compagnia dei genitori\" per materiale potenzialmente non adatto a minori).\nPer \"MyMovies\", il regista Jack Sholder non \u00e8 riuscito nel compito di portare avanti quanto fatto da Craven, ci\u00f2 anche a causa della sceneggiatura \u00ab\"senza spunti originali\"\u00bb che \u00abbanalizza il personaggio di Freddy Krueger, cominciando il percorso che da personaggio orrorifico a tutto tondo lo tramuter\u00e0, film dopo film, in una sorta di macabro pagliaccio dalla battuta facile\u00bb di David Chaskin. Motivi, questi, per cui il film risulta \u00ab\"pi\u00f9 convenzionale e con una linea narrativa assai semplificata\"\u00bb, ma \u00e8 \u00ab\"comunque diretto con buon piglio e alcune scene sono ben eseguite, come il suggestivo inizio\"\u00bb."}
{"id": "543464", "revid": "767487", "url": "https://it.wikipedia.org/wiki?curid=543464", "title": "Nightmare 3 - I guerrieri del sogno", "text": "Nightmare 3 - I guerrieri del sogno (\"A Nightmare on Elm Street 3: Dream Warriors\") \u00e8 il terzo capitolo della saga horror \"Nightmare\", ideata da Wes Craven, diretto da Chuck Russell nel 1987, con Heather Langenkamp, Robert Englund, John Saxon e Patricia Arquette. Il film \u00e8 ambientato un anno dopo gli avvenimenti del precedente capitolo e sei anni dopo quelli del primo film.\nTrama.\nLa giovane Kristen Parker viene rimproverata da sua madre Elaine per essere rimasta sveglia fino a tardi a costruire una casa di cartapesta. Kristen \u00e8 riluttante, ma poi obbedisce e va a letto. Nel sonno Kristen si ritrova all'interno della casetta, che ha le sembianze di 1428 Elm Street, e viene inseguita da Freddy Krueger. Kristen si risveglia e si convince che era solo un incubo. Quando va in bagno a rinfrescarsi, per\u00f2, Freddy riappare e le graffia un polso. Elaine raggiunge Kristen in bagno e crede che la figlia abbia tentato di suicidarsi.\nKristen viene ricoverata all'ospedale psichiatrico \"Westin Hills\" e non vuole farsi sedare dai medici, finch\u00e9 non viene calmata da Nancy Thompson, che da poco \u00e8 entrata a far parte dello staff della clinica. Nancy lavora insieme a Neil Gordon e in seguito viene introdotta agli altri ragazzi che lui segue nel reparto: Phillip, un giovane costruttore di marionette; Kincaid, un ragazzo difficile dal temperamento ostile; l'aspirante attrice Jennifer; l'ex-tossicodipendente Taryn; Joey, rimasto traumatizzato dagli incubi al punto che si rifiuta di parlare e Will, un giovane costretto sulla sedia a rotelle da quando ha tentato di suicidarsi. La sera, quando Kristen va a dormire, viene nuovamente attaccata da Freddy. Inaspettatamente la ragazza rivela di avere la facolt\u00e0 di portare nei propri incubi altre persone e invoca Nancy, che riesce a raggiungerla e a trarla in salvo.\nLa notte seguente Phillip viene attaccato da Freddy, che gli strappa fuori strisce di muscoli lungo le braccia e gambe controllandolo come una marionetta umana e lo fa camminare fino a una finestra alta dalla quale lo fa cadere gi\u00f9. Gli altri credono che Phillip sia morto per via del suo sonnambulismo. La prossima ad essere assassinata nel sonno \u00e8 Jennifer, la quale viene afferrata dai bracci robotici di Freddy trasformato in un televisore che la fa schiantare nello schermo. Neil inizia a perdere le speranze per via delle morti dei suoi ragazzi, ma durante il funerale di Jennifer egli incontra la suora Mary Helena, che dopo aver scambiato due parole con lui, sparisce nel nulla. Nancy riesce a portare Neil e i ragazzi in uno stato di sonno simultaneo con l'ipnosi ma mentre sono distratti a testare le loro capacit\u00e0 nel mondo dei sogni, Freddy prende in disparte Joey e lo attacca riducendolo in uno stato comatoso nella realt\u00e0 mentre gli altri riescono a risvegliarsi in tempo.\nL'amministratore dell'ospedare, il dottor Carver, attribuisce ci\u00f2 che \u00e8 successo a Joey a Neil e Nancy poich\u00e9 hanno somministrato dell'\"Hypnocil\", un farmaco sperimentale che impedisce di sognare quando si dorme senza permesso e li licenzia. Mentre porta via i suoi effetti personali dall'ospedale, Neil incontra di nuovo suor Mary Helena, la quale gli rivela che Freddy era il figlio bastardo di un'infermiera chiamata Amanda Krueger, che lo diede alla luce dopo essere stata rapita e stuprata da diversi maniaci criminali quando fu accidentalmente lasciata nel reparto durante un periodo di ferie. La suora spiega che Freddy \u00e8 un'anima dannata che non ha pace, quindi per placarlo devono ritrovare i suoi resti, benedirli e seppellirli in terra consacrata. Nancy contatta suo padre Donald per aiutare Neil, dato che egli \u00e8 al corrente dell'omicidio di Krueger per mano dei genitori vendicativi e sa dove sono stati nascosti i suoi resti. Intanto Kristen viene rinchiusa in una cella di isolamento dalla dottoressa Simms e viene sedata, quindi rischia di essere uccisa da Freddy. I suoi amici riescono a contattare Neil chiedendo aiuto, ma Nancy decide di andare al suo posto mentre lui e Donald vanno a cercare le ossa di Krueger.\nNancy giunge all'ospedale e l'infermiere Max Daniels le permette di incontrare Kincaid, Taryn e a Will e insieme si preparano a dormire di nuovo per affrontare Freddy e ci riescono nello stesso momento in cui Kristen cade in un sonno profondo per via dei sedativi, quindi riescono a raggiungerla. Prima che possano fare qualsiasi cosa per salvare Joey, Freddy li attacca e separa il gruppo per poi mettersi a uccidere sistematicamente Taryl e Will. Kincaid riesce a riunirsi con Nancy e Kristen e insieme vanno a liberare Joey dalle grinfie di Krueger. Intanto Neil e Donald arrivano alla discarica dove Freddy \u00e8 stato sepolto e dissotterrano il suo scheletro per iniziare a santificarlo con dell'acqua santa e un crocifisso che Neil ha preso da una chiesa. Freddy avverte che il suo corpo \u00e8 disturbato da Neil e Donald, quindi lascia il mondo dei sogni per andare a possedere il proprio scheletro. Lo scheletro vivente di Freddy uccide Donald e tramortisce Neil per poi tornare dai guerrieri del sogno per ucciderli. Joey per\u00f2 riesce a liberare i propri poteri e con essi salva i suoi amici ed elimina Freddy. Poco dopo Donald raggiunge Nancy e l'abbraccia assicurandole che Freddy non torner\u00e0 pi\u00f9. Proprio allora Donald si rivela essere Freddy e Nancy lo spinge via prima che possa ucciderla.Freddy schiafeggia Nancy che cade a terra Freddy credendo che Nancy sia morta si aventa su Kristen nell'intento di ucciderla ma Nancy ancora in vita e lo pugnala con il suo stesso guanto,ancora Neil riesce a riprendersi e purifica le ossa di Freddy,Freddy viene divorato dalla luce morendo definitivamente. Nonostante ci\u00f2 Nancy muore a causa delle ferite subite.Kristen riesce a svegliare e riportare tutti nel mondo reale.\nNel finale, durante il funerale di Nancy, Neil trova la lapide di Amanda Krueger e scopre che lei e suor Mary Helena sono la stessa persona. La sera Neil va a dormire con la bambola malese regalata quella sera da Nancy e la casa di cartapesta costruita da Kristen vicine, e improvvisamente la casetta di Kristen si illumina dall'interno, insinuando il dubbio che Freddy non sia del tutto sconfitto.\nProduzione.\nProdotto dalle societ\u00e0 New Line Cinema, Heron Communications, Smart Egg Pictures e Third Elm Street Venture. Durante la produzione del film, come svela in un'intervista rilasciata alla rivista \"Fangoria\" Robert Englund, il guanto artigliato originale di Freddy Krueger fu rubato durante le riprese. In precedenza si raccontava del furto come se fosse avvenuto nel .\nDistribuzione.\nData di uscita.\nIl film venne distribuito in varie nazioni, fra cui:\nColonna sonora.\nI Dokken parteciparono con due brani: l'inedito \"Dream Warriors\" e \"Into the Fire\".\nAccoglienza.\nIncassi.\nIl film cost\u00f2 circa 5 milioni di dollari. Incass\u00f2 negli Stati Uniti d'America 8.880.555 solo nel primo week-end e 44.793.222 in totale. Il noleggio del film in U.S.A. ha fatto incassare 21.345.000 dollari.\nCritica.\nAll'interno della pellicola si osservano delle \u00abvisioni trasgressive\u00bb, il personaggio malefico utilizza l'ironia con sagacia divertendo il pubblico.\nAltri media.\nSu questo film in particolare \u00e8 basato il videogioco \"A Nightmare on Elm Street\" uscito nel 1989 per Commodore 64 e PC."}
{"id": "543465", "revid": "767487", "url": "https://it.wikipedia.org/wiki?curid=543465", "title": "Nightmare 4 - Il non risveglio", "text": "Nightmare 4 - Il non risveglio (\"A Nightmare on Elm Street 4: The Dream Master\") \u00e8 un film del 1988 diretto da Renny Harlin.\n\u00c8 il quarto capitolo della saga horror \"Nightmare\", ideata e diretta da Wes Craven. Il film continua ad incentrasi su degli omicidi nei sogni effettuati dal personaggio Freddy Krueger, come nei precedenti capitoli.\nTrama.\nLa trama si concentra sulla dote di Kristen, gi\u00e0 precedentemente notata nel terzo episodio della saga. La ragazza infatti si mostr\u00f2 capace di trascinare con s\u00e9 nel proprio sogno altri individui dormienti semplicemente pensandoli. Ella continua ad avere incubi dove si ritrova nella diroccata casa 1428 e sentendo un imminente ritorno di Freddy, trascina con s\u00e9 Kincaid e Joey, sopravvissuti anch'essi al massacro nel Westin Hills. I due ragazzi, portati alla frustrazione, avvertono Kristen che Krueger \u00e8 distrutto, ma con la sua capacit\u00e0 rischia di farlo tornare sul serio. Freddy infatti si manifesta nuovamente nei sogni delle sue giovani prede e si vendica prima di Kincaid e Joey. Kristen rimane cos\u00ec l'ultima dei figli delle persone che uccisero Freddy e prima di soccombere al maniaco, chiama inavvertitamente in sogno una sua amica, Alice, e le trasferisce il suo potere.\nSfruttando dunque il potere \"ereditato\" di Alice, l'omicida mieter\u00e0 una nuova serie di vittime, appunto tra gli amici della ragazza. A sopravvivere restano soltanto Alice stessa, inizialmente dolce, timida, introversa e tendente a sognare ad occhi aperti, che inizia tuttavia ad acquisire gradualmente determinazione e capacit\u00e0 dai compagni man mano che vengono uccisi, e Dan, un giocatore nella squadra del liceo del quale la protagonista si innamorer\u00e0.\nEntrambi subiranno un violento incidente autostradale mentre stavano avendo un incubo, e Dan \u00e8 costretto a subire un'anestesia. Finir\u00e0 cos\u00ec per ritrovarsi Krueger in sogno, ma Alice interverr\u00e0 e, costringendolo in una chiesa, si scontra all'ultimo sangue con il serial killer.\nRiuscir\u00e0 a sopravvivere grazie al consiglio degli stessi bambini morti che intonano la classica filastrocca che accompagna l'arrivo di Freddy, i quali intonano la filastrocca del signore dei sogni e in particolare un verso grazie al quale Alice si rende conto che la soluzione per fermare il terrore \u00e8 far riflettere il mostro in uno specchio; prende cos\u00ec un vetro e fa specchiare Freddy, liberando tutte le anime prigioniere nel suo petto e dalle quali ricavava potenza, che si ribellano e ora libere di andare in paradiso, mentre del malvagio, ormai senza pi\u00f9 energia, non rimangono che i suoi vestiti e il suo guanto a terra.\nIl film termina con l'apparente lieto fine, nel quale Alice ed il suo compagno si ritrovano presso una fontana dicendosi che finalmente l'incubo \u00e8 finito. Mentre il ragazzo lancia una moneta nella fontana per esprimere un desiderio, nell'acqua appare l'immagine riflessa di Krueger al posto di quella di Alice che per\u00f2 non ci d\u00e0 peso dando l'impressione che Kruger non sia del tutto morto.\nProduzione.\nIl film cost\u00f2 circa tredici milioni di dollari. Avrebbe dovuto incentrarsi sullo scontro tra Freddy e Jason Voorhees ma il progetto fall\u00ec e venne modificato nel risultato definitivo a causa di alcuni disaccordi tra la New Line e la Paramount, detentrice dei diritti di Venerd\u00ec 13 e il personaggio di Jason. Negli anni seguenti grazie alla resa dei diritti di Venerd\u00ec 13 alla New Line i due serial killer furono infine uniti sullo schermo prima nel finale di \"Jason va all'inferno\" nel 1993 e poi in \"Freddy vs. Jason\" nel 2003.\nPatricia Arquette, che nel film precedente interpretava Kristen, non pot\u00e9 riprendere il suo ruolo in questo film perch\u00e9, durante le riprese del film, era incinta.\nDistribuzione.\nDivieti\nNegli USA \u00e8 stata distribuita nelle sale statunitensi il 19 agosto 1988 con la classificazione \"R\"-Rating, ovvero vietato ai minori di 17 anni, mentre in Italia \u00e8 stata distribuita nelle sale italiene il 24 febbraio 1989 con la classificazione di et\u00e0 ai minori di 14 anni.\nColonna sonora.\nNel 1988 \u00e8 stata pubblicata la colonna sonora del film, intitolata \"A Nightmare On Elm Street 4: The Dream Master\", composta da Craig Safan sotto l'etichetta della Varese Sarabande.\nTracce.\nI Vinnie Vincent Invasion girarono anche un videoclip per \"Love Kills\" con la presenza di alcune scene del film.\nIncassi.\nIl film incass\u00f2 ben 49 milioni al botteghino americano."}
{"id": "543466", "revid": "767487", "url": "https://it.wikipedia.org/wiki?curid=543466", "title": "Nightmare 5 - Il mito", "text": "Nightmare 5 - Il mito (\"A Nightmare on Elm Street 5: The Dream Child\") \u00e8 un film del 1989 diretto da Stephen Hopkins. Si tratta del quinto capitolo della saga horror \"Nightmare\", ideata da Wes Craven. Inoltre, \u00e8 l'unica pellicola della serie ad aver ricevuto una censura di tipo \"X\" da parte dell'MPAA, a causa della quale le scene raffiguranti la morte di alcuni personaggi, giudicate dalla critica eccessivamente violente ed esplicite, hanno subito delle forti riduzioni temporali.\nTrama.\nQuesto quinto capitolo si svolge circa un anno dopo le vicende del film precedente; Dan Jordan e Alice Johnson, che avevano sconfitto Freddy Krueger in precedenza, sono ora fidanzati.\nDopo essersi addormentata durante una doccia, Alice sogna di trovarsi nel manicomio \"Westin Hills\" vestita con gli abiti di una suora e viene attaccata da un gran numero di pazienti mentalmente disturbati; tuttavia, la ragazza riprende coscienza prima che questi ultimi possano aggredirla.\nIl giorno successivo, Alice racconta il proprio incubo al fidanzato e ad altri due ragazzi, ossia Greta Gibson, animata dal desiderio di divenire una modella e Mark Grey, un grande amante dei libri a fumetti.\nMentre si reca nel ristorante in cui lavora, Alice viene trasportata in un secondo incubo, nel quale vede Amanda, la sacerdotessa alla quale appartenevano gli abiti che indossava nel sogno precedente, che partorisce un neonato orrendamente deforme e avente l'aspetto di Freddy Krueger; questi fugge velocemente dalla sala operatoria e si reca nella chiesa in cui Krueger era stato sconfitto un anno prima e dopo aver lanciato un grido assordante che distrugge il pavimento e le vetrate dell'edificio, si rifugia sotto i vestiti dell'assassino e assume una forma adulta.\nAl termine dell'incubo, Alice informa Dan del ritorno di Freddy e gli chiede di recarsi al ristorante per parlarne. Il ragazzo si addormenta mentre guida il proprio furgone, ed entra in un incubo nel quale guida una motocicletta, che in pochi istanti viene posseduta da Freddy; quest'ultimo ferisce gravemente Dan iniettando i cavi, la pompa d'iniezione e altre componenti del veicolo nel suo corpo, riempiendo il giovane di combustibile e fulminandolo. Dopo essere stato condotto nel traffico imminente, Dan si sveglia pochi istanti prima di scontrarsi con un autoarticolato, morendo in modo istantaneo davanti alla fidanzata Alice, che era uscita dal locale dopo aver sentito l'esplosione dei veicoli ed aver visto il ragazzo mutilato dai cavi della motocicletta.\nA causa dello shock, Alice perde conoscenza e viene portata in un ospedale, nel quale le viene comunicato che \u00e8 rimasta gravida dopo un rapporto sessuale con il fidanzato; la notte stessa, un bambino di nome Jacob appare in sogno alla ragazza, dichiarando di essere suo figlio, prossimo alla nascita. Il giorno dopo Alice racconta all'amica Yvonne dell'incontro con Jacob, ma non viene creduta, in quanto nell'ospedale non sono attualmente ricoverati dei neonati; Greta e Mark, invece, si fidano ciecamente delle parole della ragazza, specialmente dopo la violenta morte di Dan.\nNel pomeriggio, Greta partecipa ad un pranzo con alcuni parenti e dopo essersi addormentata durante il pasto, viene assalita da Krueger; questi, vestito da cameriere, le serve una bambola che, una volta tagliata all'altezza del ventre, inizia a sanguinare provocando l'apertura dell'addome della ragazza e la conseguente fuoriuscita degli intestini, che l'assassino usa per nutrire e soffocare Greta. Successivamente, quest'ultima viene trascinata all'interno di un frigorifero e nel mondo reale muore soffocata davanti ai genitori. Poche ore dopo Mark, che sta soffrendo la morte della ragazza di cui era innamorato, viene aggredito da Krueger, che cerca di ucciderlo entrando in possesso delle pareti della casa, ma l'intervento di Alice consente la fuga di Freddy.\nIn seguito la ragazza si sottopone ad un'ecografia grazie alla quale scopre che l'assassino sta nutrendo suo figlio Jacob con le anime di Dan e Greta, al fine di renderlo eguale a se stesso e nascere nuovamente nel mondo reale.\nNello stesso momento, Mark perde conoscenza nuovamente, venendo proiettato in un incubo in cui vede Freddy torturare l'amata Greta rimuovendo parti del suo addome e lanciandole contro di lui. Il desiderio di vendetta consente a Mark di sbloccare un'abilit\u00e0 onirica che lo trasforma in un personaggio dei fumetti, chiamato Giustiziere Fantasma; tuttavia Freddy, dopo essere stato colpito numerose volte dalle armi di Mark, reagisce mutando il ragazzo in un personaggio di carta, che viene tagliato a pezzi.\nIn seguito, Alice e Yvonne cercano nel mondo dei sogni i resti di Amanda Krueger, la madre di Freddy, nella torre della chiesa apparsa all'inizio della vicenda; poco dopo, tuttavia, l'assassino scopre le due ragazze e le intrappola in un labirinto, nel quale Alice riesce a far uscire il figlio Jacob dal proprio corpo. Quest'ultimo, su richiesta di Amanda, attacca Freddy usando i poteri da lui conferiti, facendo uscire dal suo corpo le anime delle sue tre vittime, il cui impeto trasforma Krueger nel neonato demoniaco apparso all'inizio del film, che viene velocemente assorbito dal ventre della madre Amanda.\nAlcuni mesi dopo, Alice partorisce il figlio e partecipa ad un pic-nic con i genitori, ma in lontananza si odono delle bambine che cantano la tipica canzone che annuncia l'arrivo di Freddy, preannunciandone un possibile ritorno.\nProduzione.\nProdotto dalle societ\u00e0 di produzione New Line Cinema, Heron Communications, Smart Egg Pictures e Fourth New Line-Heron Joint Venture. Fu girato a Los Angeles, durante le riprese venne censurata una scena: quando Alice si sveglia dall'incubo del manicomio e Freddy appare al suo fianco nel letto e la spinge gi\u00f9, in origine diceva pure \"There's no such thing as safe sex\" (lett., \"Non esiste una cosa come il sesso sicuro\"). La frase fu tolta.\nDistribuzione.\nDivieti.\nNegli USA \u00e8 stata classificata Rated-\"R\", ovvero vietato ai minori di 17 anni, mentre in Italia \u00e8 stata classificata VM14.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nIl film ha incassato un totale di 22.168.359 dollari negli USA e nella prima settimana 8.115.176 dollari. Incassando in totale meno del primo film della serie.\nCitazioni e riferimenti.\nCitazioni della saga.\nQuesto \u00e8 l'unico \"Nightmare\" della serie in cui nella versione originale la filastrocca infantile \u00e8 stata modificata.\nCitazioni di altre opere.\nDurante il film si possono notare svariate copertine di fumetti della casa editrice Marvel tra cui X-Men, Spider-Man, Capitan America, Avengers e i Fantastici 4.\nCuriosit\u00e0 e coincidenza \u00e8 la partecipazione dell\u2019attore Michael Bailey Smith (Super Freddy) che, qualche anno dopo, interpreter\u00e0 Ben Grimm (La Cosa - Fantastici 4), nel film diretto da Oley Sassone.\nScene censurate.\nLa versione originale di \"Nightmare 5\", alla sua uscita nelle sale cinematografiche, sub\u00ec la riduzione temporale di alcune scene, in particolare quelle raffiguranti le morti di Dan, Greta e Mark, al fine di evitare l'eliminazione del film dai palinsesti dei cinema statunitensi. Tali sequenze contenevano delle versioni pi\u00f9 esplicite e violente dell'omicidio di questi personaggi, e attualmente la versione integrale del film non \u00e8 ancora stata distribuita in Italia: "}
{"id": "543467", "revid": "92723", "url": "https://it.wikipedia.org/wiki?curid=543467", "title": "Nightmare 6 - La fine", "text": "Nightmare 6 - La fine (\"Freddy's Dead: The Final Nightmare\") \u00e8 un film del 1991 diretto da Rachel Talalay. Sesto capitolo della saga di \"Nightmare\", \u00e8 interpretato da Robert Englund, Lisa Zane, Shon Greenblatt e Yaphet Kotto. La parte finale del film \u00e8 stata girata in 3-D.\nTrama.\nSpringwood, 1999. L'unico sopravvissuto alla strage di adolescenti perpetuata da Freddy \u00e8 un ragazzo affetto da una forte amnesia (da cui il nome generico John Doe). Ritrovato a vagare per le strade di una cittadina limitrofa, John viene consegnato dalla polizia a un riformatorio. Maggie Burroughs, la psicologa che lo prende in cura, scopre di essere perseguitata dagli stessi incubi ricorrenti del ragazzo e decide di riportarlo a Springwood per aiutarlo a ricordare. Poco prima di arrivare a destinazione, Maggie scopre che tre suoi giovani pazienti (Carlos, Spencer e Tracy) si erano nascosti nel furgone per fuggire dal riformatorio. Dopo averli rispediti all'istituto, Maggie inizia a girare per la citt\u00e0 assieme a John, con la speranza di trovare indizi sul passato del ragazzo, il quale ormai \u00e8 convinto di essere il figlio di Freddy. Nel frattempo Tracy, alla guida del furgone, cerca di ritrovare la strada insieme ai suoi due amici, ma uscire da Springwood si rivela un'impresa impossibile. Ormai calata la notte i tre si rifugiano in una casa abbandonata per riposare, ma qui sia Carlos che Spencer troveranno la morte.\nJohn, convinto di non poter essere ucciso da Freddy, entra nel sogno di Spencer nel vano tentativo di salvarlo ma Krueger nega di essere suo padre e gli rivela di averlo semplicemente utilizzato per uscire da Springwood alla ricerca di sua figlia. John riesce ad informare Maggie prima di morire tra le sue braccia.\nTornate al riformatorio, Maggie e Tracey si rendono conto che nessuno ricorda nemmeno l'esistenza dei tre ragazzi morti. L'unico a ricordarli \u00e8 Doc, un altro psicologo collega di Maggie, specializzato in studi onirici e in grado di esercitare un controllo sui propri sogni. Maggie, insospettita dall'ultima rivelazione di John, trova dei vecchi documenti a casa della madre e scopre di essere lei stessa la figlia scomparsa di Krueger, adottata dai Burroughs in tenera et\u00e0. Con l'aiuto di Doc, capisce che l'unico modo di uccidere Freddy \u00e8 quello di trascinarlo fuori dal sogno e ucciderlo nel mondo reale. Addormentatasi sotto il controllo di Doc, Maggie compie un viaggio nella mente e nei ricordi di Freddy, scoprendo la verit\u00e0 sul suo passato e sulla sua infanzia. Portato con la forza fuori dal mondo onirico, Freddy affronta una lotta all'ultimo sangue con Maggie, prima di essere infilzato dal suo stesso guanto artigliato e fatto esplodere da un candelotto di dinamite.\nProduzione.\nPre-Produzione.\nDopo lo scarso successo commerciale ottenuto in patria da \"Nightmare 5 - Il mito\", uscito a meno di un anno di distanza dal precedente episodio, la New Line Cinema cap\u00ec che il pubblico ne aveva abbastanza di Freddy.\n\u00abCi siamo resi conto dei limiti del genere. Freddy non \u00e8 James Bond\u00bb disse Michael De Luca, allora uno dei responsabili della produzione della New Line Cinema. Per la societ\u00e0, l'unico modo per rinnovare la serie era quello di garantire a tutti che il nuovo film sarebbe stato inequivocabilmente l'ultimo. \u00abFreddy \u00e8 gi\u00e0 stato ucciso in passato ma questa volta dovevamo eliminarlo in maniera cos\u00ec definitiva da non lasciare pi\u00f9 alcun dubbio sul fatto che non potesse pi\u00f9 tornare\u00bb afferm\u00f2 il produttore Aaron Warner\nLa New Line affid\u00f2 ai giovani sceneggiatori Peter Jackson e Danny Mulheron la responsabilit\u00e0 della prima versione della sceneggiatura, intitolata \"A Nightmare on Elm Street Part 6: The Dream Lover\". La storia, che iniziava con un Freddy talmente indebolito da essere bullizzato dagli stessi adolescenti di Springwood nei loro sogni, venne scartata e Michael Almereyda venne assunto per scrivere un nuovo copione basato su un'idea originale di Rachel Talalay. Il copione risultante, \"A Nightmare on Elm Street Part 6: The Dream Police\" si ricollegava direttamente al capitolo precedente con Jacob, l'adolescente figlio di Alice, alle prese con i vecchi \"guerrieri del sogno\" e una nuova lotta contro Freddy. Alla sua versione venne preferita quella scritta da Michael De Luca, gi\u00e0 sceneggiatore non accreditato di \"Nightmare 5 - Il mito\", che su suggerimento della Talalay, elimin\u00f2 ogni numerazione dal titolo, preferendo il pi\u00f9 definitivo \"Freddy's Dead: The Final Nightmare\".\nLa regia venne affidata a Rachel Talalay, collaboratrice della saga fin dal primo episodio, che si propose di dirigere il film e cerc\u00f2 di ovviare agli errori produttivi degli episodi precedenti, realizzati all'ultimo minuto per uscire nelle date di lancio stabilite. Volle inoltre distanziarsi dal look gotico di \"Nightmare 5 - Il mito\": \u00abVolevo che il film avesse un'atmosfera pi\u00f9 grintosa e urbana e uno stile visivo diverso\u00bb\nNell'autunno del 1990 inizi\u00f2 la preparazione del film. Per il ruolo di Maggie venne scelta l'attrice di Chicago Lisa Zane (sorella maggiore di Billy Zane), che aveva da poco girato \"Cattive Compagnie\" di Curtis Hanson. Il veterano Yaphet Kotto ottenne la parte di Doc, collega di Maggie mentre per il personaggio di Tracy, Robert Englund sugger\u00ec la giovane Lezlie Deane, che aveva gi\u00e0 diretto in \"976 - Chiamata per il diavolo\" e in un episodio di \"Freddy's Nightmares\". L'esordiente Breckin Meyer entr\u00f2 nel cast nel ruolo di Spencer mentre Ricky Dean Logan, recentemente apparso in \"Ritorno al futuro - Parte II\" e \"Ritorno al futuro - Parte III\", nonostante gli fosse stato proposto il ruolo di John Doe, chiese di poter interpretare Carlos. Dopo settimane di ricerche, la scelta per la parte cruciale di John Doe ricadde sul ventitreenne Shon Greenblatt.\nOltre a Robert Englund, altri due attori vennero assunti per interpretare Freddy Krueger in et\u00e0 diverse: Tobe Sexton (Freddy adolescente) e Chason Schirmer (Freddy bambino).\nRiprese.\nProdotto esclusivamente dalla New Line (per la prima volta senza la collaborazione della Heron Communications e della Smart Egg Pictures) con un budget di 8,5 milioni di dollari (il pi\u00f9 alto della serie fino a quel momento), il film inizi\u00f2 la lavorazione il 14 novembre 1990.\nBench\u00e9 la storia si ambienti in Ohio, le riprese vennero effettuate in varie location della contea di Los Angeles.La casa di Freddy che appare nei sogni di Maggie e di John, oggi demolita, si trovava ad Artesia, dove vennero anche girate le inquadrature del serbatoio d'acqua. Nei pressi della Franklin Reservoir, sulle Santa Monica Mountains, vennero ambientate tutte le sequenze del viaggio da e verso Springwood (inclusa la scena in cui John esce dalla citt\u00e0 e sbatte la testa su una roccia, perdendo la memoria). La cittadina di Sierra Madre si trasform\u00f2 in Springwood per la sequenza della fiera, mentre altre porzioni della citt\u00e0 vennero ambientate a Studio City.Il punto in cui il furgone dove viaggiano Tracy, Carlos e Spencer continua a tornare (dove si trova la statua del boy-scout con l'incisione \"The Kids Shall Endure\"), in realt\u00e0, \u00e8 la zona della chiesa di Colonial Street all'interno degli Universal Studios, poi divenuta per molti anni Wisteria Lane in \"Desperate Housewives\". La casa dove i ragazzi decidono di dormire si trova poco distante ed \u00e8 la stessa costruzione (modificata frequentemente nel corso degli anni) poi divenuta la nota residenza di Bree Van de Kamp.Gli esterni del riformatorio vennero girati all'ingresso del Lacy Street Production Studio di Los Angeles mentre per la lunga sequenza del sogno di Carlos venne utilizzata una centrale elettrica.Molte altre sequenze vennero girate in studio o in ambienti creati in esterni appositamente dalla scenografa C.J. Strawn: in particolare, il reparto scenografico si ispir\u00f2 al film \"Il mago di Oz\" per la costruzione della casa di John che, durante il prologo, precipita dal cielo come quella di Dorothy.\nRachel Talalay aveva da poco prodotto il film di John Waters \"Cry Baby\", da cui prese in prestito parte della troupe e del cast. In particolar modo, il protagonista Johnny Depp (che aveva anche interpretato il primo film della serie, \"Nightmare - Dal profondo della notte\") fece un cameo nella sequenza della morte di Spencer e si fece accreditare come Oprah Noodlemantra, ovvero con uno dei finti nomi utilizzati dall'attore per la registrazione negli hotel. La Talalay chiese inoltre a Iggy Pop di comporre una canzone per il film e ad Alice Cooper di interpretare il padre di Freddy in un flashback.\nAltri camei furono quelli di Elinor Donahue, famosa negli anni cinquanta per la serie televisiva \"Pap\u00e0 ha ragione\" (la donna all'orfanotrofio), del produttore Robert Shaye (il bigliettaio) e di Roseanne Barr con il marito Tom Arnold (i coniugi alla fiera di Springwood).\nLa serie \"I segreti di Twin Peaks\" fu, inoltre, un'ulteriore fonte di ispirazione per Rachel Talalay. \u00abEntrambi amavano la serie e [adesso] avevamo la possibilit\u00e0 di creare dei personaggi alla David Lynch. Molte delle idee pi\u00f9 bizzarre ci vennero dopo aver guardato \"Carnival of Souls\"\u00bb e \"I segreti di Twin Peaks\"\u00bb.\nIl trucco di Freddy fu opera dello studio di David Brian Miller (creatore del make-up originale) ma l'applicazione sul set fu delegata a Louis Lazzara e Dayne Johnson, dal momento che Miller era impegnato in altri progetti.\nGli effetti di make-up (che comprendevano l'esplosione di una testa e un apparecchio acustico vivo e letale) vennero affidati alla Magical Media Industries di John Carl Buechler, il quale per\u00f2 non si dichiar\u00f2 molto soddisfatto del lavoro. \u00abAbbiamo realizzato un sacco di effetti ma niente che risaltasse o che fosse particolarmente soddisfacente [\u2026] Sono stati spesi pochi soldi per gli effetti di trucco. \"Nightmare 6\" si basa soprattutto sugli effetti visivi\u00bb\nPer le riprese tridimensionali della sequenza finale, venne utilizzata una StereoCam sviluppata dalla HinesLab. A causa delle grandi dimensioni della cinepresa, i movimenti di macchina risultarono molto limitati, con grande disappunto della Talalay. \u00abAbbiamo provato a convincere la New Line ad abbandonare l'idea del 3D ma era una questione di marketing e per loro era un ottimo strumento per facilitare le vendite estere, quindi non potevamo liberarcene\u00bb.\nDopo la pausa natalizia, il film concluse la lavorazione nel gennaio del 1991.\nPost-Produzione.\nIl montaggio del film venne affidato a Janice Hampton, con cui la Talalay aveva collaborato in \"Cry Baby\". Per i titoli di coda, venne creato un \"montage\" con tutte le scene pi\u00f9 popolari dei sei film della serie, culminanti con un fermo-immagine di Freddy e la scritta R.I.P.\nPer la versione destinata alle sale cinematografiche, venne eliminata una sequenza iniziale con il personaggio di Lisa Zane che, la mattina del suo compleanno, riceve la visita della madre. La sequenza venne poi recuperata in alcuni passaggi televisivi assieme ad altre piccole scene, tra cui un dialogo tra Doc e Tracy. Una scena che invece venne girata ma non venne inclusa in nessun edizione del film, fu il post-finale, in cui un bambino chiuso in un armadio, terrorizzato dalla madre violenta, riceve una visita da parte dei Demoni dei Sogni. Michael De Luca spieg\u00f2 il motivo della decisione di tagliare quel doppio finale: \u00abQuel twist venne eliminato all'ultimo minuto in un tentativo di convincere gli scettici tra critici e pubblico che questa era veramente la fine\u00bb.\nCome nei precedenti capitoli della saga, i numerosi effetti visivi vennero affidati a diverse compagnie. La Dream Quest Images (gi\u00e0 responsabile degli effetti del terzo e quarto capitolo) realizz\u00f2 la maggior parte degli effetti ottici mentre The Chandler Group supervision\u00f2 gli effetti tridimensionali della sequenza finale. La Pacific Data Images (PDI) si occup\u00f2 dell'animazione in CGI dei Demoni dei Sogni e la True Vision realizz\u00f2 la trasformazione della casa. Altri modellini in scala vennero creati dalla Stetson Visual Services.In totale, furono pi\u00f9 di un centinaio i tecnici che lavorarono alla realizzazione di tutti gli effetti visivi richiesti dal film.\nCome il terzo e quarto capitolo, anche \"Nightmare 6\" si apre con una citazione. Dopo Edgar Allan Poe (\"Nightmare 3 - I guerrieri del sogno\") e Giobbe (\"Nightmare 4 - Il non risveglio\"), questa volta venne scelta una frase del filosofo Friedrich Nietzsche: \u00abConosci la paura di chi si addormenta? \u00c8 terrorizzato fino alla cima dei capelli, perch\u00e9 la terra gli frana sotto i piedi e il sogno comincia\u2026\u00bb. La frase viene subito seguita da una seconda citazione, questa volta dello stesso Freddy da una scena del terzo film: \u00abBenvenuta al grande spettacolo, puttana!\u00bb.\nColonna sonora.\nLa musica strumentale del film fu composta dall'australiano Brian May (omonimo del chitarrista dei \"Queen\"). Il brano principale del film fu scritto come chiaro riferimento al poema sinfonico di Modest Petrovi\u010d Musorgskij \"Una notte sul Monte Calvo\" e venne riproposto varie volte nel corso del film. May si occup\u00f2 della produzione orchestrale del film mentre Ashley Irwin (che realizz\u00f2 anche il commento musicale del videogame dell'incubo di Spencer), supervision\u00f2 quella elettronica. In totale vennero realizzati quasi 60 minuti di musica originale.\nIn una scena del film venne inserito il tema originale di Charles Bernstein.\nLa supervisione musicale, invece, fu affidata a Jill Meyers e Bonnie Greenberg, che selezionarono per il film una decina di brani, prevalentemente rock alternativo e grunge di band allora relativamente sconosciute come i Goo Goo Dolls (tre brani, compreso quello di apertura, \"I'm Awake Now\") ma anche pezzi di artisti di fama come gli Iron Butterfly (\"In-A-Gadda-Da-Vida\") e Iggy Pop, che scrisse appositamente il pezzo \"Why Was I Born (Freddy's Dead)\" che chiude il film.\nLa protagonista del film Lisa Zane (anche cantante), scrisse e registr\u00f2 un brano \u00aballa \"James Bond\"\u00bb intitolato \"The Worst Is Over\", con la speranza che venisse inserito alla fine del film. Al suo posto, venne invece inserita la canzone di Iggy Pop e il pezzo della Zane non venne mai utilizzato.\nAlbum.\nL'album della colonna sonora orchestrale, \"Freddy's Dead: The Final Nightmare - The Original Instrumental Score\", fu distribuito dalla Var\u00e8se Sarabande il 3 settembre 1991. Alcuni brani presenti nel film non vennero inclusi nell'album, tra cui \"The Orphanage\" e la suite elettronica di Ashley Irwin \"Video Game Suite\". I pezzi non inclusi vennero successivamente incisi dalla Varese Sarabande nel 2015 in un cofanetto speciale a edizione limitata dedicato alle colonne sonore degli otto film della saga.\nL'album con la compilation delle canzoni del film venne invece distribuito in CD e vinile dalla Metal Blade Records (etichetta della maggior parte degli artisti della compilation) il 24 settembre 1991. Il disco non include \"In-A-Gadda-Da-Vida\" degli Iron Butterfly.\nTracce Album 1.\nL'album della colonna sonora orchestrale, \"Freddy's Dead: The Final Nightmare - The Original Instrumental Score\", contiene 28 tracce.\nTracce Album 2.\nL'album della compilation di canzoni, \"Freddy's Dead: The Final Nightmare - Music From the Motion Picture\", contiene 10 tracce.\nPromozione.\nLa promozione da parte della New Line Cinema fu massiccia. Prima dell'uscita in sala, programmata per il 13 settembre 1991 (un venerd\u00ec 13), la produzione organizz\u00f2 un finto funerale presso l'Hollywood Forever Cemetery, aperto alla stampa, in cui attori di tutti gli episodi (tra cui Lezlie Deane, Shon Greenblatt e Robert Rusler) si mostravano addolorati per la dipartita di Freddy davanti alla sua bara.\nNelle settimane precedenti al lancio commerciale, vennero distribuiti il trailer, gli spot pubblicitari e i manifesti del film con la frase di lancio: \u00abThey Saved the Best for Last\u00bb (trad. \"Hanno lasciato il meglio alla fine\").\nPer la prima volta, il cartellone ufficiale del film non venne realizzato dall'artista Matthew Peak (disegnatore dei precedenti cinque manifesti). Peak disegn\u00f2 comunque la copertina dell'album della colonna sonora strumentale.\nIl 12 settembre, giorno della prima di gala del film al Chinese Theatre di Hollywood, Tom Bradley, sindaco della citt\u00e0 di Los Angeles, proclam\u00f2 il \"Freddy Krueger's Day\", esprimendo il proprio riconoscimento alla New Line Cinema e a Robert Englund. Per far fronte alle numerose proteste da parte delle associazioni contro la violenza, Bradley sostenne, in un comunicato stampa, che i sei film della saga avevano rappresentato un aiuto considerevole all'economia della citt\u00e0.\nAlla prima del film parteciparono quasi tutti gli attori del film (con l'esclusione di Shon Greenblatt e Ricky Dean Logan) a cui si aggiunse come ospite a sorpresa l'attrice Heather Langenkamp, protagonista del primo e terzo episodio della saga.\nDistribuzione.\nLa data di lancio fu fissata per il 13 settembre 1991, un periodo delicato per le uscite cinematografiche a causa della fine delle vacanze scolastiche, l'inizio della stagione sportiva e le vacanze ebraiche Il fatto che fosse annunciato come episodio finale e che fossero passati oltre 2 anni dall'ultima uscita di Freddy, gioc\u00f2 un ruolo determinante.\nLa MPAA classific\u00f2 il film come \"R - Restricted\" (vietato ai minori di 17 anni non accompagnati da un adulto) e 1862 sale statunitensi prenotarono il film per il lancio commerciale.\nIl film fu distribuito nelle sale del resto del mondo nelle seguenti date:\nDistribuzione italiana.\nIn Italia il film fu distribuito, come il precedente capitolo, dalla Penta Film, ricevendo il nulla osta di censura il 28 dicembre 1991 e ottenendo la classificazione \"T\" (\"Film per tutti\")\nCon un \"battage\" pubblicitario che recitava a chiare lettere: \u00abCon lo sconvolgente nuovo MEGADIMENSIONALE 3D\u00bb, il film debutt\u00f2 nelle sale italiane il 17 gennaio 1992, unico horror in uscita quel giorno.\nAccoglienza.\nCritica.\nIl film fu accolto piuttosto tiepidamente dalla critica, bench\u00e9 la maggior parte delle recensioni fosse pi\u00f9 positiva che negativa. Richard Harrington sul \"Washington Post\" apprezz\u00f2 il film: \u00abFreddy se ne va con classe [grazie a] un eccezionale finale in 3-D, una manciata di battute rivolte alle sue ultime vittime, alcune sequenze oniriche meravigliosamente bizzarre e la possibilit\u00e0 che, nonostante Freddy sia morto, il suo lascito continui\u00bb. Anche Jane Maslin del \"New York Times\" fu molto favorevole, sottolineando la qualit\u00e0 dell'intera saga: \u00ab[Il film] mostra una certa classe che difficilmente si trova nel genere horror. Non c'\u00e8 da meravigliarsi: i film di \"Nightmare\" sono sempre stati un gradino superiore alla concorrenza. [\u2026] Robert Englund conserva un fascino peculiare anche quando recita senza trucco\u00bb. La Maslin approv\u00f2 anche la sequenza tridimensionale, definendola \u00abefficace\u00bb, ma furono in molti a non apprezzare l'effetto 3D del finale. \"Variety\" lo boll\u00f2 come\n\u00abmal fatto ed anacronistico\u00bb ma salut\u00f2 la scena della morte di Carlos come \u00abla pi\u00f9 creativa\u00bb. Not\u00f2 inoltre come il film mettesse in scena \u00absufficiente violenza e humour da conquistare il pubblico di appassionati\u00bb. Pi\u00f9 negativo fu Chris Willman del \"Los Angeles Times\": defin\u00ec il 3-D \u00abpiuttosto primitivo\u00bb e aggiunse: \u00abIl sesto episodio della serie d\u00e0 la sensazione di essere stato prodotto da persone a cui non interessava molto tenere in vita la saga. Si nota praticamente da subito quanto il film sia povero -- di idee, di effetti, addirittura di giovani personaggi in attesa di addormentarsi e morire.\u00bb\nAnche in Italia la critica fu piuttosto tiepida: \u00abGli effetti speciali sono come sempre efficaci, non mancano sequenze ben costruite e di sicuro impatto visivo, ma il film \u00e8 confusionario, la sceneggiatura \u00e8 fragile\u00bb scrisse Alberto Castellano sul \"Mattino\"; per Gian Luigi Rondi de \"Il Tempo\" \u00abtutto \u00e8 grossolano come nei cinque film precedenti. Anche i meccanismi della paura, che vorrebbero tener banco, sono piuttosto facili e rasentano solo a tratti i veri effetti dell'orrore\u00bb mentre per Alessandra Levatesi de \"La Stampa\" il film si svolgeva \u00abcome al solito in maniera abbastanza divertente, miscelando grandguignol e umorismo nero\u00bb Massimo Lastrucci su \"Ciak\" not\u00f2 come il film non funzionasse \u00abdal punto di vista dell'horror\u00bb ma acquistasse \u00abuna certa eleganza d'insieme\u00bb, rimanendo comunque \u00absufficientemente spettacolare grazie a continue invenzioni e trucchi visivi\u00bb.\nIncassi.\nDistribuito in 1862 copie, il film incass\u00f2 13 milioni di dollari nel weekend di apertura, posizionandosi direttamente al primo posto nella classifica in una settimana senza alcun'altra nuova uscita. La settimana successiva, nonostante diversi nuovi titoli, il film riusc\u00ec a mantenere il primo posto, incassando altri 6,6 milioni per un totale di oltre 22 milioni. Usc\u00ec dalla top ten alla quinta settimana di programmazione e venne ritirato dalle sale a Dicembre con un incasso complessivo di 34.872.033 di dollari.\nIl film si rivel\u00f2 uno degli episodi della saga di maggior successo, posizionandosi al terzo posto dopo il quarto e il terzo capitolo.\nIn Italia, secondo i dati Cinetel, il film incass\u00f2 4.068.990.000 di lire con 447.879 spettatori, posizionandosi al 33\u00ba posto nella classifica annuale. Fu il film horror di maggior successo della stagione 91-92, seguito da \"A volte ritornano\", solo 96\u00ba in classifica.\nRiconoscimenti.\nDopo il lancio commerciale negli Stati Uniti, il film venne selezionato per il concorso del 24\u00b0 Festival internazionale del cinema fantastico di Sitges agli inizi di Ottobre. Venne battuto da \"Europa\" di Lars von Trier per il premio al miglior film dell'anno.\nIl 16 maggio 1992, durante la cerimonia dei \"Fangoria Chainsaw Awards\" presso il Los Angeles Airport Hilton il film vinse il premio \"Peggior Film dell'Anno\", nonostante avesse anche una candidatura come \"Miglior Film ad Alto Budget\". L'attrice Lezlie Deane ottenne una nomination come \"Miglior Attrice Non Protagonista\" ma venne battuta da Christina Ricci per \"La famiglia Addams\".\nIl film venne anche nominato ai \"Razzie Awards\" per la peggior canzone originale (\"Why Was I Born (Freddy's Dead)\" di Iggy Pop e Whitey Kirst) ma venne nuovamente battuto da \"La famiglia Addams\".\nEdizione italiana.\nL'edizione italiana fu curata da Michele Gammino per la CDC Sefit Group. Sergio di Stefano torn\u00f2 a doppiare Freddy Krueger, che nel capitolo precedente aveva avuto la voce di Franco Zucca.\nI titoli di testa italiani riportano erroneamente il nome della protagonista, accreditata come Liza Zane, invece di Lisa Zane.\nAnche la citazione di Freddy Krueger all'inizio del film, tratta da \"Nightmare 3 - I guerrieri del sogno\" non \u00e8 fedele ad doppiaggio originale, che recitava un \u00abNon volevi entrare in televisione?\u00bb invece di \u00abBenvenuta al grande spettacolo, puttana!\u00bb.\nLa saga.\nDella saga di \"Nightmare\" fanno parte nove film:"}
{"id": "543469", "revid": "660929", "url": "https://it.wikipedia.org/wiki?curid=543469", "title": "Procfs", "text": "Nei sistemi operativi Unix-like procfs (abbreviazione per process file system) \u00e8 uno pseudo-filesystem usato per accedere alle informazioni relative ai processi fornite dal kernel. Il filesystem si trova solitamente montato nella directory codice_1; poich\u00e9 non \u00e8 un filesystem reale, esso non occupa spazio sul disco rigido ed una limitata quantit\u00e0 di memoria.\nprocfs \u00e8 supportato nei sistemi Solaris, BSD e Linux; quest'ultimo vi ospita anche informazioni non direttamente correlate con i processi del kernel.\nStoria.\nLa versione di procfs inclusa nell'ottava edizione di Unix venne implementata da Tom J. Killian, il quale present\u00f2 un documento intitolato \"Processes as Files\" allo USENIX nel giugno 1984. Esso venne realizzato per sostituire la chiamata di sistema \"ptrace\" usata tradizionalmente per tracciare i processi.\nRoger Faulkner e Ron Gomes portarono suddetto codice nella quarta edizione del sistema System V e pubblicarono il documento \"The Process File System and Process Model in UNIX System V\" su USENIX nel gennaio 1991. Questa incarnazione di procfs support\u00f2 la nascita di ps, ma i file dovevano comunque essere manipolati con le funzioni di codice_2, codice_3 e codice_4.\nIn Plan 9 venne implementato un filesystem per i processi che super\u00f2 il sistema adottato in Unix: mentre in quest'ultimo le operazioni rivolte ad un processo dovevano essere applicate al singolo file che lo rappresentava, in Plan 9 ogni tipo di operazione aveva un file a s\u00e9 dedicato, facendo divenire /proc una vera e propria parte del filesystem.\nLa versione 4.4 di BSD implementava codice_1 come un insieme di sottodirectory per ogni processo, permettendo di accedere alle informazioni relative all'utilizzo di memoria, ai registri usati e allo stato corrente. Anche l'implementazione in Solaris 2.6 aveva directory separate per ogni processo, e includeva uno speciale file \"ctl\" che permetteva di controllare, tracciare e manipolare i processi.\nLinux.\nIn Linux, codice_1 contiene le informazioni relative ad ogni processo nella cartella codice_7, ed include inoltre:\nIl procfs gioca un importante ruolo nello scambio di informazioni tra il kernel mode e lo user mode. Ad esempio, la versione GNU del comando ps opera interamente in user mode, sfruttando procfs per ottenere le informazioni.\nNella versione 2.6 del kernel Linux buona parte dei file non relativi ai processi sono stati separati in un altro pseudo-filesystem chiamato SYSFS (e montato in codice_11)."}
{"id": "543470", "revid": "287204", "url": "https://it.wikipedia.org/wiki?curid=543470", "title": "Jet Set Radio", "text": "Jet Set Radio (\"Jet Grind Radio\" negli Stati Uniti) \u00e8 un videogioco sviluppato da Smilebit e pubblicato da SEGA nel 2000 per Sega Dreamcast. Nel 2003 \u00e8 stata pubblicata una conversione per Game Boy Advance.\nIl seguito, \"Jet Set Radio Future\", \u00e8 stato pubblicato in esclusiva per Xbox nel 2002 ed \u00e8 stato uno dei titoli di lancio della console in Europa.\nIl 19 settembre 2012 \u00e8 stato reso disponibile \"Jet Set Radio HD\", una remastered del gioco completamente in HD pubblicato in digital delivery su PlayStation Network, Xbox Live e Steam. In questa versione del gioco erano inclusi alcune tracce di \"Jet Set Radio Future\" e un documentario, chiamato \"Jet Set Radio - The Rude Awakening\" della durata di circa 13 minuti, di cui parlava dello sviluppo del gioco.\nTrama.\nIl gioco inizia a Shibuya, uno dei quartieri che compongono la redditizia citt\u00e0 di Tokyo-to, dove viene presentata dal Professor K, il dj di una radio pirata, chiamata appunto Jet Set Radio, dove narrer\u00e0 le vicende della vita quotidiana a Tokyo-to. La citt\u00e0 \u00e8 dominata dai \"rudie\", termine che utilizzer\u00e0 spesso per riferirsi ai ragazzi giovani che girovagano per le strade pattinando e spruzzando graffiti sui muri. La citt\u00e0 si suddivide in 3 parti: il quartiere Shibuya, il quartiere Benten e il quartiere Kogane, dove ciascuna di esse riporta a un determinato periodo della giornata. In ognuno di questi quartieri ci sar\u00e0 rispettivamente una gang rivale: i Love Shockers, i Noise Tanks e i Poison Jam. Il protagonista \u00e8 Beat, un \"rudie\" di 17 anni che scapp\u00f2 di casa come altri rudie giapponesi.\nBeat fu dapprima evitato da una gang all'altra, fino a quando si decise a fondare una gang propria residente a Shibuya, ovvero i GG. Con il passare del tempo Beat incontrer\u00e0 per la prima volta Gum, una ragazza rudie come lui, che decider\u00e0 di proporgli delle sfide e, completandole, si unir\u00e0 alla gang, seguito anche un altro rudie di nome Tab, formando cos\u00ec i primi membri della banda. La fase iniziale \u00e8 ambientata in una stazione degli autobus di Shibuya, in cui Beat, Gum e Tab si ritroveranno a spruzzare graffiti in varie parti della stazione, spruzzando anche su graffiti gi\u00e0 presenti, quando, ad un certo punto, verranno inseguiti dalla polizia e dal loro capo, il Capitano Onishima. Dopo averli seminati verranno sfidati dai Love Shockers, e dopo essere stati sconfitti cederanno la loro area dominante ai GG. Poco dopo arriveranno nuovi membri nella gang dei GG, ovvero Mew, Garam e Yoyo, di cui quest'ultimo possiede un cane di nome Potts. Potts verr\u00e0 ben presto rapito dai Noise Tanks, e i GG dovranno riprenderselo sconfiggendoli nel quartiere di Benten. Infine verranno sfidati dai Poison Jam a Kogane, e contemporaneamente arriveranno sul posto anche la S.W.A.T. e la polizia a catturarli. Sconfiggendoli si ritroveranno presto contro i Golden Rhinos, un gruppo di assassini di propriet\u00e0 del Gruppo Rokkaku, comandato dal proprietario del Gruppo Rokkaku, Goji Rokkaku. I GG verranno presto trovati da Combo e Cube, che gli chiederanno di aiutarli.\nCombo e Cube spiegheranno ai GG che il loro terzo compagno, Coin, \u00e8 stato catturato e che la sua enorme collezione di dischi \u00e8 stata distrutta. I Golden Rhinos si faranno strada nell'area di Tokyo-to, dove i GG saranno costretti a combatterli. I Golden Rhinos, in loro difesa, effettueranno il lavaggio del cervello ai Poison Jam, costringendoli ad attaccare contro i GG e, nella confusione, riusciranno a rovesciare il piano di Goji. Si scoprir\u00e0 di seguito in dettaglio il piano di Goji: il suo scopo \u00e8 di usare i Golden Rhinos esclusivamente per riguadagnare uno dei dischi di Coin andato anch'esso distrutto, il Devil's Contract. Si racconter\u00e0 poi che questo disco, se suonato, ha la capacit\u00e0 di evocare un demone. Goji tenter\u00e0 di usare il disco per fare un patto con il demone e di usare i suoi poteri per impadronirsi di Tokyo-to e, infine, del mondo. La battaglia finale si svolger\u00e0 sulla cima di un gigantesco edificio, sopra un enorme giradischi, dove Beat e la sua gang si ritroveranno a fermare Goji e i suoi scagnozzi. Dopo la sua sconfitta, la torre esploder\u00e0, e la leggenda del disco si riveler\u00e0 una bufala. Nel finale, il Professor K concluder\u00e0 raccontando che i Noise Tanks e i Love Shockers si prepareranno per un futuro in cui tenteranno di vendicarsi della sconfitta subita dai GG, mentre i GG celebreranno la loro vittoria, riportando di seguito la normalit\u00e0 per le strade di Tokyo-to.\nAltre versioni.\nVenne pubblicata una versione per Game Boy Advance il 26 giugno 2003 in Nord America e il 20 febbraio 2004 in Europa. Il gioco ha le stesse caratteristiche, ma ha subito un adattamento grafico a causa della minor potenza del sistema, e stessa cosa per la colonna sonora (infatti vi sono presenti in totale solo 6 tracce). I livelli ricordano gli originali di \"Jet Set Radio\".\nIl 19 settembre 2012 venne anche distribuita una versione rimasterizzata in digitale per PlayStation Network, Xbox Live e Steam intitolata \"Jet Set Radio HD\". I graffiti presenti in questa riedizione sono stati il risultato di un concorso indetto da SEGA che ha permesso ai sostenitori di creare dei propri graffiti. Le poche critiche arrivate a questo remake sono state basate sulla cattiva maneggevolezza del gioco. Nel gioco \u00e8 presente un documentario chiamato \"The Rude Awakening\", ovvero \"Il duro risveglio\", che mostra come il gioco sia stato ispirato dall'atmosfera giapponese di fine anni '90.\nSviluppo.\n\"Jet Set Radio\" \u00e8 stato annunciato al Tokyo Game Show nel 1999 e ha creato una grande attenzione della stampa grazie alla nuova tecnica 3D chiamata cel-shading. Il cel-shading permette di dare apparenze in stile \"cartone animato\" ad oggetti in un ambiente 3D. \"Jet Set Radio\" \u00e8 uscito in Giappone il 29 giugno 2000.\nL'uscita americana, \"Jet Grind Radio\", contiene un'aggiunta di due nuove mappe e varie nuove canzoni. Questa versione permette anche ai giocatori di connettersi ad Internet attraverso SegaNet e di scaricare graffiti creati da altri giocatori, o mettere online i propri. Soprattutto a causa dell'insuccesso del Dreamcast, le vendite di \"Jet Grind Radio\" sono state relativamente basse. Nonostante il fallimento commerciale di \"Jet Grind Radio\", il gioco ha guadagnato lo status di videogioco cult.\nPersonaggi.\nAlcuni personaggi hanno cambiato nome dalla versione giapponese; i nomi originali sono scritti tra parentesi.\nColonna sonora.\nLa colonna sonora di \"Jet Set Radio\" include una schiera di canzoni eclettiche che combinano vari generi musicali come il J-pop, il Trip hop, l'Hip-hop e l'Elettronica.\nAccoglienza.\nLa rivista \"Retro Gamer\" lo ha classificato come l'ottavo miglior gioco uscito per Dreamcast su un massimo di venticinque titoli. La testata \"Play Generation\" tratt\u00f2 la versione uscita su PlayStation Network, trovandolo uno dei pi\u00f9 grandi titoli per Dreamcast nonch\u00e9 un piccolo capolavoro."}
{"id": "543471", "revid": "125777636", "url": "https://it.wikipedia.org/wiki?curid=543471", "title": "Nightmare - Nuovo incubo", "text": "Nightmare - Nuovo incubo (\"Wes Craven's New Nightmare\") \u00e8 un film del 1994 diretto da Wes Craven. Settimo capitolo della saga di \"Nightmare\", \u00e8 interpretato dai protagonisti del primo film della serie, Robert Englund, Heather Langenkamp e John Saxon, tutti coinvolti nella parte di se stessi.\nTrama.\nL'attrice Heather Langenkamp, divenuta popolare per aver interpretato il personaggio di Nancy Thompson nella serie \"Nightmare\", vive a Los Angeles col marito Chase Porter, supervisore di effetti speciali e il figlio Dylan. La tranquilla vita dell'attrice viene turbata da uno stalker che la perseguita da settimane, telefonandole a casa spacciandosi per Freddy Krueger. La stessa citt\u00e0 di Los Angeles \u00e8 continuamente colpita da una serie di scosse di terremoto fuori dal comune.\nDurante una riunione alla New Line Cinema, le viene inaspettatamente proposto dal produttore Robert Shaye di girare un nuovo capitolo della saga. L'attrice, scossa dalla sua situazione personale e dallo strano comportamento assunto recentemente da suo figlio Dylan, rifiuta l'offerta. La stessa notte, suo marito Chase viene coinvolto in un misterioso incidente stradale mentre torna a casa da Palm Springs e muore.\nA questo punto la vita di Heather diventa un inferno: perseguitata di giorno dalle telefonate dello stalker e di notte da incubi e allucinazioni, decide di parlarne con il regista Wes Craven, che sta scrivendo il copione per il nuovo film. L'autore le rivela di aver deciso di scrivere un nuovo episodio per imprigionare nella finzione l'entit\u00e0 maligna incistata nel personaggio di Freddy Krueger ed evitare che si manifesti nel mondo reale.\nLa salute mentale di Dylan peggiora e l'attrice \u00e8 costretta a farlo ricoverare in ospedale, dove la dottoressa che lo ha in cura sospetta che la colpevole dell'instabilit\u00e0 del bambino sia proprio Heather, a causa del suo passato nel mondo del cinema horror. Tenuto forzatamente separato da Heather, Dylan viene sedato da un'infermiera contro la volont\u00e0 della madre, permettendo a Freddy Krueger di manifestarsi nella realt\u00e0 e di uccidere barbaramente Julie, la sua babysitter, sotto gli occhi di tutti.\nDylan, sonnambulo e perseguitato da Freddy, riesce a scappare dall'ospedale ma viene raggiunto dal demone prima che Heather glielo possa impedire.\nA questo punto l'attrice capisce che l'unico modo per fermare Freddy \u00e8 quello di immedesimarsi nel personaggio di Nancy un'ultima volta: seguendo i sedativi lasciati indietro da Dylan, Heather trova l'accesso onirico al regno infernale di Freddy. Nella battaglia finale, in un ambiente pagano senza tempo, Heather e Dylan riescono ad avere la meglio sul demone, intrappolandolo in una fornace come nel finale della fiaba preferita di Dylan, \"H\u00e4nsel e Gretel\". I due si risvegliano emergendo dalle coperte del letto di Dylan, dove Heather trova il copione concluso del nuovo film che ha appena vissuto.\nProduzione.\nPre-Produzione.\nDopo il successo commerciale di \"Nightmare 6 - La fine\", il presidente della New Line Cinema contatt\u00f2 Wes Craven dopo aver letto delle lamentele pubbliche da parte del regista riguardo ai compensi sui diritti d'autore mai ricevuti che lo avevano portato ad allontanarsi dalla saga. L'incontro chiarificatore port\u00f2 Shaye a versare a Craven le somme richieste e proporgli di realizzare un nuovo capitolo della saga.\nCon l'avvicinarsi del decimo anniversario della saga e dopo una recente visione del film \"I protagonisti\" di Robert Altman (in cui buona parte del cast interpreta se stessa), Craven ebbe un colloquio con l'attrice Heather Langenkamp, che gli raccont\u00f2 di un suo recente incidente con uno stalker.. Qualche mese dopo, l'attrice ricevette l'offerta di interpretare il nuovo capitolo della saga nei panni di se stessa e ritrov\u00f2 nella sceneggiatura molte delle cose da lei raccontate a Craven durante il loro colloquio.\nFin dall'inizio l'idea di Craven fu quella di realizzare un film per un pubblico adulto. \u00abDal momento che il pubblico che vide il primo \"Nightmare\" ora ha circa venticinque o trent'anni, ho voluto realizzare un film per loro\u00bb dichiar\u00f2 Craven all'uscita del film.\nIl trucco di Freddy venne creato dal truccatore originale, David Brian Miller, che riavvicin\u00f2 le fattezze di Krueger al loro aspetto originale, aggiungendo dettagli pi\u00f9 dark e demoniaci. Per il nuovo guanto, l'effettista Lou Carlucci si bas\u00f2 sul poster del primo film della saga (disegnato dall'artista Matthew Peak), creando una sorta di artiglio biomeccanico munito di cinque lame (non pi\u00f9 quattro come nei film precedenti).\nA fine estate, iniziarono i provini per comporre il cast del film. Il marito dell'attrice Heather Langenkamp, il noto truccatore David LeRoy Anderson prefer\u00ec non partecipare al film nel ruolo di se stesso e quindi per il personaggio di Chase venne assunto l'attore David Newsom.\nPer il ruolo cruciale di Dylan (basato anch'esso sul vero figlio dell'attrice, Atticus Anderson, che all'epoca aveva tre anni) il direttore di casting Gary Zuckerbroad effettu\u00f2 un lungo casting di bambini in Nevada e in California prima di trovare il giovane Miko Hughes, da poco apparso nell'horror \"Cimitero vivente\" e nella commedia \"Un poliziotto alle elementari\".\nLa debuttante Tracy Middendorf, all'epoca impegnata con un ruolo ricorrente nella serie \"Beverly Hills 90210\" ottenne la parte di Julie, la baby-sitter di Dylan (che in una versione preliminare del copione doveva essere la vera \"cattiva\" della storia, un'adolescente ossessionata e poi posseduta dallo spirito di Freddy).\nJohn Saxon torn\u00f2 nella saga dopo aver interpretato, assieme alla Langenkamp, il primo e terzo episodio.\nRiprese.\nCon un budget superiore (11 milioni di dollari) e un piano di lavoro pi\u00f9 ampio rispetto a qualsiasi altro film della serie (48 giorni), il film inizi\u00f2 la lavorazione a Los Angeles l'8 novembre 1993.\nBuona parte delle riprese venne effettuata in una villa nel quartiere residenziale di Tarzana, dove vennero girate le sequenze a casa di Heather. Tra le altre location utilizzate ci furono gli uffici reali della New Line Cinema su Robertson Boulevard, i KCET Studios su Sunset Boulevard (un edificio risalente al 1912, riconosciuto come monumento di interesse storico-culturale dalla citt\u00e0 di Los Angeles) in cui vennero girate le sequenze nello studio televisivo, una villa sulle colline di Malib\u00f9 (per la sequenza ambientata nella residenza di Craven), lo storico cimitero Angelus-Rosedale di Los Angeles (per la sequenza del funerale) e l'originale casa di Elm Street, protagonista dell'intera serie e situata a Genesee Avenue, a pochi metri da Sunset Boulevard.\nL'11 gennaio 1994, al cimitero Angelus-Rosedale, fu girata l'ultima delle varie sequenze del film che prevedevano una finta scossa di terremoto. Pochi giorni dopo, la citt\u00e0 di Los Angeles fu colpita dal famoso terremoto del 1994, con scosse fino quasi al settimo grado. Diversi membri della troupe persero la loro abitazione e la produzione del film venne sospesa per due giorni. Successivamente, un'unit\u00e0 aggiunta effettu\u00f2 delle riprese delle macerie in giro per la citt\u00e0 e le immagini vennero successivamente integrate nel film.\nPer la sequenza in cui Dylan attraversa sonnambulo l'autostrada, venne chiusa per cinque notti una porzione di freeway a Valencia, (East Los Angeles) e venne riempita di camion e auto per simulare vari incidenti stradali. La troupe principale effettu\u00f2 le riprese con il cast mentre una seconda unit\u00e0 si occup\u00f2 di tutti i \"plates\" necessari per le riprese in studio con il \"front projection\" e per il processo ottico in post-produzione.\nNelle ultime due settimane di lavorazione vennero girate le sequenze iniziali e finali del film, ambientate nell'inferno di Freddy, progettato dalla scenografa Cynthia Charette sulla base dell\"'Inferno\" di Dante Alighieri e le opere del poeta Virgilio. La costruzione dell'imponente set tenne occupato il reparto di scenografia per oltre due mesi.\nLe riprese si conclusero il 28 gennaio 1994.\nFurono molti gli attori e gli addetti ai lavori che accettarono di apparire nel film nel ruolo di se stessi: i produttori del film Marianne Maddalena, Robert Shaye, Sara Risher e Michael De Luca (la cui breve apparizione venne poi tagliata in fase di montaggio), l'effettista Lou Carlucci e l'assistente alla regia Dan Arredondo (sullo sfondo nel set dello spot pubblicitario di Chase), l'attrice Tuesday Knight e l'attore Jsu Garcia (entrambi apparsi nei precedenti film della saga), la segretaria di edizione Gretchen Oehler, la controfigura Jeffrey Davis, il presentatore Sam Rubin.\nL'attrice Lin Shaye, gi\u00e0 interprete del primo film, torn\u00f2 nei panni di un'infermiera mentre la figlia di Craven, Jessica, interpret\u00f2 l'infermiera che somministra il sonnifero a Dylan. Il truccatore David Brian Miller fece da comparsa tra il pubblico nella sequenza del talk show.\nPer la scena del funerale, Craven avrebbe voluto chiedere a Johnny Depp (co-protagonista del primo film) di fare un cameo ma per vergogna non glielo propose mai. Anni dopo, incontrandolo per caso, il regista gli raccont\u00f2 il fatto e Depp scherzosamente lo sgrid\u00f2, dicendogli che l'avrebbe fatto molto volentieri.\nPost-Produzione.\nIl montaggio del film venne affidato al giovane canadese Patrick Lussier, con cui Craven aveva collaborato nella serie \"Nightmare Cafe\". In primavera, a montaggio ultimato, alcuni \"screen test\" portarono Craven ad aggiungere delle scene d'azione nella lotta finale negli inferi di Freddy: Heather Langenkamp, Robert Englund e Miko Hughes tornarono cos\u00ec sul set per delle riprese aggiunte. Per la parte in cui Heather afferra delle anguille durante uno scontro con Freddy, l'attrice venne sostituita da una controfigura.\nGli effetti visivi vennero affidati a William Mesa della neonata Flash Film Works. Oltre cento inquadrature vennero rielaborate con effetti visivi di vario genere, tra cui il matte painting, il front projection, il chroma key e il digital compositing.In particolare, per la sequenza dell'autostrada, furono necessari oltre due mesi di lavoro di post-produzione: dopo i cinque giorni di riprese in location con due unit\u00e0, il cast e la troupe completarono le riprese in studio utilizzando il processo Vistavision Front Projection. A differenza del processo classico con il Blue Screen, il front projection permise a Mesa e a Craven di vedere il risultato della composizione ottica direttamente sul set. L'attrice Heather Langenkamp ripet\u00e9 alcune scene d'azione decine di volte, tanto che il giorno dopo non riusc\u00ec nemmeno ad alzarsi dal letto.\nPer la caduta nell'acqua di Heather nella sequenza finale, furono pi\u00f9 di cinquanta gli elementi da comporre, tra cui le riprese in blue screen della controfigura dell'attrice, vari elementi digitali ricreanti l'acqua della cascata, gli elementi digitali del fumo e del fuoco in animazione tridimensionale e uno pterodattilo ricreato digitalmente. Al matte painting utilizzato come sfondo venne infine creata una panoramica digitale.\nColonna sonora.\nPer la colonna sonora, Craven si rivolse a un altro collaboratore di \"Nightmare Cafe\", il compositore inglese J. Peter Robinson. Pienamente soddisfatto della musica creata per il film, il regista la defin\u00ec \u00abuna delle pi\u00f9 belle e commoventi colonne sonore\u00bb della sua carriera.\nLa colonna sonora del film fu l'unica dell'intera serie ad essere totalmente strumentale, titoli di coda compresi. Per alcuni brani, venne utilizzato e rielaborato il tema originale di Charles Bernstein\nLa colonna sonora fu registrata presso lo studio Rebrush Music di Los Angeles e l'L.A. East Studio di Salt Lake City, quest'ultimo sorto su una chiesa sconsacrata. Parte della musica fu originata utilizzando il Synclavier dello stesso Robinson mentre per il resto fu utilizzata un'orchestra di 63 elementi. Nonostante il budget ridotto, il poco tempo a disposizione e un incidente tecnico che port\u00f2 al crash di un hard disk (risolto all'ultimo minuto grazie a una cannibalizzazione con il disco rigido di un altro Synclavier), Robinson riusc\u00ec a consegnare in tempo di record settanta minuti di musica originale.\nIl brano \"Chase's Blues\" (che nel film si sente brevemente nell'auto di Chase) venne composto da Robinson assieme a Tom Canning e Michael Rockwell.\nAlbum.\nL'album della colonna sonora fu distribuito dalla Milan Records l'11 ottobre 1994. Le colonne sonore dei sei film precedenti erano invece state incise dalla Varese Sarabande.\nCuriosamente, i 33 brani del disco vennero suddivisi in sette capitoli, ciascuno composto da due o pi\u00f9 brani singoli uniti senza soluzione di continuit\u00e0. Alcuni brani presenti nel film non vennero inclusi nell'album, tra cui \"End Credits\" e \"Odyssey\" (quest'ultimo udibile nel film nella sequenza in cui Heather lascia l'ospedale e si reca a casa di Craven).I pezzi non inclusi, vennero successivamente incisi dalla Varese Sarabande nel 2015 in un cofanetto speciale a edizione limitata dedicato alle colonne sonore degli otto film della saga.\nTracce.\nI 33 brani sono suddivisi nei sette capitoli indicati dal \"booklet\" dell'album.\nPromozione.\nIl primo teaser trailer venne presentato ai compratori internazionali durante la ShoWest Convention di Las Vegas nel marzo del 1994\nCon una frase di lancio che recitava \u00abquesta volta il terrore non si ferma allo schermo\u00bb, la promozione del film si intensific\u00f2 dopo l'anteprima al Toronto International Film Festival nel settembre del 1994 e con l'avvicinarsi del decimo anniversario dell'uscita di \"Nightmare - Dal profondo della notte\".\nIl trailer ufficiale distribuito dalla New Line giocava con l'aspetto metacinematografico del film, con interviste agli attori, ai realizzatori, immagini del dietro le quinte e con addirittura effetti di pellicola inceppata, rovinata e bruciata.\nIl poster originale del film raffigurava meramente lo sguardo demoniaco di Freddy su sfondo nero, in contrasto con i disegni caratteristici dei cartelloni degli episodi precedenti.\nDistribuzione.\nIl film venne presentato in anteprima in Germania al Fantasy Filmfest (giugno 1994) e poi al prestigioso Toronto International Film Festival (9 settembre 1994).\nLa data di uscita fu fissata per il 14 ottobre 1994, due settimane prima di Halloween e un mese prima del decimo anniversario dell'uscita di \"Nightmare - Dal profondo della notte\".\nLa MPAA classific\u00f2 il film come \"R - Restricted\" (vietato ai minori di 17 anni non accompagnati da un adulto) e 1850 sale statunitensi prenotarono il film per il lancio commerciale.\nIl film fu distribuito nelle sale del resto del mondo nei mesi successivi:\nDistribuzione italiana.\nIn Italia, il film fu distribuito dalla Mediaset Distribuzione, prima del cambio di denominazione in Medusa Film. Programmato per uscire nel gennaio 1995 dopo \"Il corvo - The Crow\" e \"Stargate\", il film slitt\u00f2 di due mesi e venne distribuito nelle sale il 3 marzo 1995. Originariamente intitolato \"Nightmare: il nuovo incubo\", il film venne poi distribuito senza articolo nel sottotitolo.\nIl film venne presentato in anteprima come evento speciale durante il Noir in Festival di Courmayeur assieme a \"Il seme della follia\" di John Carpenter.\nPer accompagnare l'uscita nelle sale, la Mediaset Distribuzione realizz\u00f2 uno speciale televisivo di cinque minuti scritto dalla giornalista Luisa Flauto e distribuito esclusivamente sulle reti Mediaset. I trailer televisivi, realizzati ad hoc per l'Italia, recitavano la frase: \u00abFreddy Krueger ritorna e non vuole solo una rivincita\u2026 Vuole la vita!\u00bb. La frase di lancio utilizzata nel flani pubblicitari, fu invece: \u00abSvegliati! Freddy \u00e8 tornato\u00bb.\nL'attore Robert Englund arriv\u00f2 a Roma a fine febbraio per promuovere il lancio, partecipando, tra l'altro, a una puntata di \"Ciak\" intervistato da Anna Praderio.\nIl film ricevette il nulla osta di censura il 17 gennaio 1995 e venne classificato come \"T\" (\"Film per tutti\").\nAccoglienza.\nCritica.\nLe reazioni della critica all'anteprima a Toronto furono molto positive. Peter Travers di \"Rolling Stone\" lo defin\u00ec l'horror \u00abpi\u00f9 intelligente, arguto e contorto degli ultimi anni\u00bb mentre Janet Manslin del \"New York Times\" scrisse che il film era \u00abun esercizio catartico ed ingegnoso sull'illusione e la paura\u00bb.Roger Ebert del \"Chicago Sun-Times\" dichiar\u00f2 di non essere mai stato un grande fan della saga ma ammise di \u00abtrovare questo film, con i suoi inquietanti interrogativi sugli effetti dell'horror sui suoi stessi creatori, stranamente intrigante\u00bb. Ammir\u00f2 inoltre alcune \u00absequenze davvero straordinarie, come quella in cui il bambino attraversa otto corsie di autostrada o quando i protagonisti si ritrovano nel covo sotterraneo di Freddy\u00bb.\"Variety\" salut\u00f2 il film come \u00abun'opera diabolicamente intelligente e ingegnosamente concepita\u00bb, apprezzando le interpretazioni di Heather Langenkamp (\u00abuna delle scream queen pi\u00f9 talentuose al momento\u00bb), Miko Hughes (\u00ababile nel manovrare i bizzarri sbalzi di personalit\u00e0 di Dylan\u00bb) e il \u00absolido\u00bb impianto tecnico e artistico.Per il \"Washington Post\", che defin\u00ec il film \u00abil migliore della serie, arguto, intelligente, divertente e spassoso\u00bb, la buona notizia non era tanto il ritorno di Freddy quanto quello di Craven..Altre recensioni, che prontamente la New Line fece apparire sui flani pubblicitari, si riferivano al film come \u00abun tour de force concettuale\u00bb, \u00abil primo film horror post-moderno\u00bb, \u00abinventivo, ambizioso e terrificante\u00bb e \u00abil miglior film di Craven fino ad ora\u00bb.Owen Gleiberman di \"Entertainment Weekly\" fu uno dei pochi a non apprezzare il film: \u00abDopo un buon inizio sanguinolento, il film soccombe in una sorta di sterile inerzia\u00bb\nAnche in Italia la critica fu favorevole: \u00abuno dei capolavori del cinema orrorifico anni ' 90, colto e raffinato\u00bb (Roberto Nepoti, \"Repubblica\"), \u00abfilm di notevole qualit\u00e0 visiva e originalit\u00e0 espressiva\u00bb (Maurizio Porro, \"Corriere della Sera\"), \u00abil film, meno spassoso ma pi\u00f9 pensieroso, si carica di ansia d'angoscia, di lati oscuri, di profezie pessimiste sul cinema come atto creativo sull'horror come genere\u00bb (Fabio Bo, \"Il Messaggero\"), \u00abuno spettacolare gioco d'artificio, un horror adulto che ci riporta un Freddy intelligentemente diverso nella continuit\u00e0\u00bb (Massimo Lastrucci, \"Ciak\")\n, \u00abuna narrazione di perfetta calibratura, dagli accurati effetti speciali e percorsa da un prezioso rivolo di humour\u00bb (\"Film TV\"), \u00abCraven ripulisce Freddy dalla banalit\u00e0 dei seguiti firmati da altri [\u2026] chi non ama il genere ammira le prodezze tecnologiche\u00bb (\"TV Sorrisi e Canzoni\").\nIncassi.\nDistribuito in 1850 copie, il film incass\u00f2 6,6 milioni di dollari nel weekend di apertura, posizionandosi al terzo posto nella classifica settimanale, dietro a \"Pulp Fiction\" e \"Lo specialista\". Il budget di 11 milioni venne recuperato dopo la prima settimana di programmazione e il film rimase nella top ten per tre weekend consecutivi. Usc\u00ec dalle sale a fine dicembre, con un incasso complessivo di 18.090.181 di dollari.\nIl film si rivel\u00f2 l'episodio della serie di minor successo, preceduto dal quinto capitolo, \"Nightmare 5 - Il mito\", che arriv\u00f2 a 22 milioni.\nDi maggior successo fu la distribuzione in videocassetta e nella varie edizioni per l'home entertainment.\nIn Italia, secondo i dati Cinetel, il film incass\u00f2 2.206.444.000 di lire con 217.484 spettatori, posizionandosi al 58\u00ba posto nella classifica annuale. Fu il quarto film horror di maggior successo dell'anno, preceduto da \"Intervista col vampiro\" (12\u00ba in classifica), \"Wolf - La belva \u00e8 fuori\" (18\u00b0) e \"Frankenstein di Mary Shelley\" (22\u00b0).\nRiconoscimenti.\nIl film venne ufficialmente selezionato in diversi festival specializzati: dopo le due anteprime al Fantasy Filmfest (Germania) e al Toronto International Film Festival, il film partecip\u00f2 al Noir in Festival di Courmayeur nel dicembre del 1994, al Fantasporto nel febbraio del 1995 e all'Amsterdam Fantastic Film Festival nell'aprile del 1996.\nNel 1995 venne nominato nella categoria \"Miglior Film\" ai prestigiosi Independent Spirit Awards (unico horror in competizione).\nQuesto l'elenco delle candidature e dei premi vinti dal film.\nEdizione italiana.\nL'edizione italiana fu curata da Michele Gammino per la CDC Sefit Group.\nUna battuta di Heather Langenkamp nella sequenza del talk show venne tradotta erroneamente: l'originale \u00abWith the exception of One and Three, I've pretty much kept out of it\u00bb (\u00abcon l'esclusione del primo e del terzo, non ne ho fatti altri\u00bb, riferendosi alla sua partecipazione al primo e al terzo film della saga), divenne un \u00absalvo i primi tre, non ne ho fatti altri\u00bb, facendo intendere una presunta apparizione dell'attrice nel secondo film della serie.\nNei dialoghi originali, uno scambio di battute tra Heather Langenkamp e l'infermiera interpretata da Jessica Craven rappresentava una chiara citazione del primo film: \u00abDo you have a pass?!\u00bb (infermiera), \u00abScrew your pass!\u00bb (risposta di Heather), che faceva il verso al dialogo tra Nancy e la sua capoclasse odiosa. Nell'adattamento italiano questo gioco si perde in quanto la traduzione del dialogo \u00e8 diversa dal doppiaggio del primo film: mentre in \"Nightmare - Dal profondo della notte\" il dialogo recitava un \u00abMostrami il pass!\u00bb, \u00abFiccatelo il pass!\u00bb, in questo film venne tradotto con: \u00abHa un permesso?\u00bb, \u00abAl diavolo il permesso!\u00bb.\nUna delle prime battute di Freddy Krueger nel film (\u00abNancy...\u00bb), per quanto fosse doppiata nel vari promo pubblicitari dal doppiatore Sergio Di Stefano, nell'edizione italiana del film venne lasciata con l'audio originale.\nNell'edizione in DVD, la battuta di Freddy \u00abEhi Dylan, hai mai scuoiato un gatto?\u00bb venne inspiegabilmente lasciata con l'audio originale.\nLa saga.\nDella saga di \"Nightmare\" fanno parte nove film:"}
{"id": "543473", "revid": "486946", "url": "https://it.wikipedia.org/wiki?curid=543473", "title": "Nightmare 2", "text": ""}
{"id": "543475", "revid": "125654041", "url": "https://it.wikipedia.org/wiki?curid=543475", "title": "Alleanza Assicurazioni", "text": "Alleanza Assicurazioni (conosciuta anche solo come \"Alleanza\") \u00e8 una compagnia assicurativa italiana fondata a Genova nel 1898. Molto attiva in Italia, specialmente nel ramo \"vita\", fa parte del Gruppo Generali dal 1934.\nOrganigramma.\nA guidare Alleanza dal 6 ottobre 2014 \u00e8 Davide Passero, in precedenza amministratore delegato di Genertel e Genertel Life, mentre presidente \u00e8 Andrea Mencattini.\nStoria.\nL'epoca Mackenzie.\nNegli anni settanta dell'Ottocento Evan George Mackenzie aveva aperto a Genova un'agenzia di assicurazioni che rappresentava alcune importanti compagnie francesi, inglesi ed austriache. L'agenzia ebbe enorme successo e si trasfer\u00ec al piano nobile del Palazzo della Meridiana dove lavoravano ottanta impiegati: era la pi\u00f9 grande agenzia assicurativa in Italia.\nNel 1898, approfittando degli investimenti tedeschi legati alla Triplice alleanza, Mackenzie insieme a Enrico Pontremoli fond\u00f2 Alleanza Assicurazioni, di cui erano soci anche una compagnia di Monaco di Baviera, la \"Nationalbank f\u00fcr Deutschland\" e la banca privata \"Manzi e C.\" di Roma. La compagnia aveva un capitale nominale di quindici milioni e quello versato di un milione e mezzo di lire, e operava in tutti campi assicurativi. Era la seconda pi\u00f9 importante compagnia assicurativa a Genova.\nDalla citt\u00e0 ligure la compagnia ha ereditato il suo simbolo: San Giorgio che uccide il drago. Primo presidente della societ\u00e0 fu il medico e senatore del Regno Edoardo Maragliano, mentre il primo direttore generale fu Enrico Pontremoli.\nNel primo decennio del Novecento Alleanza contava gi\u00e0 345 agenzie, quasi tutte in Italia, ma alcune anche in Grecia, Turchia, Tunisia, Tripolitania, Malta e Spagna. \nAgli inizi del Novecento \u00e8 una delle prime compagnie a dare possibilit\u00e0 di lavoro alle donne.\nFin dall'inizio il ramo vita aveva rappresentato il principale ambito della societ\u00e0 e dal 1907 Alleanza fu l'unica compagnia assicurativa italiana a specializzarsi nelle polizze popolari sulla vita e nelle polizze rivalutabili. Introdusse in Italia le polizze vita popolari, gi\u00e0 diffuse all'estero, per le quali non era obbligatoria la visita medica e il premio poteva essere versato in rate mensili.\nNel 1912, proprio quando la realt\u00e0 aziendale si stava dimostrando solida e affidabile, con il raggiungimento di un portafoglio di 13.000 contratti e di un capitale di 130.000.000 di lire, il governo Giolitti con la legge 305 procedette alla nazionalizzazione delle assicurazioni sulla vita e, come tutte le imprese attive nel settore, anche Alleanza Assicurazioni fu costretta a cedere il ramo vita all'INA. Questo rappresent\u00f2 una grave danno per la compagnia.\nIl decreto legge 29 aprile 1923 reintrodusse la concorrenza per le assicurazioni sulla vita e nel 1924 Mackenzie decise di riorganizzare la compagnia, che avrebbe operato esclusivamente nel ramo vita. In questo nuovo quadro la direzione generale venne trasferita a Milano. La ristrutturazione diede ottimi risultati: furono riaperte trentatr\u00e9 agenzie e la raccolta premi aument\u00f2 del 36%.\nL'ingresso nel Gruppo Generali.\nIl 1934 \u00e8 l'anno dell'acquisizione da parte di Generali e dell'inizio della direzione di Mario Gasbarri che la guider\u00e0 fino al 1978. Nell'immediato dopoguerra Alleanza deve fronteggiare la ripresa dopo gli anni della Seconda guerra mondiale; c'\u00e8 la crescita, favorita dallo sviluppo consistente del mercato delle polizze popolari e continuer\u00e0 a crescere anche negli anni cinquanta e sessanta. Negli anni sessanta Alleanza inizi\u00f2 ad operare nel ramo infortuni.\nNel 1971 si quota alla Borsa di Milano. Nel 1977 era la sesta compagnia assicurativa italiana.\nNegli anni novanta sotto la presidenza di Alfonso Desiata, Alleanza Assicurazioni consolida la sua leadership nel ramo vita e inizia a distribuire prodotti Bancassurance tramite gli sportelli del Banco Ambrosiano Veneto. Dal 1998 si sono avvicendati al vertice: Sandro Salvati, presidente e amministratore delegato (1998-2004), Amato Luigi Molinari, presidente (26 gennaio 2005) e Andrea Mencattini, in precedenza amministratore delegato di Alleanza Toro.\nL'incorporazione in Generali e la fusione con Toro.\nNel febbraio 2009 part\u00ec la fusione per incorporazione di Alleanza in Generali insieme a Toro Assicurazioni, avvenuta ufficialmente nel mese di ottobre, con conseguente conferimento delle attivit\u00e0 assicurative di Alleanza e Toro in una nuova societ\u00e0 controllata interamente da Generali e denominata Alleanza Toro S.p.A.. Si trasferirono in essa le riserve tecniche, gli attivi patrimoniali a copertura delle stesse, e ulteriori elementi dell'attivo di Alleanza e Toro idonei a garantire la copertura di solvibilit\u00e0. Il rapporto di concambio venne fissato in 0,33 azioni ordinarie di Generali per ogni azione ordinaria di Alleanza. Gli azionisti di Alleanza quindi ricevettero in cambio di ogni azione posseduta, con un valore nominale di 0,50 euro ciascuna, 0,33 azioni ordinarie Generali di nuova emissione dal valore nominale di 1 euro ciascuna.\nLa ricostituzione del marchio.\nCon effetto dal 31 dicembre 2013 Alleanza Assicurazioni \u00e8 stata nuovamente separata da Toro Assicurazioni, tornando ad essere leader nel ramo vita e mantenendo il ramo danni acquisito e rafforzato dalla precedente fusione con Toro."}
{"id": "543476", "revid": "486946", "url": "https://it.wikipedia.org/wiki?curid=543476", "title": "Nightmare 3", "text": ""}
{"id": "543478", "revid": "486946", "url": "https://it.wikipedia.org/wiki?curid=543478", "title": "Nightmare 4", "text": ""}
{"id": "543480", "revid": "486946", "url": "https://it.wikipedia.org/wiki?curid=543480", "title": "Nightmare 5", "text": ""}
{"id": "543481", "revid": "486946", "url": "https://it.wikipedia.org/wiki?curid=543481", "title": "Nightmare 6", "text": ""}
{"id": "543482", "revid": "798140", "url": "https://it.wikipedia.org/wiki?curid=543482", "title": "Ufficio europeo di polizia", "text": "L'ufficio europeo di polizia (anche \"Europol\", contrazione da \"European Police Office\") \u00e8 un'agenzia dell'Unione Europea finalizzata alla lotta al crimine nel territorio degli Stati membri dell'Unione europea, divenuta operativa il 1\u00ba luglio 1999. \nFunzioni e attivit\u00e0.\nLa sede dell'organismo \u00e8 all'Aia ed il suo obiettivo \u00e8 migliorare l'efficienza dei servizi competenti degli Stati membri e la loro cooperazione in settori sempre pi\u00f9 numerosi:\nL'Europol ha le seguenti funzioni prioritarie:\nOgni Stato membro costituisce o designa un'unit\u00e0 nazionale incaricata di svolgere le funzioni sopra descritte. L'unit\u00e0 nazionale, che \u00e8 l'unico organo di collegamento fra l'Europol e i servizi nazionali competenti, invia all'Europol almeno un ufficiale di collegamento, incaricato di difendere gli interessi della sua unit\u00e0 nazionale nell'ambito dell'Europol.\nPer svolgere le sue funzioni, l'Europol gestisce un sistema elettronico d'informazione, che viene alimentato direttamente dagli Stati membri ed \u00e8 direttamente accessibile alla consultazione delle unit\u00e0 nazionali, degli ufficiali di collegamento, del direttore, dei vicedirettori e degli agenti dell'Europol debitamente autorizzati.\nOltre ai dati di carattere non personale, possono figurare in tale sistema d'informazione dati di carattere personale. Tutti gli archivi automatizzati contenenti dati di carattere personale devono formare oggetto di una decisione costitutiva da parte dell'Europol, per la quale \u00e8 richiesta l'approvazione del consiglio di amministrazione. I dati di carattere personale attinti dal sistema d'informazione possono essere trasmessi o utilizzati soltanto dai servizi competenti degli Stati membri allo scopo di prevenire e combattere la criminalit\u00e0 nella sfera di competenza dell'Europol e le altre gravi forme di criminalit\u00e0.\nChiunque desideri accedere ai dati memorizzati presso l'Europol che lo riguardano, pu\u00f2 presentarne domanda, a titolo gratuito, in uno Stato membro di sua scelta, all'autorit\u00e0 nazionale competente, la quale la sottopone all'Europol e avvisa il richiedente che questo gli risponder\u00e0 direttamente. Ogni persona ha il diritto di chiedere all'Europol la rettifica o la cancellazione di dati errati che lo riguardano.\n\u00c8 istituita un'autorit\u00e0 comune di controllo, indipendente, incaricata di vigilare sull'attivit\u00e0 dell'Europol per accertarsi che la memorizzazione, il trattamento e l'impiego dei dati in possesso dei servizi dell'Europol non ledano i diritti delle persone.\nOrganizzazione.\nGli organi dell'Europol sono:\nOgni Stato membro \u00e8 responsabile dei danni causati a una persona in seguito a dati contenenti errori di diritto o di fatto, memorizzati o trattati presso l'Europol. La persona lesa pu\u00f2 chiedere un risarcimento promuovendo un'azione legale esclusivamente nei confronti dello Stato membro nel quale si \u00e8 verificato il danno.\nIn seguito all'entrata in vigore della convenzione, per consentire la creazione dell'Ufficio europeo di polizia sono state adottate varie misure, riguardanti i diritti e i doveri degli ufficiali di collegamento, le disposizioni di applicazione per gli archivi, il regolamento interno dell'autorit\u00e0 comune di controllo, lo statuto del personale, la normativa per la salvaguardia della segretezza, il regolamento finanziario, l'accordo relativo alla sede, il protocollo sui privilegi e sulle immunit\u00e0 e gli accordi sui privilegi e sulle immunit\u00e0 degli ufficiali di collegamento.\nIn tal modo, l'Europol ha potuto iniziare le proprie attivit\u00e0 il 1\u00ba luglio 1999, sostituendo da quella data l'unit\u00e0 Droghe di Europol costituita provvisoriamente nel 1995.\nLa convenzione in oggetto \u00e8 aperta all'adesione di ogni Stato che divenga membro dell'Unione europea."}
{"id": "543483", "revid": "339392", "url": "https://it.wikipedia.org/wiki?curid=543483", "title": "Nightmare 7", "text": ""}
{"id": "543484", "revid": "486946", "url": "https://it.wikipedia.org/wiki?curid=543484", "title": "Nightmare 6 - la fine", "text": ""}
{"id": "543487", "revid": "339392", "url": "https://it.wikipedia.org/wiki?curid=543487", "title": "Chetoesoso", "text": ""}
{"id": "543488", "revid": "339392", "url": "https://it.wikipedia.org/wiki?curid=543488", "title": "Chetoesosi", "text": ""}
{"id": "543489", "revid": "339392", "url": "https://it.wikipedia.org/wiki?curid=543489", "title": "Aldoesosi", "text": ""}
{"id": "543490", "revid": "339392", "url": "https://it.wikipedia.org/wiki?curid=543490", "title": "Aldoesoso", "text": ""}
{"id": "543495", "revid": "371751", "url": "https://it.wikipedia.org/wiki?curid=543495", "title": "Louis Spohr", "text": "La sua figura \u00e8 di rilievo nella storia della musica per due motivi essenziali: il suo ruolo nell'ambito della nascente scuola violinistica tedesca, e il suo contributo al sorgere della figura moderna di direttore d'orchestra. Sul fronte della tecnica violinistica, Spohr ha inventato la mentoniera, che \u00e8 divenuta una componente irrinunciabile della montatura dello strumento.\nBiografia.\nFin dalla prima infanzia, Ludwig Spohr dimostr\u00f2 la sua predisposizione per lo studio del violino. A quindici anni, ormai gi\u00e0 in possesso del bagaglio di tecnica ordinaria dello strumentista ad arco, entr\u00f2 a far parte dell'orchestra del ducato di Brunswick-L\u00fcneburg; tre anni dopo, nel 1802, convinto del valore del ragazzo, il duca stesso gli finanzi\u00f2 un anno di studi a San Pietroburgo con il virtuoso Franz Anton Eck (1774-1804). Le sue prime composizioni degne di nota, compreso il primo concerto per violino, risalgono proprio al soggiorno di studio con Eck. Dopo il suo ritorno in patria, il Duca gli garant\u00ec un tour di concerti nella Germania settentrionale: un suo concerto tenuto a Lipsia nel dicembre del 1804 gett\u00f2 l'influente critico musicale Johann Friedrich Rochlitz letteralmente \"ai suoi piedi\", non solo per l'abilit\u00e0 esecutiva di Spohr, ma anche per il valore delle sue composizioni. Questo concerto diede subitanea notoriet\u00e0 al giovane musicista in tutto il mondo germanofono; all'estero sarebbe in seguito diventato famoso con il nome di battesimo \"alla francese\" di \"Louis\".\nNel 1805 Spohr fu assunto come Kapellmeister alla corte di Gotha, dove si trattenne fino al 1812. L\u00e0 incontr\u00f2 l'arpista diciottenne Dorette Scheidler (1787-1834), figlia di uno dei cantori di corte, e se ne innamor\u00f2: i due si sposarono l'anno dopo. In seguito, i coniugi Spohr si esibirono regolarmente in duo, effettuando tourn\u00e9e in Italia (1816-1817), Inghilterra (1820) e a Parigi (1821), ma pi\u00f9 tardi Dorette abbandon\u00f2 la pratica dell'arpa per dedicarsi alla cura dei figli. La sua morte precoce port\u00f2 grande dolore nella vita del marito.\nPi\u00f9 tardi, Spohr lavor\u00f2 come direttore d'orchestra al Theater an der Wien di Vienna (1813-1815), dove entr\u00f2 a far parte delle amicizie di Ludwig van Beethoven, e come direttore d'opera a Francoforte (1817-1819), dove pot\u00e9 allestire i suoi stessi lavori scenici\u2014il primo dei quali, \"Faust\", era stato rifiutato a Vienna. L'occupazione stabile pi\u00f9 lunga nella vita di Spohr, dal 1822 sino alla sua morte, fu l'incarico di direttore musicale alla corte di Kassel: posto che gli fu offerto dietro suggerimento di Carl Maria von Weber. A Kassel, il 3 gennaio 1836, Spohr si spos\u00f2 una seconda volta, con Marianne Pfeiffer (1807-1892).\nNel 1820 sostitu\u00ec l'arco di violino, che si utilizzava per dirigere l'orchestra, con la bacchetta.\nTra i suoi allievi si pu\u00f2 menzionare Carl Friedrich Weitzmann.\nComposizioni.\nSpohr fu un compositore prolifico, con pi\u00f9 di 150 lavori catalogati a suo nome, oltre alle composizioni senza numero d'opera. Le sue nove sinfonie (pi\u00f9 una decima rimasta incompiuta) mostrano l'evoluzione dallo stile classico dei suoi predecessori alla musica programmatica della nona sinfonia, intitolata \"Le Stagioni\".\nTra il 1803 e il 1844 Spohr compose pi\u00f9 concerti per violino che qualunque altro grande compositore suo contemporaneo: sedici in tutto fra il 1803 ed il 1844, oltre a due concerti per due violini. Molti di essi sono strutturalmente non convenzionali, come il celebre ottavo concerto, in un tempo solo e nello stile di un'aria d'opera. Meglio conosciuti al giorno d'oggi sono per\u00f2 i quattro concerti per clarinetto, tutti scritti per il clarinettista virtuoso Johann Simon Hermstedt.\nAnche la produzione cameristica di Spohr \u00e8 nutrita: pi\u00f9 di 36 quartetti d'archi e quattro interessanti quartetti doppi d'archi; scrisse anche quartetti per altre formazioni, duo, trio, quintetti, sestetti, un ottetto e un nonetto, lavori per violino solo, arpa sola, duo violino e arpa pensati per essere suonati da se stesso in duetto con la moglie.\nLe principali opere di Spohr - \"Faust\" (1816), \"Zemira e Azor\" (1819) e \"Jessonda\" (1823) - attualmente non appartengono al repertorio dei teatri d'opera, tuttavia furono in voga per tutto il diciannovesimo secolo e anche negli inizi di quello successivo: ad esempio \"Jessonda\" venne bandita dalle autorit\u00e0 naziste perch\u00e9 narrava di un eroe europeo innamorato di una principessa indiana.\nSono anche da ricordare i 59 \"Lieder\" per voce e pianoforte, 15 \"Lieder\" per pi\u00f9 voci e pianoforte, una messa e altra musica corale. I suoi oratori, in particolare \"Il Giudizio finale\" (1826, premiere al Norfolk &amp; Norwich Festival), erano particolarmente apprezzati durante il diciannovesimo secolo."}
{"id": "543505", "revid": "767487", "url": "https://it.wikipedia.org/wiki?curid=543505", "title": "Busy Bee Starski", "text": "Conosciuto col nome d'arte di Busy Bee Starski (ed anche come Chief Rocker Busy Bee o semplicemente come Busy Bee), \u00e8 un MC newyorkese che si \u00e8 formato nell'Old school hip hop attorno all'inizio degli anni 1980. Originario di Baltimora, si trasfer\u00ec da adolescente a New York.\nRappresentava molto bene ci\u00f2 che significa la parola MC: un vero intrattenitore da festa. \u00c8 da sempre riconosciuto come un pioniere del rap e uno dei fondatori del movimento hip hop. In attivit\u00e0 sin dal 1977, inizi\u00f2 la sua carriera di rapper con i \"block party\" tra Staten Island, Brooklyn ed il New Jersey agli inizi degli anni '80, supportato solitamente da Cool Dj Aj (divenuto in seguito deejay per Kurtis Blow e altri rappers) con il quale, insieme al rapper DJ Small, sotto il nome di The Marvelous Three And The Younger Generation, pubblic\u00f2 nel 1980 il suo primo disco: \"Rappin' All Over\", brano storico dell'old school hip hop. Pi\u00f9 o meno nello stesso periodo, Busy Bee entr\u00f2 a far parte anche dei Fantastic Five Emcees.\nLa sua carriera \u00e8 segnata da tre altri importanti eventi: il primo si riferisce alla \"battle\" di Manhattan del dicembre 1981 (uno tra i primi e pi\u00f9 significativi documenti della storia del rap), nella quale venne ridicolizzato sul palco dall'avversario Kool Moe Dee durante una gara di freestyle; la seconda \u00e8 la sua vittoria al \"New Music Seminar's MC World Supremacy Belt\" del 1986; la terza si riferisce alla partecipazione, nel ruolo di s\u00e9 stesso, al film \"Wild Style\" del 1983, incentrato sul writing.\nAll'inizio degli anni 1990 Busy Bee ha pubblicato un album, \"Thank God For Busy Bee\", considerato il suo migliore lavoro. Il rapper \u00e8 tuttora in attivit\u00e0. Nel 2002 ha partecipato al film-documentario ambientato nella scena criminale del Bronx degli anni ottanta Paid in Full, interpretando se stesso."}
{"id": "543511", "revid": "116349988", "url": "https://it.wikipedia.org/wiki?curid=543511", "title": "USENIX", "text": "USENIX (\"Advanced Computing Systems Association\") \u00e8 un'associazione che promuove il sistema operativo UNIX. Venne fondata nel 1975 sotto il nome di \"Unix Users Group\", con l'obiettivo di studiare e sviluppare Unix ed i sistemi ad esso simili. Il nome venne cambiato in USENIX per una diffida legale da parte della Western Electric quanto all\u2019uso, ritenuto illecito, del marchio commerciale \u201cUNIX\u201d. Dalla sua creazione, crebbe fino a divenire una rispettabile organizzazione di sviluppatori, esperti e ricercatori.\nUSENIX include uno speciale gruppo tecnico dedito ai sistemisti, SAGE. \nSponsorizza ogni anno diverse conferenze ed incontri, tra cui i pi\u00f9 importanti sono la \"USENIX Annual Technical Conference\", lo \"USENIX Security Symposium\" e, insieme a SAGE, LISA."}
{"id": "543517", "revid": "1305772", "url": "https://it.wikipedia.org/wiki?curid=543517", "title": "Martin (Slovacchia)", "text": "Martin (fino al 1950 \"Tur\u010diansky Sv\u00e4t\u00fd Martin\", in ungherese: \"Tur\u00f3cszentm\u00e1rton\", in tedesco: \"Turz-Sankt Martin\", letteralmente \"San Martino sul Turiec\") \u00e8 una citt\u00e0 della Slovacchia, capoluogo del distretto omonimo, nella regione di \u017dilina. Sorge sulle rive del fiume Turiec, tra i massicci Grande e Piccola Fatra.\nStoria.\nLa prima menzione del centro abitato risale al 1284, in cui \u00e8 indicata come \"villa sancti Martini\", che indica la localit\u00e0 che sorgeva accanto alla chiesa di San Martino di Tours. \u00c8 ricordata nella donazione di Ladislao IV d'Ungheria.\nUn riferimento diretto alla citt\u00e0 \u00e8 contenuto nella donazione del maestro Don\u010d del 25 luglio 1315, sottoscritta presso la parrocchia della chiesa di San Martino. Il 3 ottobre 1340 il re Carlo Roberto d'Angi\u00f2 innalz\u00f2 Martin al rango di citt\u00e0. Durante il Medioevo gioc\u00f2 a favore dello sviluppo di Martin la sua posizione favorevole sull'importante strada verso Kremnica e verso l'alta valle del Nitra. Lo sviluppo economico fu interrotto nel settembre del 1431 dall'invasione degli Hussiti, che devastarono ancora i dintorni nel 1433. Questi crimini furono condannati dall'imperatore Sigismondo di Lussemburgo, che il 23 settembre 1434 restitu\u00ec alla citt\u00e0 i suoi antichi privilegi. \nL'importanza della citt\u00e0 verso la met\u00e0 del XV secolo fu ridotta al livello di una cittadina signorile e Martin divenne propriet\u00e0 del Castello di Sklabi\u0148a. Il declino fu dovuto in gran parte a catastrofi naturali, come i terremoti (1443-1445, 1453) e l'epidemia di peste nell'autunno del 1452. La dipendenza dalla signoria del castello aument\u00f2, cosa che i rappresentanti della citt\u00e0 non gradivano, tentando di estendere i privilegi della citt\u00e0. Nel 1557 l'imperatore Ferdinando concesse il privilegio di tenere un mercato, che fu confermato il 24 febbraio 1668 dall'imperatore Leopoldo. Verso la met\u00e0 del XVI secolo, oltre ai fabbri, gi\u00e0 citati nel 1384, c'erano calzolai, fabbri e vasai che crearono corporazioni. Un grande disastro per la citt\u00e0 fu l'enorme incendio del 1666, ne segu\u00ec un altro il 1\u00ba settembre 1778, quando quasi tutta Martin fu distrutta, e il peggiore di tutti gli incendi, che fu quello del 22 aprile 1843.\nDal XVII secolo al 1922, la citt\u00e0 fu il capoluogo del comitato di Tur\u00f3c (\"Turiec\" in slovacco). Nel XIX secolo, la citt\u00e0 divenne un centro della cultura slovacca e il suo significato crebbe. Gli abitanti di Martin e del Turiec furono attivamente coinvolti nella Rivoluzione slovacca e in trentaquattro si arruolarono nelle truppe rivoluzionarie. Nella cittadina il 31 gennaio 1849 si tenne un'assemblea popolare in cui i leader dell'impresa informarono gli abitanti della proposta di una federazione dei popoli della monarchia austro-ungarica. Verso la fine del XIX secolo, la citt\u00e0 divenne il centro del Risorgimento slovacco, e dal 1863 fu sede della Matica slovensk\u00e1, l'accademia che rappresent\u00f2 la principale organizzazione patriottica risorgimentale. Fra le personalit\u00e0 attive a Martin in questo periodo ci furono Janko Jesensk\u00fd e J\u00e1n Kalin\u010diak, entrambi poeti e scrittori, nativi della stessa citt\u00e0. Nel 1866 fu istituito il ginnasio slovacco della citt\u00e0. Altre importanti associazioni fondate nella citt\u00e0 furono il primo circolo slovacco femminile \"\u017divena\" (1869), l'associazione musicale \"Slovensk\u00fd Spevokol\" (1872), ma anche il Corpo volontario di vigili del fuoco (1873).\nTuttavia, la citt\u00e0 risentiva ancora della stagnazione economica, e la maggior parte della popolazione era impegnata nell'agricoltura, nell'allevamento del bestiame e nell'artigianato. Diffusa fra le donne locali era la tessitura del lino e della canapa; alla fine del XIX secolo, grazie alla costruzione della ferrovia tra Zvolen e Vr\u00fatky, prese piede il commercio. Si diffusa la vendita porta a porta una situazione, molti abitanti di Martin partirono per vendere in tutto il mondo e divennero rinomati i mercanti d'olio. La promozione del commercio e delle imprese pass\u00f2 attraverso la fondazione della Cassa di risparmio nel 1868, nel 1884 (1886) fu fondata anche la \"Tatra banka\" e operavano in citt\u00e0 altri due istituti di credito: la Cassa mutua di Martin e la Banca di credito del Turiec. A partire dal 1869 a Martin operava la Societ\u00e0 editoriale libraria per azioni, un'altra tipografia fu fondata nel 1898. Per lo sviluppo, la divulgazione e la diffusione della letteratura, la pubblicazione e la diffusione fu significativa la nascita dell'Associazione librario-editoriale nel 1886. Nel 1893, fu istituita per iniziativa di Andrej Kme\u0165 la Societ\u00e0 museale slovacca; a partire dal 1910 il circolo \"Lipa\" fu attivo nella promozione del folklore, dell'arte popolare e dei manufatti artigianali. All'inizio del XX secolo sorse l'impresa industriale di arredamento Tatra, una birrificio, una raffineria di olio minerale e una fabbrica di cellulosa.\nIl 30 ottobre 1918 in forza della dichiarazione di Martin, adottata da un'assemblea riunita nei locali della \"Tatra banka\", la Slovacchia si un\u00ec al Paese ceco per dare vita alla Repubblica cecoslovacca. Dopo la nascita del nuovo stato ritrov\u00f2 vigore lo sviluppo della vita politica, culturale e sociale, la Matica slovensk\u00e1 rinnov\u00f2 e ampli\u00f2 la sua attivit\u00e0, prosperarono anche la Societ\u00e0 museale slovacca e il Museo nazionale slovacco. Sulla tradizione del ginnasio slovacco, che era stato chiuso all'epoca della magiarizzazione, sorse il Ginnasio statale riformato, fondato nel 1919. Nella prima met\u00e0 del XX secolo furono operanti anche lo \"Slovensk\u00fd spevokol\", il Coro degli operai organizzati, la Galleria nazionale slovacca, la Filarmonia del Turiec. Nel 1938 ebbe sede provvisoria a Martin l'Alta scuola tecnica slovacca. Nel 1941 fu fondata in citt\u00e0 la Biblioteca nazionale slovacca, l'anno dopo la tipografia \"Neografia\", nel gennaio del 1944 fu fondato il Teatro da camera slovacco. Durante la Prima repubblica slovacca (1939-1945) Martin fu con Bratislava il principale centro culturale del paese.\nUn ruolo importante ebbero Martin e i suoi dintorni anche durante l'Insurrezione nazionale slovacca, quando si form\u00f2 clandestinamente in citt\u00e0 il nucleo del comitato nazionale del distretto rivoluzionario e il presidio militare locale pass\u00f2 dalla parte dagli insorti. Alla fine della Seconda guerra mondiale Martin fu liberata dall'Armata Rossa, l'11 aprile 1945. Dopo il rinascita della Cecoslovacchia nel 1948 si inizi\u00f2 la costruzione di un impianto di meccanica pesante e gi\u00e0 un anno dopo fu avviata la produzione di strutture in acciaio e di gru. Fu costruito un impianto di teleriscaldamento, e sorsero nuovi stabilimenti nel campo dell'edilizia, dell'editoria, della lavorazione della cellulosa e dell'industria alimentare. Furono costruiti nuovi quartieri (Podh\u00e1j, Sever, \u013dadove\u0148, Ko\u0161\u00faty e Z\u00e1tur\u010die) e strutture residenziali, culturali e sportive. Il Museo Andrej Kme\u0165 e il Museo Martin Benka furono ampliati e fu costruito il Museo del Villaggio slovacco. Furono aperti anche il Museo letterario nazionale slovacco e la Galleria di Turiec. \nCon la caduta del comunismo e la chiusura dell'impianto di meccanica pesante, crebbe la disoccupazione, ma, gradualmente, con la nascita di nuove imprese, il problema della disoccupazione \u00e8 stato arginato.\nIl 24 agosto 1994 con la legge n. 241/1994 il Consiglio nazionale ha dichiarato Martin \"centro della cultura nazionale degli Slovacchi residenti in patria e all'estero\".\nCultura.\nMartin \u00e8 sede della Matica slovensk\u00e1, l'accademia nazionale slovacca che fu al centro del Risorgimento slovacco del XIX secolo. \nMartin \u00e8 anche sede di alcuni musei che appartengono al Museo nazionale slovacco, della Societ\u00e0 museale slovacca e della Biblioteca nazionale slovacca. Per questo suo ruolo Martin pu\u00f2 essere considerata il cuore della Slovacchia, soprattutto da un punto di vista linguistico-culturale, come sancito dalla legge n. 241/1994 con cui il Consiglio nazionale ha dichiarato Martin \"centro della cultura nazionale degli Slovacchi residenti in patria e all'estero\". Il Cimitero nazionale di Martin accoglie i resti di personalit\u00e0 della cultura di ogni parte della Slovacchia.\nMartin ospita anche il Museo Martin Benka, dedicato all'omonimo pittore e illustratore."}
{"id": "543519", "revid": "75775", "url": "https://it.wikipedia.org/wiki?curid=543519", "title": "Gil-Galad", "text": ""}
{"id": "543520", "revid": "1305772", "url": "https://it.wikipedia.org/wiki?curid=543520", "title": "Dinamica (disambigua)", "text": ""}
{"id": "543521", "revid": "26630", "url": "https://it.wikipedia.org/wiki?curid=543521", "title": "Mercedes-Benz SLR McLaren", "text": "La Mercedes-Benz SLR McLaren \u00e8 un'autovettura sportiva di lusso ad elevate prestazioni sviluppata dalla casa tedesca Mercedes-Benz in collaborazione e prendendo spunto dall'esperienza delle corse di Formula 1 con la scuderia inglese McLaren, nella cui fabbrica d'oltremanica \u00e8 stata infatti assemblata e prodotta dal 2003 al 2009.\nStoria.\nGenesi della vettura.\nIl progetto \"C199\", volto alla creazione di una sportiva da contrapporre alle Ferrari ed alle Porsche pi\u00f9 esclusive venne avviato poco dopo il Salone di Detroit del 1999, quando la Casa tedesca present\u00f2 una concept denominata \"Vision SLR\" che prefigurava quasi completamente la futura \"SLR-McLaren\", non solo per quanto riguardava l'estetica, ma anche dal punto di vista della meccanica e pi\u00f9 in particolare del motore, molto simile a quello della vettura definitiva. Disegnata da Peter Pfeiffer, da poco tempo succeduto a Bruno Sacco, la \"Vision SLR\" anticipava dalla denominazione quale doveva essere lo spirito della vettura e la filosofia costruttiva che vi stava dietro. Si trattava in pratica di realizzare una vettura che rinnovasse dopo diversi decenni gli antichi fasti delle Mercedes-Benz 300 SLR e 300SL \"Ali di gabbiano\". Ed in effetti la \"Vision SLR\" appariva realmente come una possibile erede della \"Gullwing\" del 1954: le prese d'aria sui parafanghi anteriori e la particolare apertura delle portiere incernierate sul montante anteriore ne erano una prova evidente. Ma oltre a ci\u00f2, lo stile della \"Vision SLR\" attingeva anche dalle veloci \"Frecce d'argento\" che vincevano nei circuiti di Formula 1 con Mika H\u00e4kkinen. Tra questi elementi va senza dubbio citato il frontale con calandra appuntita a forma di freccia. La buona impressione nei confronti del pubblico ottenuta dal prototipo spinse i vertici Mercedes-Benz ad avviarne il progetto che avrebbe portato alla vettura definitiva, e che sarebbe stato sviluppato in collaborazione con il partner inglese di Formula 1, ossia con la McLaren. Il progetto \"C199\" venne infatti supervisionato da Gordon Murray, gi\u00e0 con un brillante passato come progettista di monoposto da Formula 1.\nDebutto.\nLa vettura definitiva venne svelata ufficialmente nel settembre 2003 al Salone di Francoforte, mentre l'anno successivo venne presentata anche a Brescia, e pi\u00f9 precisamente in Piazza della Loggia, storico punto di partenza della famosa Mille Miglia, la gara che negli anni ruggenti vide trionfare la \"300 SL \"Ali di gabbiano\"\".\nQui, in una suggestiva cornice sottolineata dalla presenza di una sessantina di veterane \"W198\" tirate a lustro, la SLR McLaren compare pilotata dal pilota finlandese Kimi R\u00e4ikk\u00f6nen.\nStile ed interni.\nLa \"SLR McLaren\" non si distaccava di molto dalla concept \"Vision SLR\". Le differenze erano quindi molto leggere, pertanto venivano riconfermate le griglie sui parafanghi anteriori, gli scarichi ad uscita laterale, il lungo cofano anteriore, il frontale appuntito ed a forma di freccia, i doppi fari ellissoidali a disegno incrociato, le portiere ad apertura verticale con incernieratura sui montanti anteriori, la coda corta e raccolta, l'abitacolo quasi a ridosso di essa, i fari posteriori a forma di triangolo molto stilizzato, avvolgente ed arrotondato ed infine, sempre nella zona posteriore, anche l'estrattore d'aria. Il tutto conferisce alla vettura elevate doti di aerodinamicit\u00e0, raggiunta mediante accurati test in galleria del vento. Dispone di un alettone posteriore che fuoriesce automaticamente, sia in fase di accelerazione per aumentare la stabilit\u00e0 del retrotreno, sia in frenata per agire come una sorta di flap ed opporre resistenza aerodinamica cos\u00ec da diminuire gli spazi di arresto (sistema \"Airbrake\"). Il coefficiente di penetrazione aerodinamica scende ad un valore di 0.29.\nL'abitacolo biposto della \"SLR-McLaren\" sposa sportivit\u00e0 ed eleganza, ma anche elementi classici e moderni: qui vengono accostati i materiali pi\u00f9 pregiati, come la fibra di carbonio (utilizzata ad esempio per i sedili), l'alluminio e la pelle \"Silver Arrow\". Tra le varie particolarit\u00e0, spicca il pulsante di accensione del motore posizionato sulla sommit\u00e0 della leva del cambio. Il volante da 38 cm di diametro \u00e8 regolabile sia in altezza sia longitudinalmente. La consolle centrale di forma ovale poteva essere richiesta in alluminio o in carbonio, ed \u00e8 dominata dalla grande scritta \"SLR\", mentre i sedili assai profilati offrono un notevole livello di contenimento, oltre ad appagare la vista grazie al loro design molto aggressivo.\nStruttura e meccanica.\nLa SLR McLaren impiega vari contenuti tecnologici di alto livello.\nLa raffinatezza tecnica della vettura si riscontra gi\u00e0 a livello della carrozzeria, poich\u00e9 questa \u00e8 realizzata in CFK, un materiale a base di fibra di carbonio, esattamente come le monoposto McLaren che corrono in Formula 1. Ci\u00f2 garantisce un elevato risparmio di peso. Inoltre, anche la scocca stessa della vettura, e quindi la quasi totalit\u00e0 della sua struttura, fa largo uso di fibra di carbonio, ma anche di lega di alluminio. Frontalmente, la struttura della \"SLR McLaren\" \u00e8 stata progettata in modo da garantire un adeguato assorbimento degli urti. Poich\u00e9 per questa zona \u00e8 stata impiegata unicamente fibra di carbonio, la SLR McLaren pu\u00f2 essere a pieno titolo considerata la prima vettura di serie al mondo ad utilizzare una struttura frontale deformabile in fibra di carbonio. Gli accurati studi di aerodinamica di cui si \u00e8 parlato in precedenza hanno avuto come risultato anche quello di poter realizzare un fondo piatto con estrattore d'aria posteriore che consentisse un adeguato effetto suolo e quindi anche un livello di deportanza sufficiente a garantire una buona tenuta di strada anche durante l'utilizzo pi\u00f9 spinto. Il fondo piatto della McLaren \u00e8 stato forse il principale dei motivi che hanno spinto i progettisti a sistemare le uscite dello scarico in posizione laterale e sotto i parafanghi anteriori, anche se alla fine il risultato scenografico ha superato di gran lunga le motivazioni tecniche. L'effetto suolo da esso garantito, e quindi le elevate doti di stabilit\u00e0 e tenuta di strada, vengono integrate inoltre da un alettone posteriore che fuoriesce automaticamente una volta superati i 95\u00a0km/h, sollevandosi di 10\u00ba in modo da schiacciare ulteriormente il retrotreno a terra. Ci\u00f2 \u00e8 in realt\u00e0 qualcosa di gi\u00e0 visto e di tipico degli alettoni a fuoriuscita automatica. Ci\u00f2 che differenzia invece questo alettone dagli altri \u00e8 il fatto che, in caso di brusca frenata d'emergenza, esso di solleva fino a 65\u00ba e a questa inclinazione esso funge da \"aerofreno\", cio\u00e8 oppone al moto della vettura una notevole resistenza aerodinamica, in modo da accorciare gli spazi di arresto. Questa particolare funzione dell'alettone posteriore viene definita \"sistema Airbrake\". In parte, comunque, questo alettone \u00e8 regolabile anche manualmente mediante un comando posto sulla consolle centrale.\nLa stabilit\u00e0 e la sicurezza passiva sono garantite infine da un baricentro dinamico spostato dietro l'asse anteriore che migliora la distribuzione dei pesi tra avantreno e retrotreno, ma anche dalla presenza dei consueti sistemi di controllo della stabilit\u00e0, della trazione e della frenata. Anche la SLR McLaren \u00e8 quindi equipaggiata con ABS, ESP, ASR e assistente elettronico alla frenata di emergenza (BAS).\nLe sospensioni sono in lega di alluminio, con quadrilateri deformabili sovrapposti, mentre l'impianto frenante \u00e8 a dischi autoventilanti carboceramici, una soluzione raffinata ed assai costosa, tipica delle supercar pi\u00f9 performanti. I dischi anteriori hanno pinze freno ad 8 pistoncini e sono caratterizzati da un diametro di ben 370 mm, mentre quelli posteriori, da 360\u00a0mm di diametro, hanno pinze azionate da 4 pistoncini. Tale impianto frenante \u00e8 coadiuvato inoltre dal sistema SBC (Sensotronic Brake Control), che assicura un'efficacia frenante ai massimi livelli. Lo sterzo \u00e8 a cremagliera, ed \u00e8 dotato di servosterzo parametrico, cio\u00e8 che varia la sua incidenza a seconda della velocit\u00e0 della vettura.\nLa vettura poggia su quattro cerchi da 18 pollici con gommatura differenziata tra avantreno e retrotreno: anteriormente infatti la \"SLR McLaren\" calza pneumatici 245/40 ZR18, mentre posteriormente monta invece degli pneumatici 295/35 ZR18. A richiesta era possibile avere la vettura con cerchi da 19 pollici ed una gommatura simile, ma con spalla ulteriormente ribassata, rispettivamente di /35 e /30.\nIl propulsore che spinge la \"SLR McLaren\" \u00e8 il motore M155, un V8 frutto dell'evoluzione del 5.5 litri noto con la sigla M113E55ML. Di quest'ultimo, il motore mantiene la cilindrata di 5439 cm\u00b3, la sovralimentazione mediante compressore volumetrico ed altre caratteristiche, come le tre valvole per cilindro, le due candele per cilindro ed il singolo asse a camme in testa per bancata. Ma questo motore \u00e8 stato rivisto dalla AMG di Affalterbach, che grazie all'esperienza dei suoi tecnici ha portato il V8 M155 a raggiungere una potenza massima di 460 kW (626 CV) a 6500 giri/min, con un picco di coppia pari a 780 Nm pressoch\u00e9 costanti tra 3250 e 5000 giri/min. Si tratta pertanto del motore Mercedes-Benz per autovetture ad uso stradale pi\u00f9 potente mai realizzato fino a quel momento.\nIl potente motore M155 della SLR McLaren \u00e8 accoppiato ad un classico cambio automatico/sequenziale Speedshift a 5 rapporti dotato di convertitore di coppia, con leva sul tunnel centrale, ma anche con comandi sequenziali al volante in caso si preferisca intervenire personalmente nel cambio marcia. Questo cambio, tra l'altro, \u00e8 stato rivisto per la particolare applicazione cui sarebbe stato destinato. Pertanto \u00e8 possibile scegliere fra tre diversi programmi di funzionamento: \"Manuale\", \"Comfort\" e \"Sport\". La modalit\u00e0 manuale \u00e8 quella che permette di selezionare i rapporti mediante le leve poste sul volante. Inoltre, \u00e8 possibile modificare i tempi di risposta del cambio stesso, mediante ulteriori tre programmi, denominati \"Sport\", \"Supersport\" e \"Race\".\nLa \"SLR McLaren\" raggiunge una velocit\u00e0 massima di 334\u00a0km/h, lo scatto da 0 a 100\u00a0km/h viene coperto in 3.8 s e raggiunge i 200 ed i 300\u00a0km/h rispettivamente in 10.6 e 28.8 s.\nVersioni speciali.\nLa \"SLR McLaren\" ha esordito nel 2003 con le specifiche descritte poc'anzi e con carrozzeria coup\u00e9. Alla fine del 2007 la coup\u00e9 \u00e8 stata tolta di produzione, mentre gi\u00e0 da qualche mese era stata introdotta la versione \"Roadster\". Anche questo fatto curioso, che non si sa se sia stato voluto o meno, ricalca la storia della vecchia serie \"W198\" di cinquant'anni prima, quando la \"300 SL Ali di gabbiano\" venne rimpiazzata dalla versione roadster. Durante la carriera della SLR McLaren, per\u00f2, sono state introdotte altre versioni, ancora pi\u00f9 esclusive, che vengono descritte di seguito assieme alla roadster stessa.\nSLR McLaren 722 Edition.\nIntrodotta nel 2006, \u00e8 una versione speciale celebrativa della vittoria della \"300 SLR\" alla Mille Miglia del 1955, evento in cui la vettura di Stirling Moss e del suo co-pilota Denis Jenkinson numerata 722 (ad indicare l'ora di partenza, le 7.22 del mattino) da cui la denominazione della vettura.\nLa \"SLR McLaren 722 Edition\" \u00e8 riconoscibile dai cerchi specifici da 19 pollici e di color scuro. Le maggiori dimensioni dei cerchi hanno permesso di ospitare dischi anteriori maggiorati da 380\u00a0mm, sempre in materiale carboceramico. Sono state riviste anche le sospensioni, dal momento che l'altezza della vettura risulta ridotta di 10\u00a0mm rispetto alla \"normale\" SLR McLaren. Ma soprattutto \u00e8 stato rivisto il motore, che qui arriva ad erogare 650 CV di potenza massima a 6500 giri/min, con una coppia massima di 820 Nm a 4000 giri/min. Ne beneficiano le prestazioni: la \"722 Edition\" raggiunge una velocit\u00e0 massima di 337\u00a0km/h, con uno scatto da 0 a 100\u00a0km/h coperto in 3\"6, mentre per raggiungere i 200\u00a0km/h, sempre da fermo, sono sufficienti 10\"2 ed il limite dei 300\u00a0km/h si infrange dopo 28 secondi.\nLa \"722 Edition\" \u00e8 stata prodotta in soli 150 esemplari.\nSLR McLaren Roadster.\nIntrodotta nel settembre 2007 e contraddistinta dalla sigla di progetto \"R199\", la \"SLR McLaren Roadster\" era in pratica la versione scoperta della \"SLR McLaren\" standard. Differisce esternamente da quest'ultima, quindi, per l'assenza del padiglione, sostituito da una classica capote in tela, una soluzione voluta pi\u00f9 dalla McLaren che dalla stessa Mercedes-Benz, la quale gi\u00e0 da oltre dieci anni si era convertita alla soluzione del tetto metallico ripiegabile.\nTecnicamente, la \"Roadster\" differisce dalla coup\u00e9 per l'irrigidimento generale della scocca, ottenuto mediante longheroni longitudinali in acciaio e con l'ausilio di due roll-bar sistemati dietro i sedili.\nIl propulsore montato dalla \"Roadster\" \u00e8 lo stesso di quello della coup\u00e9: restano quindi invariate le prestazioni del motore, mentre l'allungo subisce una leggerissima flessione, arrivando a 332\u00a0km/h.\nLa \"Roadster\" ha in pratica sostituito la coup\u00e9 che verr\u00e0 tolta di produzione alla fine di quello stesso 2007. La versione scoperta, invece, verr\u00e0 prodotta fino ai primissimi mesi del 2009.\nSLR McLaren Roadster 722S.\nLa Roadster 722S \u00e8 in pratica una \"722 Edition\" con carrozzeria scoperta. Della \"722\" coup\u00e9 riprende meccanica e prestazioni, e viene prodotta in 150 esemplari.\nSLR McLaren 722 GT.\nDella 722 \u00e8 stata realizzata anche una versione GT progettata come \"auto sportiva pura\" dagli specialisti inglesi della Mallock Ltd (RML); non \u00e8 omologata per la guida su strada e parteciper\u00e0 esclusivamente al Trofeo dell'SLR Club.\nNe risultano essere stati costruiti solo 21 esemplari in tutto il mondo. Per quanto riguarda le caratteristiche tecniche il V8 da 5.5 litri sovralimentato resta invariato, sono invece state apportate modifiche sull'aerodinamica, sulle sospensioni, sul sistema frenante e quello di scarico.\nGli interni sono stati ridotti al minimo per perdere peso infatti la 722 GT pesa 1390\u00a0kg rispetto ai 1768 della versione stradale; la potenza sale, passando da 650 a 680 CV, mentre le coppia \u00e8 passata da 819 a 828 Nm. La velocit\u00e0 massima \u00e8 stata volutamente limitata a 315 orari, mentre per accelerare da 0 a 100\u00a0km/h sono stavolta sufficienti solo 3\"3.\nSLR McLaren Stirling Moss.\nNel 2008 \u00e8 stata presentata l'evoluzione della SLR denominata SLR Stirling Moss in onore del celebre pilota automobilistico Stirling Moss. Disponibile solo in versione roadster senza capote in tela o tetto rigido. La carrozzeria \u00e8 stata sensibilmente rivista in maniera tale da richiamare le \"300 SLR\" da competizione con carrozzeria roadster, nello stile delle vetture da corsa degli anni cinquanta.\nViene spinta da un motore V8 di 90\u00b0 capace di erogare 650 CV a 6500 giri/min con una coppia motrice di 820 N\u00b7m. La velocit\u00e0 massima dichiarata \u00e8 di 350\u00a0km/h e lo scatto da 0 a 100\u00a0km/h viene coperto in 3,5 secondi, grazie anche ad un risparmio di peso ottenuto in fase di progettazione. La vettura viene proposta in una tiratura limitata a 75 esemplari ed esclusivamente a clienti selezionati: per averla, infatti, bisogna gi\u00e0 possedere una SLR McLaren base e pagare ulteriori 750.000 euro per questa versione.\nRisultati commerciali.\nAl momento del debutto della SLR, Mercedes-Benz auspic\u00f2 una produzione totale limitata a 3500 vetture. Tuttavia le vendite furono assai pi\u00f9 contenute del previsto: alla sua uscita di scena, erano state prodotte complessivamente appena 2157 SLR.\nQuesto ed altri motivi di vario genere hanno contribuito alla fine del sodalizio commerciale e sportivo tra McLaren e Mercedes-Benz.\nLa vettura che in parte ha preso il posto della SLR McLaren, la SLS AMG, \u00e8 stata realizzata unicamente dalla casa tedesca, mentre la McLaren ha avviato un progetto concretizzatosi tra la fine del 2010 e l'inizio del 2011 con la McLaren MP4-12C."}
{"id": "543522", "revid": "838137", "url": "https://it.wikipedia.org/wiki?curid=543522", "title": "LISA (conferenza)", "text": "LISA \u00e8 l'annuale conferenza dedicata agli amministratori di sistema, sponsorizzata da USENIX e SAGE. La prima edizione risale al 1986.\nIl suo nome fu originariamente l'acronimo di \"Large Installation System Administration\" (che sta per \"Amministratori di Grandi Reti\", ove \"grandi\" indicava reti con pi\u00f9 di 100 utenti o 100 megabytes di spazio), in seguito esso perse il suo significato ma rimane il nome.\nSolitamente viene locata in un albergo da qualche parte negli Stati Uniti d'America. Dura sei giorni: tre giorni di sessioni di insegnamento da un giorno o mezza giornata, e tre giorni di sessioni tecniche. Le sessioni tecniche spesso includono diversi argomenti, tra cui la discussione pubblica di un documento o un \"botta e risposta\" con il guru di turno. Negli ultimi tempi l'affluenza \u00e8 stata di circa 1000-2000 presenze.\nSpesso la conferenza termina con una gara a quiz."}
{"id": "543523", "revid": "22759", "url": "https://it.wikipedia.org/wiki?curid=543523", "title": "Padre Livio Fanzaga", "text": ""}
{"id": "543526", "revid": "1745361", "url": "https://it.wikipedia.org/wiki?curid=543526", "title": "Antonella Bertoni", "text": "Biografia.\nI suoi primi studi sono nella ginnastica ritmica. Ha fatto anche parte della Squadra Nazionale Italiana conseguendo il titolo di \"Campionessa Italiana\" nel 1980.\nPur essendo scelta a rappresentare l'Italia alle Olimpiadi di Los Angeles, decide di abbandonare il mondo dello sport.\nDal 1982 inizia i suoi primi studi di danza a Roma con Nicoletta Giavotto, Sandra Fuciarelli, Michele Ellis, Ande Peck e Roberta Escamilla Garrison. Con la Compagnia ID (Isadora Duncan) della Giavotto prende parte a due spettacoli tra il 1986 e il 1987: \"Atem 2\", di Daniela B\u00f6nsch e \"Performusic 3+1\", della B\u00f6nsch e della Giavotto. Negli stessi anni frequenta i laboratori del CID, tenuti da maestri di chiara fama. A Roma prende parte ai seminari di Nina Watt, Jean C\u00e9bron, Lindsay Kemp, Carla Maxwell, Colin Connor, Peter Goss, Dominique Dupuy e lavora con le Compagnie di Bob Curtis, Isabella Venantini e I Danzatori Scalzi di Patrizia Cerroni.\nTra il 1987 e il 1988 si trasferisce a Parigi dove studia regolarmente con Peter Goss e in modo particolare con Dominique Dupuy, suo maestro di elezione. Partecipa a due giorni di laboratorio di improvvisazione/composizione con Alwin Nikolais. Conosce Carolyn Carlson nel 1988, frequentando un suo seminario alla M\u00e9nagerie de Verre. La coreografa la invita a partecipare alle lezioni della Compagnia del Th\u00e9\u00e2tre de la Ville \u2013 con la quale sta lavorando alla creazione dello spettacolo \"Dark\" \u2013 e in breve tempo l'accoglie in seno alla Compagnia. Qui studia, oltre che con Carolyn Carlson, anche con Michele Abbondanza, assistente della coreografa. In tal modo incontra il compagno della vita e del futuro percorso artistico. Con la Carlson prende parte al film \"Citt\u00e0 d'acqua\" (RAIDUE - Premio Italia '89). Nel 1989 viene invitata al Festival di Fiesole per il Gala della Danza Italiana \u201cEtoiles italiane all'estero\u201d, al quale partecipa con \"Nero su Nero\", in duo con Michele Abbondanza, coreografia appositamente creata per l'occasione da Carolyn Carlson.\nInizia la collaborazione con Abbondanza, con il quale crea lo spettacolo \"La notte degli inganni\", improvvisando con Steve Lacy al sax soprano (Drodesera Festival, TN, 1989).\nNel 1990 danza nello spettacolo \"Steppe\" di Carolyn Carlson (Th\u00e9\u00e2tre de la Ville, Parigi), e nel \u201891 in \"Cornerstone\", un'improvvisazione con Carolyn Carlson, Larrio Ekson e Michele Abbondanza, su musiche dal vivo di John Surman.\nNel maggio dello stesso anno debutta a Trento con \"Terramara\", in duo con Michele Abbondanza.\nNel 1992 \u00e8 invitata al Teatro alla Scala di Milano a danzare ad un Gala.\nSempre nello stesso anno coreografa con Michele Abbondanza, a Bologna, \"Antigone delle Citt\u00e0\", uno spettacolo-avvenimento per cento attori con la regia di Marco Baliani, organizzato per commemorare il decennale della strage alla stazione di Bologna.\nDanza in \"Commedia\", spettacolo di Carolyn Carlson, ispirato alla Divina Commedia di Dante Alighieri (1993, Deutsches Schauspielhaus di Amburgo - Th\u00e9\u00e2tre de la Ville di Parigi).\nNel 1994, in coppia con Michele Abbondanza, debutta al Piccolo Regio di Torino con \"Pabbaja-abbandono della casa\" balletto in tre atti, \u201cper non dimenticare\u201d, in occasione del cinquantenario della Resistenza italiana.\nNel 1995 \u00e8 fondata la Compagnia Abbondanza/Bertoni; nello stesso anno debutta, al Teatro Comunale di Ferrara con\" Spartacus-il d\u00ec che pi\u00f9 non c'\u00e8\", spettacolo per tre danzatori e tre musicisti, i Rhaps\u00f2dija Trio.\nPartecipa insieme all'ex compagnia Sosta Palmizi, che si riunisce per l'occasione, al film di Bernardo Bertolucci \"Io ballo da sola\".\nNel 1996 vince il premio Danza &amp; Danza \u201cmiglior interprete\u201d.\n\u00c8 docente all'VIII Corso di Formazione Professionale per giovani danzatori organizzato dal Centro Regionale della Danza-Aterballetto di Reggio Emilia diretto da Amedeo Amodio.\nNel 1996 inizia la collaborazione artistica tra la Compagnia e i registi Letizia Quintavalla e Bruno Stori, che vede nel \u201897 la creazione di \"Romanzo d'infanzia\", prima produzione di teatro-danza per ragazzi, vincitore del Premio ETI-STREGAGATTO 1997/1998.\nNello stesso anno nasce inoltre \"Mozart Hotel\", creazione per sette danzatori e \"Mozart Strasse\", versione \u201cda strada\u201d dello spettacolo, con banda o orchestra.\nDanza \"Profondo Rosa\", un breve solo creato per lei da Michele Abbondanza, in occasione delle giornate di incontro \u201cL'eredit\u00e0 vivente di Isadora Duncan\u201d, organizzate dal DAMS di Bologna.\nNello stesso anno conduce un laboratorio, all'Arena del Sole di Bologna, per portatori di handicap, e cura le coreografie dello spettacolo teatrale \"Woyzeck\", con Alessandro Haber, regia di Nanni Garella, riallestito nel gennaio 1998.\nNel 1999, per Santarcangelo dei Teatri, debutta con \"Fiaba buia\" del gruppo Pantesco-Quintavalla-Stori e Compagnia Abbondanza/Bertoni, continuazione ideale di \"Romanzo d'infanzia\", ispirato alla raccolta di canzoni \u201cBianco come la neve rosso come il sangue\u201d di Paola Pallottino. Nel giugno 2000, crea insieme a Michele Abbondanza la coreografia \"Figli d'Adamo\", spettacolo per i quattordici danzatori dell'Aterballetto.\nPartecipa al progetto ETI-I Porti del Mediterraneo V edizione, curando i movimenti dello spettacolo \"Sakrific\u00eb\", regia di Marco Baliani; nello stesso anno crea, con gli allievi dell'Accademia Isola Danza \u2013 Biennale di Venezia, le coreografie per \"Argonautika\", opera breve per coro, orchestra, balletto e voci soliste, con libretto e musiche del maestro Luigi Ceccarelli.\nNel 2002 debutta con \"Alcesti\", prima tappa del progetto \"Ho male all'altro\" sulla tragedia greca della Compagnia Abbondanza/Bertoni, cui fanno seguito, nel 2004 e nel 2005, la seconda e la terza tappa: \"Medea\" e \"Polis\".\nOttobre 2006: debutta il suo assolo \"Try\", del quale oltre ad essere interprete, ha curato la coreografia insieme a Michele Abbondanza. La creazione 2007 dei due coreografi \u00e8 \"Capricci\" - che ha debuttato il 19 ottobre a Modena nell'ambito del Festival \"Vie\" - e quella del 2008 \u00e8 \"Un giorno felice\" (debutto nel dicembre a Napoli).\nParallelamente all'attivit\u00e0 scenica si dedica all'insegnamento."}
{"id": "543527", "revid": "916580", "url": "https://it.wikipedia.org/wiki?curid=543527", "title": "Dinamica (musica)", "text": "Nella terminologia musicale e nella notazione musicale, la dinamica di una composizione \u00e8 la gestione delle intensit\u00e0 sonore e della loro gradazione da adottare nella sua esecuzione, e, per estensione, anche degli aspetti stilistici e funzionali della stessa. \u00c8 importante osservare che, nonostante la parola possa suggerire un'idea di \"movimento\", la dinamica non ha nulla a che vedere con l'agogica di un brano musicale.\nStoria.\nGli strumenti musicali, fino al XVIII secolo, avevano diverse possibilit\u00e0 di emettere suoni con intensit\u00e0 maggiore o minore, cos\u00ec come la voce umana (con limitazioni solo nel caso di alcuni strumenti a fiato come il flauto dolce e degli strumenti a tastiera, che - con la sola eccezione del fortepiano - emettevano suoni di intensit\u00e0 fissa); le sfumature espressive e di fraseggio erano in larga misura affidate alla variazione nell'attacco delle singole note (colpo d'arco negli strumenti ad arco e colpo di lingua negli strumenti a fiato), oltre che all'intensit\u00e0 complessiva della nota emessa. Gli effetti dinamici erano quindi in connessione al fraseggio, e come tali non erano indicati nella scrittura musicale ed erano a discrezione dell'esecutore. Alcuni effetti dinamici sistematici derivavano dalla tecnica strumentale: ad esempio, negli strumenti ad arco (da braccio) si otteneva naturalmente una maggiore intensit\u00e0 del suono emesso con l'arcata in gi\u00f9, che quindi veniva fatta programmaticamente coincidere con le note da accentuare maggiormente. In epoca barocca le indicazioni dinamiche (\"piano\" e \"forte\") erano utilizzate sporadicamente e solo per indicare effetti particolari (l'effetto di eco) oppure il contrasto fra l'organico \"di ripieno\" (o \"tutti\") e quello solistico (\"concertino\", nel genere concerto grosso). Il medesimo contrasto, sull'organo e sul clavicembalo, era ottenuto alternando l'uso di due (o pi\u00f9) tastiere con registri diversi. In una prima fase della riscoperta della musica antica e barocca nel XX secolo, la scarsit\u00e0 di segni dinamici fu erroneamente interpretata come l'evidenza di una dinamica a terrazze, teoria oggi del tutto abbandonata dagli studiosi.\nL'indicazione esplicita del crescendo e del diminuendo risale alla scuola di Mannheim, dove nasce l'orchestra moderna. Gli strumenti che si affermano (in particolare nella sezione di fiati) sono quelli con le maggiori possibilit\u00e0 di variazione dinamica (in primis clarinetto e corni, ma anche flauto traverso, oboe e fagotto). Il pianoforte assume la preminenza fra gli strumenti a tastiera grazie alla sua possibilit\u00e0 dinamica.\nL'attenzione alla dinamica diventa massima durante il romanticismo e l'espressionismo, in cui il peso dinamico diventa il principale parametro espressivo, anche a causa della dimensione degli organici e delle sale da concerto. Da qui il progressivo moltiplicarsi e precisarsi delle indicazioni dinamiche nella notazione musicale.\nL'interpretazione delle indicazioni dinamiche dipende quindi strettamente dall'epoca e dal genere dalla composizione: un \"forte\" in una composizione di Mozart non ha lo stesso significato di un \"forte\" delle opere di Anton Bruckner.\nNella musica contemporanea vengono utilizzate anche notazioni alternative della dinamica, legate ad esempio a numeri o alla dimensione grafica della testa delle note o di altri segni.\nIndicazioni dinamiche.\nNella terminologia musicale, le indicazioni dinamiche o notazioni della dinamica o segni dinamici o segni di espressione sono gli strumenti del compositore per l'annotazione semiografica musicale dell'interpretazione organizzativa della dinamica in partitura. Esse sono relative a passaggi musicali successivi, quindi non indicano n\u00e9 implicano specifici o determinati valori, n\u00e9 livelli, assoluti di intensit\u00e0 acustica. I \"forte\" di due strumenti musicali diversi non sono necessariamente paragonabili, ma nelle esecuzioni con uno degli strumenti risulta possibile differenziare un \"forte\" da un \"piano\" e, infine, \u00e8 anche compito del direttore d'orchestra quello di creare un giusto equilibrio tra i diversi strumenti, relativizzando ed eventualmente modificando le dinamiche indicate dall'autore stesso, rendendo un \"forte\" di una linea di accompagnamento subordinato al \"forte\" della melodia principale. Queste annotazioni vengono apposte sotto il pentagramma con apposite sigle in carattere corsivo. Alcune partiture, in particolare dell'epoca contemporanea, arrivano anche a indicazioni pi\u00f9 estreme, con pi\u00f9 di 3 \"p\" o \"f\". Per indicare passaggi graduali da un'intensit\u00e0 ad un'altra si utilizzano due forme: la forma scritta, ad esempio \"crescendo\" per indicare un aumento dell'intensit\u00e0, o una forcella che rappresenti graficamente la medesima indicazione. Fanno parte dei segni dinamici anche gli accenti, che segnalano che la singola nota dev'essere eseguita con un'intensit\u00e0 superiore.\nSegni dinamici principali.\nI due segni dinamici basilari della musica sono:\nGradazioni di intensit\u00e0 dinamica pi\u00f9 leggeri sono indicati da:\nOltre il forte e il piano vi sono anche:\nSegni dinamici inusuali.\nEsistono indicazioni dinamiche con pi\u00f9 di tre f o p utilizzate raramente, e fra queste si ricordano:\nCambiamento di dinamica.\nIl cambiamento di dinamica pu\u00f2 essere improvviso (talvolta indicato esplicitamente con la sigla \"sub.\" - subito) oppure progressivo. In questo caso si usano espressioni testuali come \"cresc.\" (crescendo, aumentando il volume) e \"dim.\" (diminuendo), talvolta accompagnate da \"poco a poco\". Spesso si preferisce notare delle \"forcelle\", ovvero coppie di linee orizzontali che si allontanano (dipartendosi da un punto indicano un crescendo) o si avvicinano (chiudendosi in un punto indicano il diminuendo). Esistono altre espressioni di uso pi\u00f9 raro come ad esempio il \"morendo al niente\" (riduzione del volume a zero o smorzando) indicato anche da due linee che si chiudono in direzione di un piccolo cerchietto. Il \"fortepiano\" (fp) indica una dinamica forte che subito si smorza in un piano.\nEffetti sonori.\nLa dinamica ha effetti sul timbro dello strumento: generalmente un suono in \"piano\" \u00e8 meno ricco di armonici naturali, mentre una dinamica eccessivamente alta pu\u00f2 portare ad effetti di distorsione. Entrambi i casi sono utilizzati ai fini espressivi (basti pensare al distorsore che rientra stabilmente tra gli accessori dei chitarristi elettrici e che simula l'effetto del \"malfunzionamento\" di un amplificatore a tutto volume).\nCambiamenti dinamici negli strumenti acustici comportano sovente anche modificazioni nell'intonazione, soprattutto quando l'esecutore non ha il perfetto controllo dello strumento. Questi scostamenti non sono univoci, ad esempio nei legni, all'aumentare del volume i flauti crescono mentre gli strumenti ad ancia calano, creando quindi difficolt\u00e0 di intonazione.\nDal punto di vista psicoacustico, la dinamica \u00e8 un fattore importante per intervenire sull'attenzione dell'ascoltatore. Musica con livelli dinamici omogenei (come la musica di sottofondo in molti ambienti) pu\u00f2 creare noia, assuefazione, indifferenza, abbassamento della soglia di attenzione, cos\u00ec come rilassamento e senso di familiarit\u00e0. Grandi contrasti dinamici (ad esempio la contrapposizione tra uno strumento solo ed un \"forte\" improvviso di tutta l'orchestra) creano agitazione, sorpresa, eccitazione.\nNella registrazione del suono.\nLa gamma dinamica registrabile dai microfoni \u00e8 spesso maggiore di quella espressa dalla musica che si vuole registrare; ma la gamma dinamica registrabile sui vari supporti con sufficiente linearit\u00e0 ed efficienza, \u00e8 in alcuni casi inferiore all'ampio segnale microfonico. Questa caratteristica pu\u00f2 e dovrebbe essere modificata anche notevolmente, per riprendere tutta la dinamica possibile, evitando distorsioni e rumori nei segnali. Nel caso di ampie dinamiche dei suoni originali, il concerto o il semplice brano musicale, sar\u00e0 eventualmente compresso nella sua dinamica, per essere registrato in maniera \"completa\". La compressione dinamica riduce di una certa misura la naturalezza dei suoni acustici reali registrabili.\nNella moderna musica leggera e nella musica dance, salvo rare eccezioni, si assiste di nuovo ad un annullamento delle sfumature dinamiche in favore di un livello sonoro piuttosto uniforme (compressione dinamica di post-produzione). Questo permette una fruizione della musica in modo pi\u00f9 semplice e immediato, sia a livello psicologico (le soglie di attenzione restano pi\u00f9 basse) sia a livello tecnologico, anche in apparecchi riproduttori di bassa qualit\u00e0 che non permettono grandi escursioni dinamiche; in effetti la compressione legata all'aumento dei livelli, porta ad un aumento dei volumi di ascolto e purtroppo, nella guerra del volume (loudness war), rimane pesantemente penalizzato l'ascoltatore audiofilo che preferisce un ascolto ad ampia dinamica.\nNegli ultimi anni, nella registrazione e produzione digitale, si sta assistendo comunque ad una unificazione dei livelli medi, ricorrendo alle tecniche di Loudness (AES/EBU) moderne, utilizzate nelle trasmissioni internazionali di programmi radio-televisivi e nelle produzioni cinematografiche.\nI supporti tecnologici sia analogici che digitali hanno entrambi un limite fisico nell'escursione dinamica in registrazione; va detto altres\u00ec, soprattutto nel caso del digitale, che dell'ampio margine dinamico teoricamente disponibile, ne viene utilizzato solo una minima parte (es: dei 96 dB del CD, si usano massimo 50 dB)"}
{"id": "543531", "revid": "125943314", "url": "https://it.wikipedia.org/wiki?curid=543531", "title": "Nightmare", "text": "Nightmare (\"incubo\" in italiano; titolo originale \"A Nightmare on Elm Street\") \u00e8 un media franchise basato sul sadico, sanguinario, malefico e iconico personaggio Freddy Krueger, composto da una serie cinematografica di 9 film slasher, una edizione a fumetti, due videogiochi e una miniserie televisiva di due stagioni, \"Freddy's Nightmares,\" in 44 episodi.\nIl film originale, da cui ha preso avvio il franchise, \u00e8 stato scritto e diretto da Wes Craven, poi la saga \u00e8 proseguita grazie ad altri registi che hanno mantenuto gli stessi meccanismi narrativi presenti nel primo film.\nCraven \u00e8 tornato alla regia col settimo episodio, che per\u00f2 costituisce una storia indipendente dalle altre. Sono stati prodotti inoltre un midquel/crossover con la saga di \"Venerd\u00ec 13\", dal titolo \"Freddy vs. Jason\", e un remake del primo capitolo dal titolo omonimo.\nTrama.\nIl protagonista dell'intera saga \u00e8 Freddy Krueger, un uomo che anni prima della narrazione uccideva i bambini della sua citt\u00e0 in modo cruento in una vecchia fabbrica abbandonata. Alla fine viene arrestato, ma in seguito ad un errore del giudice rilasciato immediatamente. I genitori, infuriati, decidono di risolvere la faccenda con le loro stesse mani, linciando Freddy e dandogli fuoco nella sua casa.\nMolti anni dopo Freddy ritorna sotto forma di demone nella dimensione onirica, uccidendo in questo modo i ragazzi di Springwood senza che nessuno possa ostacolarlo. Tuttavia, nel corso della saga Freddy trover\u00e0 sempre qualcuno che gli impedisce di completare i suoi omicidi.\nLibri.\nNel 2013, la collana Horror Project (UniversItalia editrice), diretta da Daniele Francardi, ha pubblicato \"Freddy Krueger - Il mito\", un libro scritto da Daniele Francardi, Roberto Giacomelli, Marco Saraga, Francesco Massaccesi, Luca Ruocco, Giacomo Ferigioni e con la prefazione di Luigi Boccia; un omaggio all'uomo nero per eccellenza protagonista della gloriosa saga cinematografica \u201cA Nightmare on Elm Street\u201d; un'analisi a 360\u00b0 dedicata all'universo di Freddy Krueger.\nLa saga.\nReboot/remake.\nIl 30 aprile 2010 \u00e8 uscito negli USA \"Nightmare\" (\"A Nightmare on Elm Street\"), film remake/reboot del primo capitolo prodotto da Michael Bay e con Jackie Earle Haley a rimpiazzare Robert Englund per il ruolo di Freddy Krueger. Nancy \u00e8 stata interpretata da Rooney Mara. La trama \u00e8 stata leggermente alterata, in quest'ultimo film Freddy \u00e8 un giardiniere che lavora in una scuola materna frequentata da Nancy. Quando i genitori dei bambini scoprono che l'uomo \u00e8 un pedofilo che aveva molestato i bambini della scuola, lo chiudono in una caldaia e gli danno fuoco. Freddy torna anni dopo sotto forma di demone nei sogni dei bambini ormai cresciuti, per ucciderli. Il film \u00e8 uscito in Italia il 25 agosto 2010.\nSerie TV\\spin-off.\nGli episodi della serie TV\\spin-off \"Freddy's Nightmares\" non sono collegati tra loro, sono presenti citazioni di personaggi o eventi accaduti in altri episodi, e tutta la serie \u00e8 ambientata nella citt\u00e0 di Springwood, nello Ohio, ovvero la citt\u00e0 natale di Freddy Krueger. Quest'ultimo appare solo in pochi episodi.\nFumetti.\n\"Nightmare on Elm Street\" \u00e8 anche un fumetto della DC Comics disegnato da Chuck Dixon, gi\u00e0 autore di \"The Punisher\".\nNel numero 34 di Dylan Dog \"il Buio \" c'\u00e8 una somiglianza alla cantilena del film con Freddy che tiene la corda.\nVideogiochi.\nNel 1989 fu prodotto un videogioco per Commodore 64 e MS-DOS basato sulla serie \"Nightmare\", intitolato \"A Nightmare on Elm Street\". Nel 1990 un altro \"A Nightmare on Elm Street\" del tutto indipendente dal precedente usc\u00ec per Nintendo Entertainment System.\nNei primi anni novanta fu prodotto dalla Gottlieb anche un flipper ispirato alla serie. Nel 2011 Freddy \u00e8 stato reso disponibile come personaggio giocabile nel DLC di \"Mortal Kombat 9\" e nel 2017 fu introdotto nel videogioco \"Dead by Daylight.\""}
{"id": "543535", "revid": "228587", "url": "https://it.wikipedia.org/wiki?curid=543535", "title": "Starlight", "text": ""}
{"id": "543536", "revid": "1745361", "url": "https://it.wikipedia.org/wiki?curid=543536", "title": "Superflash", "text": "Superflash \u00e8 stato un gioco televisivo a premi, trasmesso da Canale 5 per 3 edizioni, dal 23 dicembre 1982 al 13 giugno 1985, ogni gioved\u00ec in prima serata.\nA condurre la trasmissione \u00e8 Mike Bongiorno che, con questa trasmissione, lascia definitivamente la Rai per proseguire nel gruppo guidato da Silvio Berlusconi, sebbene il conduttore fosse gi\u00e0 arrivato proprio alla Fininvest nel 1980. Il patron, per lanciare definitivamente le sue reti, avvertiva la necessit\u00e0 di un grande quiz in prima serata, e nessuno pi\u00f9 dello stesso Mike poteva esserne a capo: chiuso il 3 giugno 1982 il ciclo di \"Flash\" sulla RAI, il conduttore riteneva ancora di attualit\u00e0 il quiz di informazione ed opinione, oltre che un peccato sprecare una formula ancora di successo: da qui si spiega il titolo della trasmissione, un \"Flash\" in versione riveduta e corretta.\nAutori del gioco lo stesso Mike Bongiorno, coadiuvato da Tullio Ortolani (primo signor \"No\" della trasmissione). Regista delle prime 8 puntate fu Lino Procacci, il quale lasci\u00f2 la trasmissione per trasferirsi a Roma e seguire i programmi di Corrado, a sostituirlo fu il regista di \"Bis\", Mario Bianchi. Il programma andava in onda dallo studio 5 di Cologno Monzese, lo stesso in cui all'epoca veniva registrato anche \"Help!\".\nRegolamenti.\nPrima edizione.\nA \"Superflash\" prendono parte in ogni puntata 3 concorrenti, ognuno con la sua materia di competenza, che si sfidano su 3 diverse prove per puntata, con lo scopo di arrivare alla fase finale del raddoppio con il montepremi pi\u00f9 alto, diventare campione in carica e tornare la settimana successiva.\nC'\u00e8 da premettere che, cos\u00ec come accadeva a \"Flash\" i concorrenti non cominciano da 0, ma partono con al loro attivo un premio partita di 1.000.000 di lire (mentre a Flash era di 500.000 lire).\nIl gioco si ripete, con lo stesso meccanismo, anche per gli altri due concorrenti.\nI concorrenti si affrontano due alla volta in tutte le combinazioni possibili (quindi ogni concorrente partecipa a 2 manches di gioco), e in ogni manche il concorrente che di volta in volta avr\u00e0 in mano il gioco, dovr\u00e0 annunciare quale sia secondo lui la percentuale di persone che hanno risposto in un determinato modo al sondaggio proposto; il concorrente suo avversario nella manche dovr\u00e0 dire se, secondo lui, la percentuale da indovinare \u00e8 maggiore (in questo caso sul tabellone delle opinioni compare un segno +) o inferiore (in questo caso sul tabellone compare un segno -) a quella annunciata dall'altro concorrente. Chi dei due indovina il corretto pronostico si aggiudica 1.000.000 di lire.\nCon questo meccanismo, si effettuano 3 manches di gioco.\nCome meccanismo, il \"Giornalone\" ricalca il vecchio \"Rischiatutto\": un tabellone diviso in sei argomenti (e per la prima volta compare anche la colonna della pubblicit\u00e0) con 3 domande ciascuno, numerate dall'1 al 3.\nInizia il gioco il concorrente in svantaggio che chiama un argomento e il numero della domanda. Possono accadere tre cose:\nLe caselle dell'Arcobaleno pur avendo un nobile scopo, hanno spesso e volentieri intralciato la scalata al titolo di campione di molti concorrenti, che si son visti decurtare il loro montepremi nelle battute finali del gioco: per questo motivo, a partire dal mese di marzo del 1983, quando mancano da scoprire 4 caselle si sente il suono di un campanellino, che sta a significare che se dovessero eventualmente essere ancora in gioco una o pi\u00f9 caselle dell'Arcobaleno, il concorrente che la sceglie non si vede decurtare il suo montepremi, ma la somma viene eventualmente coperta dalla produzione.\nIl gioco si conclude quando sono scoperte tutte le caselle.\nAl termine delle tre prove, i concorrenti, muniti di cuffie, partecipano al RADDOPPIO finale. Partendo dal concorrente che ha vinto di meno, i concorrenti devono rispondere, in 60 secondi di tempo nella prima edizione ed in 80 secondi di tempo netti (cio\u00e8 al termine di ogni risposta, il tempo si ferma e riparte solo dopo che Mike legge la domanda successiva) ad una serie di domande sulla loro materia di competenza. Chi, al termine di questa ultima fase ha il montepremi pi\u00f9 alto diventa campione, gli altri due concorrenti vincono un premio partita di 1.000.000 di lire.\nUn gioco apparentemente semplice, basato sull'attualit\u00e0, che rivoluzion\u00f2 il modo di fare televisione. La grande novit\u00e0 portata in tv da Mike attraverso \u201cSuperflash\u201d fu nello sperimentare un meccanismo tipico delle televisioni commerciali americane, cui questo quiz e tutta Canale 5 si ispirava: il successo del programma non veniva determinato dal numero di telespettatori che lo seguivano, ma bens\u00ec dall'incremento delle vendite dei prodotti sponsorizzati, che trovavano nel programma una grande cassa di risonanza per i propri spot. Basta pensare che Mike trasform\u00f2 le telepromozioni in momenti di spettacolo determinanti per il regolare prosieguo dalla gara, senza per\u00f2 distrarre troppo il pubblico a casa.\nIl successo di \"Superflash\" fu clamoroso: l'Istel rilev\u00f2 che la prima puntata del 23 dicembre 1982 ebbe un ascolto medio di circa 9.500.000 spettatori, che divennero in media pi\u00f9 di 12 milioni di spettatori nella prima serie, tanto da spingere Mike a raddoppiare (per la prima volta nella sua carriera) la cadenza settimanale di una sua trasmissione: infatti dal 1\u00ba maggio 1983 e fino alla fine della stagione \"Superflash\", oltre che al gioved\u00ec, and\u00f2 in onda anche la domenica, sempre alle ore 20.25.\nSeconda edizione.\nLa seconda edizione di \"Superflash\" prese il via gioved\u00ec 6 ottobre 1983 e considerato che, come dice Mike, \"meccanismo vincente non si cambia, si perfeziona\", il meccanismo di gioco viene lievemente modificato:\nGrandi sponsor di questa seconda edizione di \u201cSuperflash\u201d sono lo Stock 84 che ha indetto un concorso che d\u00e0 la possibilit\u00e0 ad un fortunato estratto, ogni mese, di realizzare il proprio sogno offrendo 84 milioni. Altro grande sponsor \u00e8 la Standa che indice un ulteriore concorso che mette in palio 40 automobili Arna e un superpremio finale di 150 milioni di lire.\nDurante questa edizione, esattamente il 14 ottobre 1983, \"Superflash\" realizza un suo record di ascolto: furono ben 14.536.000 spettatori a seguire il secondo appuntamento stagionale, mentre per tutta la stagione gli ascolti si mantennero ad una media di 13 milioni di spettatori, realizzando una punta di ascolto di ben 17 milioni di telespettatori in un'altra puntata.\nValletta di questa seconda edizione era Fiorella Pierobon, che dopo qualche mese sarebbe diventata l'annunciatrice ufficiale di Canale 5.\nTerza edizione.\nIl 4 ottobre 1984 prese il via la terza edizione, anche se tra l'incertezza: un concorrente, sconfitto nell'edizione precedente, aveva denunciato Mike e l'intera produzione per presunte irregolarit\u00e0 durante il gioco e sembra che la procura di Milano volesse sospendere la messa in onda: successivamente le parti trovarono un accordo, il concorrente venne riammesso (e sconfitto di nuovo) e il programma part\u00ec regolarmente, anche se dopo 2 settimane arriv\u00f2 l'oscuramento delle tre reti da parte delle procure di Roma, Pescara e Torino: \"Superflash\" recuper\u00f2 la puntata andando in onda di domenica e dedicando ampio spazio all'argomento nell'ambito del gioco dell'Inchiesta.\nPer quel che riguarda il meccanismo di gioco, arrivano altre novit\u00e0:\nAltri grandi sponsor di questa terza e ultima edizione di \u201cSuperflash\u201d sono la Knorr, che organizza un concorso abbinato al gioco dell'Inchiesta, e il detersivo Dash.\nAddirittura il Dash organizza una lotteria a scommesse (chi compra il Dash pu\u00f2 scommettere su quale concorrente vince la puntata successiva) in occasione delle finali del quiz, che prendono il via l'11 aprile 1985 con i 18 campioni che hanno vinto di pi\u00f9. In ogni puntata c'\u00e8 l'estrazione in studio di premi per complessivi 60 milioni di lire (il quiz non si chiude cos\u00ec con il raddoppio, ma con l'estrazione del/dei fortunato/i estratto/i della somma) e, in occasione dell'ultima puntata, gioved\u00ec 13 giugno 1985, l'estrazione di un superfortunato vincitore di un premio pari a 300 milioni di lire. Arrivarono nella redazione di \u201cSuperflash\u201d pi\u00f9 di 3.500.000 schede pronostico.\nConcorrenti.\nUna costante dei quiz di Mike Bongiorno sono i concorrenti, su cui si basa anche la fortuna della trasmissione: tanti sono stati nel corso di 106 puntate; vengono qui elencati in ordine di apparizione al quiz, con indicata la materia di elezione e la somma complessivamente vinta:\nFinali.\nDopo tre edizioni del programma furono riconvocati i 18 campioni che di pi\u00f9 avevano vinto. Tra di essi si disputarono le finali del programma. I campioni si scontrarono su sei manches, dai cui derivarono 6 semifinalisti e, con ripescaggio, tre superfinalisti.\nQuesti i grandi campioni riconvocati (in ordine di vincita): \nRiserve: \n\"(le riserve non entrarono in gioco)\"\nLe cifre sopra indicate riportano quanto vinto dai campioni prima dell'inizio delle finali.\nAl termine degli scontri giunsero alla super finale: Roby Rosi, Alessandro Amadori e Salvatore Varia. \nIl titolo di super campione fu conquistato da Salvatore Varia. Al secondo posto si classific\u00f2 Alessandro Amadori che port\u00f2 il suo montepremi complessivo a 154.000.000 di lire e al terzo il sig. Roby Rosi che port\u00f2 il suo montepremi a 71.000.000 di lire.\nSomme vinte.\nConsiderando anche le cifre che i super campioni si aggiudicarono durante le fasi finali, la cifra pi\u00f9 alta fu portata a casa dal dott. Alessandro Amadori che risult\u00f2, per\u00f2, secondo classificato fra i campioni del quiz: 154 milioni di lire. Il dott. Salvatore Varia, super campione assoluto, si aggiudic\u00f2, invece, 147.920.000 lire risultando, quindi, secondo classificato in termine di somme vinte mentre al terzo posto, in termini di somme vinte, vi fu la sig.ra Alessandra Ansaldi Fondi che si presentava sui Cavalieri di Malta e che vinse complessivamente 118.600.000 lire riconfermandosi campionessa per ben 8 volte (dal 17/11/1983 al 12/01/1984) ma che non partecip\u00f2 alle finali del quiz. La sig.ra Ansaldi Fondi, con le sue 8 vittorie consecutive, fu anche la compionessa pi\u00f9 longeva del quiz.\nOspiti.\nTra i numerosi ospiti intervenuti durante le tre edizioni: Ornella Vanoni, Marcella Bella, Ron, Umberto Tozzi, Depeche Mode, Ciccio Ingrassia, Franco Franchi, Eros Ramazzotti, Gazebo, Garbo, Rettore, Le Mele Verdi, Cristina D'Avena, Claudio Villa, Enzo Bearzot, Indro Montanelli, Passengers, Vasco Rossi, Nilla Pizzi, Orietta Berti, Dori Ghezzi, Ricchi e Poveri, Bruno Lauzi, Giuni Russo, Marco Ferradini, Fiordaliso, Anna Oxa, Robin Gibb, Linda Gray, Tiziana Rivale, Matia Bazar, Genesis, Mike Oldfield, Culture Club, Accademia e molti altri.\nSu Rete 4 a partire dal 3 maggio 2016 in orario notturno fu mandato in onda \"Superflash Show - 1983\", una raccolta di brani della trasmissione andata in onda nell'annata 1982-1983, relativi alla presenza di ospiti musicali.\nSigle musicali.\nUn capitolo a parte nella storia di \"Superflash\" meritano le sigle musicali, a cominciare dalla sigla di testa, un motivo di musica elettronica scritto da Luigi Tonet (lo stesso compositore della sigla di testa di \"Flash\"), e in un'animazione di grafica computerizzata realizzata dal regista rumeno Valeriu Lazarov, ispirata al mondo dell'informazione e del giornalismo. Dopo i titoli di testa, \u00e8 possibile udire la voce di personaggi famosissimi dell'attualit\u00e0 come l'allora Presidente della Camera dei deputati Nilde Jotti, Papa Giovanni Paolo II, l'allora Presidente della Repubblica Sandro Pertini, Luciano Pavarotti, Nando Martellini, Dino Zoff.\nSigla di coda della prima edizione \u00e8 la celeberrima \"Amico \u00e8\", scritta dallo stesso Mike Bongiorno e cantata da Dario Baldan Bembo e Caterina Caselli, sostituita nella seconda edizione da Voci di citt\u00e0 dello stesso Baldan Bembo. Nella terza edizione invece fu un brano strumentale intitolato \"Flashback\", composto da Baldan Bembo ed eseguito dagli Space Philharmonic.\nGioco da tavolo.\nNel 1983 venne realizzata una versione gioco da tavolo di \"Superflash\", edita dalla Editrice Giochi."}
{"id": "543551", "revid": "17654", "url": "https://it.wikipedia.org/wiki?curid=543551", "title": "Ludwig Spohr", "text": ""}
{"id": "543557", "revid": "2134877", "url": "https://it.wikipedia.org/wiki?curid=543557", "title": "Coerenza (linguistica)", "text": "La coerenza \u00e8, in linguistica testuale, la relazione che lega i significati degli enunciati che formano un testo.\nUn testo, quindi, produce senso in virt\u00f9 di una continuit\u00e0 di senso, di una relazione coerente fra gli enunciati che lo compongono, da un lato, e fra le espressioni testuali e le porzioni di sapere che queste attivano, dall'altro.\nL'approccio procedurale \u2013 la semantica procedurale \u2013 studia il significato linguistico (in questo caso, la coerenza testuale), attuando uno spostamento dell'attenzione. Anzich\u00e9 partire dalla scomposizione del testo e dalla ricerca di significati nel testo, questo approccio suggerisce di esaminare come viene attribuito un senso concettuale alle espressioni linguistiche e come questi sensi siano posti in strutture pi\u00f9 vaste di un mondo testuale. Essendo i mondi testuali un'attivit\u00e0 di routine ben documentata della comunicazione umana, \u00e8 notevole il guadagno che se ne pu\u00f2 trarre.\nOrigine del termine.\nDal latino \"cohaerentia\", derivato di \"cohaerens\", \"cohaerentis\" (\u00abcoerente\u00bb), il termine viene adoperato in molti campi delle scienze umane. Nella linguistica assume la connotazione odierna a partire dai lavori di Roland Harweg (1968), Teun van Dijk (1972, 1977) e Robert-Alain De Beaugrande (1980).\nConfigurazione testuale.\nLa coerenza rappresenta a livello semantico la 'configurazione' di \"concetti\" e \"relazioni\" soggiacente al testo di superficie, garantendone \u2013 nel caso di testi coerenti \u2013 l'accesso e la rilevanza reciproca. Il sapere, o le conoscenze, non sono affatto identici al significato o al contenuto delle espressioni linguistiche che li rappresentano o li trasmettono; per questo l'approccio procedurale preferisce parlare \u2013 a proposito di concetti \u2013 di conoscenze o di sapere anzich\u00e9 di significato o senso (propri della linguistica e della semiotica), designando sempre un contenuto cognitivo.\nCampi di applicazione.\nLa coerenza si distingue dalla coesione per i seguenti motivi: se questa va ricercata nel modo in cui sono formati (sintatticamente o grammaticalmente), e connessi fra loro gli enunciati, all'opposto quella \u00e8 attribuita al testo da chi lo interpreta sulla base di conoscenze enciclopediche o pragmatiche. Per questo motivo la chiave per intendere la nozione di coerenza non risiede tanto nella lingua, bens\u00ec nelle persone. Sono queste a 'dare senso' a ci\u00f2 che leggono o ascoltano, cercando di giungere a un'interpretazione conforme alla loro esperienza della costituzione del mondo.\nUn testo non produce da s\u00e9 un senso: in quanto prodotto di attivit\u00e0 umane, l'uso dei testi richiede un'interazione e un compromesso costante tra il materiale offerto e la predisposizione dei partecipanti alla comunicazione; pertanto, la coerenza pu\u00f2 essere considerata non soltanto come una caratteristica dei testi, ma anzi come il risultato dei processi cognitivi degli utenti dei testi stessi.\nIl senso del testo: le divergenze.\nMolte espressioni hanno diversi significati possibili; ma di norma, solo un 'senso' \u2013 ovvero un \"significato attuale\": quella conoscenza che viene \"effettivamente trasmessa\" mediante le espressioni all'interno di un testo. Nei casi di poca o carente coerenza testuale possiamo avere divergenze di intese:\nAspetti procedurali.\nFondamentali per l'attribuzione di coerenza a una serie di enunciati, sono le competenze non linguistiche (o competenze testuali) quali la capacit\u00e0 da parte del lettore/ascoltatore di integrare il senso degli enunciati, di instaurare relazioni fra elementi non esplicitamente collegati sulla base della conoscenza di schemi cognitivi, di riconoscere il tipo di testo e le sue peculiarit\u00e0 e cos\u00ec via: tutta una serie di attivit\u00e0 di cooperazione che consentono al mondo testuale di strutturarsi per mezzo del contenuto cognitivo (le conoscenze enciclopediche) messo a confronto dagli utenti del testo stesso.\nAspetti procedurali tipici e reciprocamente dipendenti nei processi di coerenza testuale, cos\u00ec come riportati da W.U. Dressler e R.A. De Beaugrande (1981: 103-130), sono: l'attivazione, la forza di connessione, la scomposizione, l'attivazione ampliata, la memoria episodica e semantica, l'economia, i pattern globali e l'ereditariet\u00e0."}
{"id": "543559", "revid": "2091899", "url": "https://it.wikipedia.org/wiki?curid=543559", "title": "Angelo Anelli", "text": "Scrisse anche utilizzando gli pseudonimi di Marco Landi, Niccol\u00f2 Liprandi, Tommaso Menucci di Goro, Giordano Scannamusa, Gasparo Scopabirbe.\nBiografia.\nLaureato in legge, fu librettista del Teatro alla Scala dal 1799 e il 1817, specializzato nel genere buffo. Scrisse circa 40 libretti.\nFu anche uomo politico, attivo durante la fase della Repubblica Cisalpina, nonch\u00e9 docente di Eloquenza Pratica Legale nelle Regie Scuole Speciali di Milano, cattedra che si aggiudic\u00f2 attraverso un concorso a cui prese parte anche Ugo Foscolo, che da allora fece di Anelli uno dei suoi bersagli polemici favoriti.\nLa caduta dell'Impero napoleonico, nel 1817 port\u00f2 alla soppressione della cattedra e Anelli si trasfer\u00ec presso l'Universit\u00e0 di Pavia, dove divent\u00f2 supplente della cattedra di procedura penale e notarile. Inizi\u00f2 per lui un periodo di difficolt\u00e0 economiche, che si protrasse fino alla sua morte, avvenuta nel 1820.\nStendhal fu un suo ammiratore ed ebbe per lui parole di elogio in \"Rome, Naples et Florence\". Dopo avere ricordato che \"di solito le sue \"pi\u00e8ces\" hanno solo due rappresentazioni perch\u00e9 alla seconda la polizia le vieta\", egli afferma che nel suo stile \"si ravvisano dei tratti di Dancourt, di Gozzi e di Shakespeare\". La qualit\u00e0 pi\u00f9 apprezzata dallo scrittore transalpino era la sua capacit\u00e0 di fare satira in modo intelligente, perfettamente comprensibile in un dato contesto ma abilmente dissimulata ai profani. In tal modo si spiegava, secondo lui, il fatto che sotto Napoleone fosse riuscito a far rappresentare \"L'Italiana in Algeri\", in cui la carica di Pappataci, caratterizzata dal \"mangiar bene e ben dormir\" adombrava in realt\u00e0 una severa critica al Senato d'Italia\nMassone, fu membro della loggia di Brescia \"Amalia Augusta\"."}
{"id": "543560", "revid": "182193", "url": "https://it.wikipedia.org/wiki?curid=543560", "title": "La Prealpina", "text": "La Prealpina \u00e8 un quotidiano italiano a carattere regionale, che ha la sua area di riferimento nella Lombardia nordoccidentale (province di Varese, Milano e Como) e nel Piemonte nordorientale (Provincia del Verbano-Cusio-Ossola, Novara e Vercelli).\nStoria.\nL'invenzione del giornale si deve all'iniziativa del varesino Giovanni Bagaini; figlio di un droghiere avente bottega in via San Martino, aveva interrotto gli studi di ragioneria e si era formato alla professione giornalistica dapprima nella redazione del \"Pungolo\" di Leone Fortis a Milano, quindi dal 1885 gestendo in societ\u00e0 con alcuni amici il periodico \"Ape Varesina\", che tuttavia era presto incappato in problemi economico-amministrativi, cessando le pubblicazioni sul finire di novembre 1888.\nBagaini, all'epoca ventitreenne, non si era per\u00f2 dato per vinto, convinto com'era della necessit\u00e0 di dotare Varese di un foglio informativo di orientamento indipendente, laddove praticamente tutti i giornali cittadini (quali \"Libert\u00e0\", \"Cronaca Varesina\", \"L'Asino\", \"L'Indicatore Varesino\", \"26 maggio\" o \"Il Garibaldino\") avevano aderenze pi\u00f9 o meno pervasie con realt\u00e0 politicamente o ideologicamente connotate. I tipografi Macchi e Brusa lo supportarono, fornendogli l'appoggio tecnico necessario all'impresa.\nFu cos\u00ec che, a mezzogiorno del 2 dicembre 1888, gli strilloni varesini iniziarono a distribuire la \"Cronaca Prealpina\", sottotitolata \"Gazzetta dei Tre Laghi\", un bisettimanale stampato in quattro pagine a formato lenzuolo. L'articolo d'apertura, non firmato (ma vergato da Bagaini in persona, che invece \"firma\" l'intero giornale in ultima pagina), s'intitola semplicemente \"Per il programma\" e rimarca la volont\u00e0 di costruire uno strumento informativo indipendente e obiettivo:\nLa cadenza di pubblicazione nel primo triennio di vita previde un paio d'edizioni la domenica e il gioved\u00ec; il crescente successo di vendita port\u00f2 poi nel 1891 la periodicit\u00e0 dapprima a trisettimanale e infine a quotidiana, facendo della \"Cronaca Prealpina\" il primo giornale italiano a tiratura giornaliera con sede al di fuori di un capoluogo di provincia (Varese era infatti all'epoca in provincia di Como). \nA questo punto i soci Macchi e Brusa non se la sentirono pi\u00f9 di proseguire, sicch\u00e9 Bagaini assunse la piena titolarit\u00e0 della societ\u00e0 editrice, che dot\u00f2 di una tipografia privata investendo di tasca propria un totale di oltre 1 milione di lire: intraprendente e lungimirante, il direttore-editore tra il 1901 e il 1902 fa della \"Cronaca Prealpina\" il primo quotidiano d'Italia ad adottare le macchine da stampa a composizione meccanica prodotte dalla Typograph Gesellschaft di Berlino, che gli permisero di integrare il giornale ciclostilando in proprio supplementi illustrati, opuscoli, libri strenna e guide turistiche. L'identificazione del giornale col direttore-fondatore era tale che a Varese divenne comune riferirsi alla \"Cronaca Prealpina\" col soprannome di \"Bagaina\".\nIl giornale tenne una linea interventista durante la prima guerra mondiale e, in seguito, benevola nei confronti di Mussolini. Fu, tuttavia, proprio il regime a scalzare dalla direzione al suo fondatore: sabato 27 ottobre 1928, infatti, il deputato fascista Carlo Gnocchi irrompe nell'ufficio di Bagaini intimando: \u00abSi alzi subito da quella sedia, quello non \u00e8 pi\u00f9 il suo posto. Lei non \u00e8 pi\u00f9 direttore\u00bb. \nVerso la fine della Seconda guerra mondiale il quotidiano diventa organo del Comitato di Liberazione Nazionale, assumendo il nome di \"Corriere Prealpino\" (poich\u00e9 il nome \"Cronaca Prealpina\" era ormai giudicato troppo compromesso col ventennio fascista). A guerra conclusa, con la direzione dell'ex partigiano socialista Federico No\u00e8, si inaugurano le redazioni distaccate di Busto Arsizio e Gallarate, aumentando la presenza capillare sul territorio. Nel 1946 la testata assume infine il nome de \"La Prealpina\".\nNel 1959 l'edizione di apertura della settimana viene ridenominata \"La Prealpina del luned\u00ec\", caratterizzandosi per un maggior spazio dedicato allo sport di area lombardo-piemontese.\nNei primi anni 1990 \"La Prealpina\" apre il proprio sito web, inizialmente costituito dall'EPub del giornale cartaceo, da spazi pubblicitari e da pochi contenuti dedicati (ad esempio le necrologie); nel 2011 il sito \u00e8 stato trasformato in un vero e proprio quotidiano online aggiornato in tempo reale ed editorialmente autonomo dal cartaceo.\nNel 1998 a Verbania nasce l'edizione \"Novara V.C.O.\", che viene diffusa nel Piemonte orientale fino al 2009, allorch\u00e9 il \"desk\" verbanese viene chiuso e la cronaca piemontese viene ridotta a una singola sezione dell'edizione \"madre\".\nNel 2000 la redazione di Legnano inizia a realizzare un'edizione specifica per l'Altomilanese e infine nel 2001 debutta la \"nazionale\", destinata a essere diffusa nelle province di Lodi, Pavia, Genova, Savona, Imperia e La Spezia, nonch\u00e9 (nei periodi vacanzieri) nelle localit\u00e0 balneari toscane di Massa Carrara e della Versilia e nei centri turistici della Valle d'Aosta e della Valtellina.\nNei primi anni del terzo millennio \"La Prealpina\" abbandona altres\u00ec l'originario formato lenzuolo, puntando su foliazioni pi\u00f9 compatte e maneggevoli (dapprima berlinese, poi tabloid)."}
{"id": "543562", "revid": "1924342", "url": "https://it.wikipedia.org/wiki?curid=543562", "title": "Seven Churches", "text": "Seven Churches \u00e8 il primo album in studio del gruppo musicale statunitense Possessed, pubblicato il 16 ottobre 1985 dalla Combat Records.\nDescrizione.\nIl titolo dell'album si riferisce alle Sette Chiese dell'Apocalisse. L'introduzione del brano d'apertura \"The Exorcist\" contiene un campionamento dell'album \"Tubular Bells\" di Mike Oldfield del 1973, usato per il film \"L'esorcista\". L'album fu registrato durante lo Spring break dei membri del gruppo, dato che entrambi frequentavano all'epoca la scuola."}
{"id": "543564", "revid": "924404", "url": "https://it.wikipedia.org/wiki?curid=543564", "title": "Frac", "text": "Il frac (da \"Frock coat\") o marsina \u00e8 un abito maschile molto formale. Viene indossato pi\u00f9 frequentemente di sera ma, al contrario dello smoking, pu\u00f2 essere portato anche di giorno quando l'occasione lo richieda e sull'invito si trovi scritto \"cravatta bianca\" (\"cravatta nera\" significa invece che \u00e8 richiesto lo smoking).\nUna delle occasioni mondane pi\u00f9 note nella quale viene indossato \u00e8 la cerimonia di consegna dei premi Nobel. Altre possibili occasioni includono udienze presso il Papa, i ricevimenti in ambasciate, cene di Stato, incoronazioni di regnanti, prime teatrali e balli di un certo livello. Il frac \u00e8 anche l'abito d'uso dei direttori d'orchestra.\nStoria.\nL'antenato del frac nacque alla fine del Settecento in Inghilterra come comodo abito da campagna. Era in panno di lana colorato o in pelle, corto davanti e con due falde dietro, e mostrava il gilet in tinta diversa. Caratteristica iniziale fu il collo montante, poi trasformatosi in collo a revers molto alti e divisi in due. Questa moda continu\u00f2 per tutto il periodo napoleonico, fino a circa il 1822. Il frac fu perfezionato nei primi anni dell'Ottocento da Lord Brummell, \"arbiter elegantiae\" del secolo, che lo preferiva blu e a doppio petto, corredato da calzoni beige, dal gilet sempre in vista, e da una camicia bianca a collo alto, fasciata da un'enorme cravatta. Iniziata la Restaurazione, il frac, come tutti gli abiti maschili dell'Ottocento divenne scuro, mentre il punto di vita si stringeva, aiutato da fasce nascoste. L'uomo assunse quindi una particolare linea a clessidra. Le falde intanto si accorciavano sensibilmente sul davanti fino a sparire poi del tutto. Rest\u00f2 abito comune fino alla met\u00e0 di quel secolo, ma lentamente si trasform\u00f2 in veste di gala, completamente nero e illuminato solo dalla camicia che doveva essere rigorosamente bianca, e il cui collo, ormai rimpicciolitosi, era fasciato da una stretta cravatta nera. Solo in alcune occasioni di particolare importanza i diplomatici arricchivano il davanti con ricami a fogliami in oro filato. Grazie a numerose innovazioni sartoriali nel taglio cominci\u00f2 ad aderire a pennello sulla figura maschile. Un tenace innovatore della moda maschile, Edoardo VII del Galles, figlio della regina Vittoria, cerc\u00f2 invano di abolire il doppio petto, introducendo comunque la moda in vigore anche oggi di lasciarlo aperto, forse per mimetizzare la sua incipiente pinguedine. Nel Novecento il frac si trasform\u00f2 definitivamente in indumento da sera, surclassato per il giorno dal tight e affiancato per la sera dallo smoking. Dopo la seconda guerra mondiale il frac si afferm\u00f2 sempre pi\u00f9 come indumento tipico dei dignitari di corte e dei partecipanti a ricevimenti o spettacoli serali di gran classe e oggi ha il ruolo di abito da sera maschile di pi\u00f9 alto livello.\nComponenti essenziali.\nGiacca.\n\u00c8 nera a un petto, con i rever di seta ed \u00e8 dotata delle caratteristiche \"code di rondine\", da cui deriva uno dei nomi in uso nei paesi anglosassoni \"tailcoat\" (\"giubba a code\") o \"tails\". Il modello, che vede le code pi\u00f9 lunghe rispetto alla sua origine, \u00e8 rimasto pi\u00f9 o meno inalterato fino ai giorni nostri. Il segreto dell'eleganza del frac dipende al cinquanta per cento dal taglio, ma altrettanto dalla realizzazione sartoriale. La linea segue molto da vicino le forme anatomiche del corpo. La vita \u00e8 molto aderente e ben modellata, dato che la giacca non si pu\u00f2 abbottonare, occorre impostarla in modo che, adattandosi perfettamente al busto, resti al suo posto anche durante i movimenti della persona. Compito non facile che si ottiene con una buona impostazione di spalla e di appiombo e con un giro manica aderente. Nei rever, con le punte a lancia, sotto la seta, si pone uno strato di ovattina per non far trasparire i punti dopo le stirature, essi non devono essere n\u00e9 stretti n\u00e9 lunghi, ma devono avere la linea un poco curva. Si richiede un'esecuzione artigianale a mano, senza economie nei tempi di lavorazione. Come in tutte le giacche tagliate a vita con falde, si notino le speciali caratteristiche del dietro, il quale dai due bottoni situati all'altezza della vita, possiede due pieghe fisse dette \"infaldature\", scendenti fino in fondo. Al centro invece vi \u00e8 un'apertura con sormonto per tutta la lunghezza. Non avendo tasche esterne ma solo il taschino, essendo cos\u00ec modellato sul corpo (a questo proposito \u00e8 anche prevista un'imbottitura al torace), ha limitate o assenti anche le classiche tasche interne, \u00e8 per\u00f2 possibile la presenza di una tasca nella coda. La vita della giacca \u00e8 invece piuttosto corta e ha la caratteristica di non potersi abbottonare, essa presenta all'esterno due file di tre bottoni per lato, che possono essere di osso o corozo nero o anche ricoperti di seta, sia dello stesso tessuto dei rever, sia tessuta a piccoli motivi. Sulla manica ci sono di regola quattro bottoni, ormai rara una piccola cucitura a ricordare i paramani.\nIl tessuto pi\u00f9 classico e adatto \u00e8 il barathea di lana nero, le fodere di raso di seta.\nPantaloni.\nSono neri dello stesso tessuto della giacca, di taglio classico senza risvolti, possono avere i doppi galloni rispetto al singolo dello smoking. I galloni sono strisce di raso o grosgrain larghe qualche millimetro che corrono lungo l'esterno della gamba del pantalone per tutta la sua lunghezza, possono anche essere tipiche trecce di seta.\nI pantaloni da frac sono privi di passanti per la cintura perch\u00e9 sostenuti da un paio di bretelle sottili. Queste devono essere possibilmente bianche in seta e restare assolutamente invisibili sotto il gilet.\nPanciotto.\nAssolutamente obbligatorio, \u00e8 di piqu\u00e9 di cotone rigorosamente bianco, tranne per le udienze in Vaticano, durante le quali \u00e8 richiesto nero dello stesso tessuto di giacca e pantaloni.\nIl panciotto pu\u00f2 essere monopetto a tre bottoni sottili in madreperla o doppiopetto a tre per due e ha un taglio piuttosto svasato. Il panciotto dovrebbe arrivare ai fianchi non pi\u00f9 basso del corpetto della giacca in modo da non spuntare di alcuni centimetri come oggi si vede spesso per i gusti di qualche sarto, committente o stilista.\nCamicia.\n\u00c8 bianca, con lo sparato inamidato chiuso da piccoli bottoni gioiello che in inglese si chiamano \"stud\", e il colletto diplomatico, ovvero con la parte piegata verso il basso solo davanti a formare due piccole punte. I polsini sono semplici, non doppi, fermati da gemelli.\nFarfallino.\n\u00c8 di piquet di cotone bianco, come il gilet, ed \u00e8 una delle caratteristiche principali del frac. Il colore bianco del papillon viene mantenuto anche in Vaticano. \nSolo i camerieri di un certo livello (maestri di sala, maggiordomi) portano il papillon nero.\nIl papillon dev'essere annodato a mano e giammai preconfezionato.\nScarpe.\nDi vernice nera, possono essere stringate o le \"pump\", scarpe da ballo con fiocco risalenti al XVI secolo.\nCalze.\nLe calze da frac sono nere, lisce, sottili e lunghe al ginocchio, rette da giarrettiere maschili o anche autoreggenti; preferibilmente di seta, possono essere di filo di Scozia finissimo.\nFazzoletto da taschino e fiore all'occhiello.\nSi usa un fazzoletto bianco in batista di lino finissimo o di seta.\nSi pu\u00f2 portare all'occhiello una gardenia bianca.\nCappello.\nIl cappello adatto al frac \u00e8 il cappello duro a cilindro di seta nera.\nGuanti.\nBianchi, finissimi nella stoffa e nelle cuciture, di cotone (esistevano anche in pelle), lunghi al polso, chiusi da bottoncino di madreperla, sono ormai in disuso.\nComponenti accessorie.\nPer completare l'abbigliamento si pu\u00f2 indossare:\nOrologio.\nL'orologio adatto al frac \u00e8 esclusivamente piatto e non ingombrante, da tasca o da polso con cinturino nero.\nSciarpa.\nBianca di seta.\nSoprabito.\nUn mantello nero, di lana o cashmere, magari foderato di seta, bench\u00e9 non parte integrante, ben si adatta al frac durante i piccoli spostamenti al gelo che possono essere necessari; in alternativa, se non se ne pu\u00f2 proprio fare a meno, il soprabito Chesterfield dello stesso colore.\nBastone da passeggio.\nAdatto al frac era un bastone da passeggio di un certo pregio, solitamente nero, preferibilmente del tipo a pomolo prezioso, \u00e8 ormai totalmente in disuso."}
{"id": "543565", "revid": "242434", "url": "https://it.wikipedia.org/wiki?curid=543565", "title": "Sottosegretario", "text": ""}
{"id": "543566", "revid": "122745403", "url": "https://it.wikipedia.org/wiki?curid=543566", "title": "Tight", "text": "Il tight, o anche tait, detto anche velada, \u00e8 un abito maschile di notevole formalit\u00e0.\nCome si capisce dalla traduzione del suo nome inglese: \"morning dress\" o \"morning coat\", si tratta di un abito da giorno, quindi deve essere indossato la mattina o il pomeriggio finch\u00e9 il sole \u00e8 ancora in cielo. Il nome italiano deriva dal taglio particolarmente affiancato che dovrebbe avere la giacca, infatti come anche il \"frac\" \u00e8 detto \"capo a vita\" o per l'altra loro caratteristica abiti a coda.\n\u00c8 adatto in particolare per le cerimonie nuziali di una certa solennit\u00e0, purch\u00e9 celebrate prima delle ore 18. Per regola di galateo, dovrebbe essere la scelta dello sposo quando la sposa indossa l'abito lungo con strascico e velo; inoltre, quando indossato dallo sposo, deve esserlo anche dai testimoni, dai padri e dai fratelli degli sposi. Nei matrimoni di un certo tono \u00e8 indossato da tutti gli uomini.\nSi usa altres\u00ec in tutte le cerimonie diurne pubbliche e private che richiedano il \"dress code\" formale. Il \"tight\", come il \"frac\", pu\u00f2 essere indossato solo se richiesto nel \"dress code\".\n\u00c8 obbligatorio in particolari occasioni mondane, come ad esempio per accedere alla tribuna reale dell'Ippodromo di Ascot durante le giornate del Royal Meeting ossia il premio Royal Ascot.\nStoria.\nLa giacca del \"tight\" discende dalla \"redingote\" e dalla finanziera, che a loro volta discendono dal giustacuore, indumento originariamente molto aderente al petto, caratteristica da cui trae il nome. Da questi indumenti prende la sua foggia caratteristica con le falde arrotondate sul davanti e le code con l'alto spacco posteriore centrale, retaggio dell'esigenza di poter montare a cavallo. Si afferm\u00f2, al pari del \"frac\", con cui per\u00f2 non deve essere confuso, alla fine del XIX secolo. Nel XX secolo assunse grande popolarit\u00e0 usato durante gli eventi solenni e le cerimonie mattutine; ancora oggi con poche variazioni rimane l'abito maschile da cerimonia diurna per le occasioni formali.\nComposizione.\nGiacca.\nLa giacca, di colore nero o grigio antracite, fascia i fianchi, possiede un solo bottone e non ha tasche ma solo il taschino in alto a sinistra. Essa \u00e8 caratterizzata dalle falde che partono arrotondate dal davanti e formano due lunghe code sul dietro che arrivano fino a sfiorare la piega del ginocchio, all'altezza della vita sono cuciti due bottoni, da l\u00ec partono due pieghe a soffietto che scendono fino a due centimetri dal fondo, lo spacco \u00e8 a sormonto con dente. Il tessuto che si usa \u00e8 la lana, che dovrebbe sempre essere flanellata, liscia oppure a spina di pesce, la fodera \u00e8 di raso di seta. La giacca andrebbe sempre tenuta abbottonata, sulla manica, sempre chiusa con bottoni, originariamente c'era anche una sorta di piattissimo paramano. Molto rare oggi, pi\u00f9 comuni una volta quelle con gli orli ricoperti da un bordino di seta \"grosgrain\".\nRarissima in Italia la versione nel grigio dal medio al chiaro, con giacca, gilet e pantaloni dello stesso tessuto in grisaglia di lana che nel Regno Unito prende il nome di \"morning suit\". Non adatta se non si \u00e8 almeno visconte per i matrimoni, molto in voga ad Ascot. In caso di neve o pioggia si pu\u00f2 mettere sopra la giacca un chesterfield o un paletot\nPantaloni.\nDi lana grigia nei vari toni, rigati o con pied de poule in modo pi\u00f9 o meno evidente di nero, grigio e bianco, ma vanno bene anche in tinta unita, devono essere di taglio classico piuttosto dritto e rigorosamente senza il risvolto in fondo. Non ci devono essere i passanti in quanto devono essere indossati con le bretelle, dovrebbero quindi avere i bottoni per agganciarle.\nPanciotto.\nIn panno leggero di lana o d'estate in tela di lino, ad uno o doppio petto, \u00e8 generalmente a cinque o sei bottoni nella versione monopetto e a tre o quattro coppie in quella a doppio petto. Il colore \u00e8 grigio chiaro oppure camoscio, cio\u00e8 una via di mezzo tra il giallo ed il \"beige\". Il grigio perla \u00e8 il pi\u00f9 tradizionale, ma si pu\u00f2 andare anche con il rosso borgogna, il beige, il color crema, il blu, il verde scuro. Dello stesso nero o antracite della giacca resta in uso pi\u00f9 che altro in Vaticano e per i funerali, nei primi del Novecento lo si usava per tutte le occasioni, compresi i matrimoni.\nCappello.\nA cilindro di colore grigio o nero, di seta o di feltro.\nCamicia.\nBianca o azzurra in cotone con polsini singoli chiusi da gemelli che devono sporgere dalle maniche della giacca di circa due centimetri. Il collo della camicia diplomatico \u00e8 oramai poco usato, gli \u00e8 preferito il colletto tradizionale.\nCravatta.\nQuella a \"plastron\" fermata da una spilla o perla era quella tradizionale, \u00e8 ormai soppiantata dalla cravatta semplice di seta, con il gilet grigio sarebbe ideale grigio perla, va bene anche colorata purch\u00e9 elegante. Il farfallino \u00e8 ammesso e segue le stesse regole della cravatta, ma si prestano particolarmente bene con fantasie paisley .\nScarpe.\nOxford nere lisce,meglio se coperte da uose bianche o grigie, mai di modello \"mocassino\". si pu\u00f2 andare anche con degli stivali \"balmoral\" ovvero stivaletti chiusi con lacci dove la parte dalla caviglia in su \u00e8 in velluto, ma siccome queste calzature sono difficili da trovare, sono consigliate le oxford con mascherina dritta\nGuanti.\nGrigi in pelle di camoscio, fini, con sottili cuciture a macchina si chiudono al polso con un piccolo bottone. I colori con cui si pu\u00f2 andare sono il grigio chiaro, il rosso borgogna, e il blu scuro, poco usata \u00e8 la versione in pelle normale color senape\nCalze.\nSono di colore nero o grigio scuro in cotone o in filo di Scozia purch\u00e9 rigorosamente lunghe, lisce e piuttosto sottili.\nBretelle.\nPossibilmente grigie nel tipico tessuto \"boxcloth\", da abbottonare alle tre coppie di bottoni all'interno dei pantaloni, rimanendo completamente invisibili lasciano, fino ad un certo limite, spazio per la personalizzazione.\nAltri accessori.\nIl classico fiore all'occhiello (da scegliere tra il garofano bianco, la gardenia, o la classica camelia). La \"pochette\" bianca o colorata (anche se meno formale). L'orologio, ideale quello da taschino con catena, piatto e non eccessivamente voluminoso: se da polso valgono le stesse regole di misura, molto elegante in stile \"vintage\" deve comunque avere un bracciale fine ed elegante o ancor meglio un cinturino nero, magari di coccodrillo. Il metallo dovrebbe essere lo stesso di quello dei gemelli.\nNon pi\u00f9 in uso il bastone da passeggio che una volta era preferibilmente del tipo a pomolo prezioso.\nIl mezzo tight.\nDi livello intermedio tra l'abito completo da giorno e il \"tight\" \u00e8 il \"mezzo \"tight\"\" (, in America \"Stroller\"; ) che, al contrario del \"tight\", presenta una giacca a pi\u00f9 di un bottone, molto stondata e priva di coda, tipica di un completo da uomo e si sostituisce il cappello a cilindro con un lobbia o con una bombetta. \nEquivalente diurno dello smoking, esso \u00e8 usato in cerimonie di livello medio-alto, ma non molto frequentemente poich\u00e9 spesso gli si preferisce, a seconda dei casi, o il \"tight\", o l'abito completo da giorno."}
{"id": "543567", "revid": "1632387", "url": "https://it.wikipedia.org/wiki?curid=543567", "title": "Fuoco fatuo", "text": "I fuochi fatui sono fiammelle solitamente di colore blu o celeste che si manifestano a livello del terreno in particolari luoghi come i cimiteri, le paludi e gli stagni nelle brughiere. Il periodo migliore per osservarli parrebbe essere nelle calde sere d'agosto.\nTalvolta sono chiamati \"corpi santi\" in analogia a quelli di sant'Elmo, ma a differenza di questi, si tratta di fiammelle derivate dalla combustione del metano e del fosfano dovuta alla decomposizione di resti organici: per esempio corpi umani, conservati in bare che, come spesso avveniva in passato, non potevano essere sigillate, quindi con conseguente fuoriuscita del metano originato dalla decomposizione della salma. \nMiti e leggende.\nLe leggende sui fuochi fatui sono moltissime. Nell'antichit\u00e0 si ritenevano la dimostrazione dell'esistenza dell'anima. Alcune popolazioni nordiche invece credevano che seguendoli si trovasse il proprio destino.\nGli antichi egizi potevano forse ritenere che quanto pi\u00f9 una persona fosse stata virtuosa nella sua vita terrena, tanto pi\u00f9 il suo \"Akh\", cio\u00e8 la partecipazione della sua anima alla Luce divina secondo la religione egizia, avrebbe potuto illuminarsi, dando origine ai fuochi fatui.\nA ogni modo i fuochi fatui, nelle credenze popolari occidentali, potevano essere interpretati in genere come la manifestazione degli spiriti dei morti, in particolare di anime dannate o del Purgatorio, oppure di bambini non battezzati.\nNatura fisica del fenomeno.\nL'origine del fenomeno \u00e8 tutt'altro che chiarita. Tra le molte ipotesi spicca quella sull'ossidazione del fosfano e metano, prodotto dalla decomposizione anaerobica del carbonio organico, che pu\u00f2 provocare una luce splendente dovuta a chemiluminescenza."}
{"id": "543568", "revid": "115446600", "url": "https://it.wikipedia.org/wiki?curid=543568", "title": "Stand-alone (informatica)", "text": "In informatica, l'espressione stand-alone indica che un oggetto o un software \u00e8 capace di funzionare da solo o in maniera indipendente da altri oggetti o software, con cui potrebbe altrimenti interagire. I primi sistemi \"stand-alone\" non avevano sistema operativo: invece, i programmi utente interagivano direttamente con le risorse hardware.\nDetto di un programma, indica il fatto che tale programma pu\u00f2 funzionare senza che siano richiesti altri componenti o addirittura senza sistema operativo (\u00e8 errato indicare con tale termine programmi che possono funzionare anche senza installazione: questi sono chiamati \"applicazioni portabili\", dall'inglese \"portable applications\"). Detto di una periferica significa che tale periferica pu\u00f2 svolgere alcune delle proprie funzioni senza essere collegata ad un calcolatore. Detto di un videogioco, significa che tale videogioco \u00e8 un'espansione di un precedente titolo, ma pu\u00f2 funzionare anche senza che quest'ultimo sia installato."}
{"id": "543571", "revid": "1543377", "url": "https://it.wikipedia.org/wiki?curid=543571", "title": "Dreamlinux", "text": "Dreamlinux era una distribuzione GNU/Linux libera derivata da Debian GNU/Linux, Knoppix e Morphix, sviluppata in Brasile e destinata ad un utilizzo prettamente multimediale, prevedendo al suo interno software per ascoltare musica, vedere film e modificare ed organizzare immagini, nonch\u00e9 software di produttivit\u00e0 personale.\nGiunta alla versione 5, distribuita all'inizio del 2012, il supporto ed il suo sviluppo si sono interrotti.\nRealizzata per essere una distribuzione sia live che installabile, DreamLinux utilizzava l'ambiente desktop Xfce 4.8, supportando anche GNOME.\nCaratteristiche.\nSoftware libero preinstallato (solo alcuni):\nUtilizzo.\nIl sistema era localizzato anche in lingua italiana."}
{"id": "543572", "revid": "1494169", "url": "https://it.wikipedia.org/wiki?curid=543572", "title": "Busy Bee", "text": ""}
{"id": "543574", "revid": "1782831", "url": "https://it.wikipedia.org/wiki?curid=543574", "title": "Sayla Mass", "text": " \u00e8 un personaggio fittizio della serie di anime \"Mobile Suit Gundam\" doppiata da You Inoue. All'inizio della serie Sayla \u00e8 uno dei civili di Side 7 che viene imbarcata a bordo della portamobile suit \"White Base\" insieme con Amuro Ray, Fraw Bow e Hayato Kobayashi. Sayla \u00e8 una newtype come Amuro, sebbene non altrettanto potente. Nel primo adattamento di \"Mobile Suit Gundam\" era stata rinominata Seira Masu.\nA bordo della \"Base Bianca\".\nPoich\u00e9 a Side 7 era una studentessa di medicina viene reclutata praticamente immediatamente come soldato e incaricata di badare ai profughi civili. A causa della quasi totale mancanza di personale esperto per difendere la \"Base Bianca\", Bright Noa l'assegna anche a incarichi di ufficiale delle comunicazioni, navigatore e infine pilota di mobile suit.\nPoco dopo aver contattato la nave inizia ripetutamente a cercare suo fratello \"Casval\" e approfitta di ogni opportunit\u00e0 per cercare informazioni su di lui e contattarlo. Quando Bright riceve una valigia piena di lingotti d'oro diretta a lei, ammette che la sua vera identit\u00e0 \u00e8 Artesia Som Deikun, sorella di Casval Rem Deikun (meglio conosciuto come Char Aznable) e unica figlia di Zeon Zum Deikun, fondatore della Repubblica di Zeon.\nRelazione con Amuro.\nAll'inizio della serie, Sayla e Amuro condividono poco tempo insieme sullo schermo, dato che Amuro \u00e8 nominalmente impegnato con Fraw e successivamente sviluppa una cotta per il luogotenente Matilda Ajan. Ma durante una battaglia contro Ramba Ral, Sayla ruba il Gundam per contattare Char e viene sconfitta dalle truppe di Ramba. Raggiungendo la zona di combattimento Amuro la salva dall'assalto. Sebbene Sayla venga punita per l'accaduto, Bright e Matilda riconoscono entrambe le sue nascenti capacit\u00e0 di \"newtype\" e viene assegnata come copilota di Amuro. Questo accoppiamento permette ai due di interagire e di imparare a fidarsi l'uno dell'altra. Nonostante i tentativi di avance di altri personaggi, sembra che confidi in Amuro e i due diventano molto vicini emozionalmente.\nDurante la battaglia di A Baoa Qu alla fine della serie, Sayla trova Char che duella contro Amuro con delle spade. Preoccupata per la sicurezza di entrambi, li divide. Una serie di esplosioni quindi separa i tre. Sayla ritorna da Char, che desidera trovare e uccidere Amuro, ma vedendo il dolore negli occhi della sorella, Char le chiede di abbandonare il campo di battaglia e di andare dal giovane pilota. Sayla, grazie alla guida telepatica di Amuro sfugge da A Baoa Qu e si riunisce con l'equipaggio della \"Base Bianca\", ma scopre con orrore che Amuro \u00e8 ancora disperso. Cercando di convincersi che non \u00e8 morto piange lacrime di tristezza per l'apparente perdita, ma Amuro riesce a uscire da A Baoa Qu sano e salvo. Dopo essersi eiettata dal suo Core Fighter Sayla lo accoglie a braccia aperte.\nData la scena in qualche modo intima della serie, si spiega il fatto che Fraw diventer\u00e0 presto la moglie di Hayato e che nei romanzi di Yoshiyuki Tomino Sayla e Amuro sono coinvolti sia sentimentalmente che sessualmente. Sayla potrebbe essere originariamente destinata a essere la futura compagna di Amuro. Comunque cos\u00ec non fu. Nei romanzi Amuro viene ucciso durante la battaglia con Char, mentre nelle successive serie animate di Gundam, Amuro \u00e8 coinvolto con altre donne, relegando in effetti Sayla al ruolo di personaggio secondario.\nApparizioni successive.\nIn \"Mobile Suit Zeta Gundam\" Sayla compare solo in cameo in cui non parla (poich\u00e9 la sua doppiatrice, You Inoue, era all'epoca della produzione in un safari in Africa) e Amuro era romanticamente coinvolto con Irma Beltorchika.\nIn \"Mobile Suit Gundam ZZ\" Sayla compare a met\u00e0 serie assieme a Leina, la sorella pi\u00f9 giovane di Judau Ashta (e ritenuta morta). Negli ultimi tre episodi compare nuovamente portando con s\u00e9 Leina per incontrare Bright Noa, dove gli consegna una lettera della sua famiglia e gli chiede notizie di Char.\nInfine in \"\" Sayla non compare, ma poco prima di essere ucciso in battaglia Char guarda una sua foto e commenta che almeno lei sarebbe sopravvissuta."}
{"id": "543576", "revid": "486946", "url": "https://it.wikipedia.org/wiki?curid=543576", "title": "Bisceglie Calcio a Cinque", "text": ""}
{"id": "543577", "revid": "767487", "url": "https://it.wikipedia.org/wiki?curid=543577", "title": "Snowy White", "text": "Ha preso parte ad un numero infinito di concerti come sessionman. Si pu\u00f2 ascoltare nei dischi di Cockney Rebel, Al Stewart, Linda Lewis, Cliff Richard e Peter Green. Tra il 1976 ed il 1980 \u00e8 stato richiesto come secondo chitarrista nei concerti dei Pink Floyd. Successivamente suon\u00f2 per due anni con i Thin Lizzy e dal 1982 si concentr\u00f2 sulla propria carriera da solista.\n\u00c8 del 1984 l'uscita del singolo \"Bird of Paradise\", che compare nel suo LP \"White Flames\" e che si piazza al 6\u00ba posto in Gran Bretagna. Snowy esegue nell'LP le parti per chitarra e voce.\nAttualmente fa parte della band di Roger Waters, e di due suoi gruppi: Snowy White &amp; the White Flames e The Snowy White Blues Project."}
{"id": "543578", "revid": "2175", "url": "https://it.wikipedia.org/wiki?curid=543578", "title": "Fuochi fatui", "text": ""}
{"id": "543582", "revid": "212348", "url": "https://it.wikipedia.org/wiki?curid=543582", "title": "Terza guerra mondiale", "text": "La terza guerra mondiale \u00e8 un'ipotesi storica di conflitto mondiale esaminata e presentata dai media di massa in pi\u00f9 occasioni, gi\u00e0 a partire dal periodo immediatamente successivo alla fine della seconda guerra mondiale, a causa della guerra fredda. \u00c8 un tema spesso dibattuto da giornalisti, scienziati e politici ed \u00e8 stato narrato, oppure \u00e8 presente come antefatto, in molte opere di fantascienza apocalittica e post apocalittica, oltre ad essere stata oggetto di studi e pianificazioni sui possibili scenari da parte delle autorit\u00e0 militari e civili.\nIl termine viene spesso associato all'utilizzo di un qualche tipo di arma di distruzione di massa, come armi nucleari, armi chimiche o biologiche.\nStoria.\nNella seconda met\u00e0 del XX secolo si consider\u00f2 che il confronto militare tra le due superpotenze poneva a rischio la pace mondiale, nei momenti particolari durante la guerra fredda che videro l'acuirsi del confronto tra i due blocchi controllati rispettivamente da Stati Uniti d'America ed Unione Sovietica. Molti pensavano (nonostante alcuni scettici) che, se tale ostilit\u00e0 fosse peggiorata e si fosse verificata un'escalation che avesse condotto a una guerra aperta, il conflitto sarebbe sfociato in una \"terza guerra mondiale\" che si sarebbe potuta probabilmente concludere con la distruzione di gran parte della vita sulla Terra, l'estinzione della specie umana oppure, in definitiva, il collasso parziale della civilt\u00e0, con un numero di vittime non inferiore al miliardo di morti, come si evince dalla dottrina politico-militare della distruzione mutua assicurata.\nQuesto tipo di eventi catastrofici pu\u00f2 essere paragonato ai pi\u00f9 grossi impatti da asteroide o cometa, alle peggiori pandemie globali ed ai tipi pi\u00f9 gravi di catastrofi da mutamento climatico, rendendoli classificabili come eventi di estinzione di massa che potrebbero cancellare l'umanit\u00e0 oppure tutta la vita sulla Terra.\nL'espressione \"terza guerra mondiale\" \u00e8 sopravvissuta alla fine della guerra fredda ed \u00e8 riferita attualmente ad ogni potenziale conflitto globale futuro in cui solitamente sono coinvolte armi nucleari. La possibilit\u00e0 che un terzo conflitto mondiale abbia luogo tra superpotenze \u00e8 stata sostituita dalla minaccia di un attacco nucleare da parte di una piccola fazione non legata necessariamente ad uno Stato particolare, evento che potrebbe provocare rappresaglie capaci di dare il via ad un distruttivo effetto domino. Questo timore \u00e8 infatti nutrito dall'elevato numero di armi nucleari ancora in circolazione, sia negli USA che in Russia, e dal sempre maggior rischio di attentati terroristici a seguito degli attentati dell'11 settembre 2001 e della successiva cosiddetta \"Guerra al terrorismo\" lanciata dagli Stati Uniti contro il regime talebano in Afganistan e Al-Qaida.\nDopo il 2001, la locuzione \u00e8 stata spesso ripresa per vari conflitti e crisi mondiali. Papa Francesco, nel 2014, riferendosi a vari conflitti in corso nel mondo (guerra civile siriana, crisi della Crimea del 2014, la guerra del Donbass, guerra degli islamisti in Iraq e in Africa, il tutto in una situazione di grave crisi economica, cambiamento climatico, migrazioni di massa e proteste globali) e le operazioni militari in Afghanistan ha dichiarato che, a suo parere, il mondo \u00e8 gi\u00e0 entrato nella terza guerra mondiale. Dopo gli attentati del 13 novembre 2015 a Parigi, in un'intervista al direttore di TV2000 il Papa ha nuovamente affermato che il mondo si trova in una guerra mondiale spezzettata.\nNel febbraio 2017, Robert Kagan, un politologo politico americano e cofondatore del think tank Project for the New American Century, scrive un articolo sulla rivista americana Foreign Policy che \u00e8 preoccupato per il possibile avvento della Terza guerra mondiale di fronte all'eccessivo espansionismo territoriale, il crescente militarismo e la politica egemonica della Russia (nell'Europa orientale) e della Cina (sulle isole Spratleys, Paracels e Senkaku), assimilati ai \"poteri revisionisti\" come la Germania nazista o il Giappone responsabili della seconda guerra mondiale. Per lui, quei poteri insoddisfatti dell'ordinato ordine internazionale approfittano della debolezza e del lassismo delle democrazie occidentali per adottare un atteggiamento nazionalista, militarista e sempre pi\u00f9 bellicoso e lamentano la presunta debolezza dell'amministrazione Obama prima dei russi e dei cinesi.\nSull'orlo della terza guerra mondiale.\nPrima del collasso dell'Unione Sovietica e della fine della guerra fredda, un'apocalittica guerra tra gli Stati Uniti e l'URSS era presa seriamente in considerazione. Fra le crisi che misero a repentaglio la pace fra le due superpotenze:\nRappresentazione nei media.\nLa rappresentazione di una terza guerra mondiale \u2014 quasi sempre combattuta con armi atomiche \u2014 \u00e8 il tema principale di vari romanzi apocalittici, scritti principalmente durante la guerra fredda tra la fine degli anni cinquanta e gli anni ottanta e in alcuni casi trasposti in film, di fumetti e di alcune serie televisive.\nVarie opere hanno cercato di raccontare con una certa verosimiglianza lo scoppio della guerra nucleare e le sue catastrofiche conseguenze, lanciando di fatto un forte messaggio antimilitarista. Ad esempio nel romanzo \"L'ultima spiaggia\" di Nevil Shute del 1957, da cui \u00e8 tratto l'omonimo film del 1959, si immaginava la fine della vita umana sulla Terra a seguito di una guerra atomica totale, narrata dal punto di vista degli ultimi sopravvissuti non ancora raggiunti dalle radiazioni. \"Livello 7\" (1959) di Mordecai Roshwald, \u00e8 il diario di uno dei testimoni della distruzione nucleare dell'umanit\u00e0 (un soldato addetto al meccanismo della rappresaglia atomica, in realt\u00e0 automatica). In \"Addio, Babilonia\" (\"Alas, Babylon\", 1959) di Pat Frank, il rapido svolgimento del conflitto atomico \u00e8 visto da un remoto paesino della Florida che sfugge alla distruzione. Il romanzo \"L'anno del sole quieto\" (1970) di Wilson Tucker utilizza l'espediente del viaggio nel tempo per accertare le pi\u00f9 pessimistiche previsioni politiche e sociali fatte in quel periodo, un inquietante futuro che il protagonista scopre attraverso successivi balzi temporali.\nNel campo cinematografico \u00e8 possibile citare il film satirico \"\" (\"Dr. Strangelove\", Stanley Kubrick, 1964), quindi il film per la televisione del 1983 \"The Day After - Il giorno dopo\" e il film \"Alba rossa\" (1984) in cui \u00e8 immaginata un'invasione parziale degli Stati Uniti da parte delle truppe sovietiche e suoi alleati centroamericani; ma qui, a differenza degli altri due film, non vengono usate armi nucleari.\nNumerose altre opere di fantascienza post apocalittica sono ambientate \"dopo\" un'ipotetica terza guerra mondiale atomica, nel quadro di una civilt\u00e0 morente o comunque fortemente regredita.\nLa terza guerra mondiale \u00e8 un tema presente anche in vari videogiochi, ad esempio nelle serie di \"Fallout\" \u2014 ambientata in un futuro alternativo, rimasto con le ideologie e timori degli anni '50 \u2014 e nella famosa serie di \"Metro 2033\", nella quale i russi si rifugiano nelle metropolitane sotto Mosca per sopravvivere alla guerra nucleare scoppiata 40 anni prima."}
{"id": "543587", "revid": "287204", "url": "https://it.wikipedia.org/wiki?curid=543587", "title": "Autorizzazione", "text": "Il termine Autorizzazione indica in generale il permesso o la facolt\u00e0 di compiere, effettuare o di esercitare determinati diritti.\nIn particolare pu\u00f2 fare riferimento a:"}
{"id": "543588", "revid": "119405904", "url": "https://it.wikipedia.org/wiki?curid=543588", "title": "Reichenberg", "text": ""}
{"id": "543589", "revid": "287204", "url": "https://it.wikipedia.org/wiki?curid=543589", "title": "Bisceglie Calcio a 5", "text": "La Societ\u00e0 Sportiva Bisceglie Calcio a 5 \u00e8 stata una formazione italiana di calcio a 5 di Bisceglie, fondata nel 1994 e scioltasi nel 2012.\nStoria.\nLa societ\u00e0 viene fondata da Felice Nichilo ed ottiene l'affiliazione alla FIGC nel 1994, partecipando la stagione successiva al campionato regionale di Serie C. Una particolarit\u00e0 della squadra pugliese \u00e8 quella di aver mantenuto, nei suoi 18 anni di storia, sempre lo stesso tecnico, il biscegliese Leopoldo Capurso. Nella stagione 1994-1995 il Bisceglie vince il proprio girone, ma \u00e8 sconfitta nelle semifinali dei play off per la promozione alla Serie B nazionale, cos\u00ec come accade nelle tre successive stagioni. Nella stagione 1998-1999 il Bisceglie vince la Coppa Puglia, e partecipa di diritto alla fase finale nazionale di Coppa Italia di Serie C, terminata alle semifinali.\nNella stagione 1999-00 il Bisceglie giunge e perde la finale play-off. Nella stagione 2001-02 la squadra ottiene la promozione in Serie B. Nella stagione 2003-04 conquista la Coppa Italia di Serie B. Nella successiva stagione 2004-2005 ottengono il passaggio in Serie A2, vincendo il girone D di serie B con 60 punti.\nAl termine della stagione 2005-2006 si liberano due posti nel campionato di Serie A1 a causa di due fusioni societarie, il Bisceglie presenta domanda di ripescaggio al pari di Futsal Vesevo, Pescara Sport Five e Torrino SC.\nIl 20 luglio 2006, il Consiglio Direttivo della Divisione Calcio a 5 decide il ripescaggio di Bisceglie e Pescara.\nDopo sei anni consecutivi nella massima serie, raggiungendo l'apice nel 2010 con la semifinale playoff, con una lettera pubblicata sul sito della societ\u00e0 in data 14 agosto 2012, il presidente Alfonso Russo annuncia per la stagione seguente la rinuncia della societ\u00e0 all'iscrizione al Campionato di Serie A e \"de facto\" la cessazione della stessa."}
{"id": "543592", "revid": "599013", "url": "https://it.wikipedia.org/wiki?curid=543592", "title": "Dme", "text": ""}
{"id": "543593", "revid": "125681908", "url": "https://it.wikipedia.org/wiki?curid=543593", "title": "Carlo Felice Casula", "text": " Nel 2018 \u00e8 stato nominato professore emerito di Storia contemporanea nell'Universit\u00e0 degli Studi Roma Tre\nBiografia e carriera.\nNato nel cuore della Sardegna da una famiglia di sette figli, dopo le elementari ha fatto per un anno il pastore con il padre. Ha potuto poi proseguire gli studi, prima a Cagliari nella scuola apostolica dei padri Gesuiti e poi a Roma, a Villa Nazareth, con borse di studio per meriti scolastici, frequentando il Liceo Virgilio. \nIscritto a Scienze politiche alla Sapienza, si \u00e8 laureato a pieni voti nel 1972. Contemporaneamente ha seguito anche i corsi della Scuola italiana di scienze politiche e economiche, diretta da Franco Rodano e Claudio Napoleoni. Ha partecipato attivamente alle lotte del movimento degli studenti del Sessantotto. Per poter frequentare l\u2019universit\u00e0 nei mesi estivi ha lavorato come operaio metalmeccanico in Svezia alla Saab Scania a Trollh\u00e4ttan, dove \u00e8 stato anche eletto delegato dei lavoratori stagionali. \nDopo laurea ha insegnato per alcuni anni in una scuola media, per avere poi un contratto alla Sapienza, dove nel 1980 ha vinto il concorso di ricercatore universitario presso la Facolt\u00e0 di Magistero, collaborando con Pietro Scoppola. La sua formazione postuniversitaria \u00e8 proseguita all\u2019Istituto Luigi Sturzo con una borsa di studio biennale del FORMEZ, seguendo in particolare i corsi di Gabriele De Rosa e Federico Caff\u00e8 e a Parigi, con una borsa del CNR, presso l\u2019\u00c9cole pratique des Hautes \u00c9tudes en Sciences Sociales-Sociologie des religions, avendo come tutor \u00c9mile Poulat.\nNei primi anni Ottanta ha lavorato nella redazione delle \"Edizioni Lavoro\", fondate nel 1978 da Pierre Carniti, curando in particolare la pubblicazione di libri di storia del sindacato in Italia e in Europa. Nel 1989 da ricercatore ha vinto il concorso nazionale per professore ordinario e, pur continuando a risiedere a Roma, per dodici anni ha insegnato nella Facolt\u00e0 di Scienze politiche dell\u2019Universit\u00e0 di Cagliari, dove ha insegnato storia contemporanea, storia moderna e storia della pubblica amministrazione e governo locale, dirigendo l\u2019Istituto politico internazionale.\nRichiamato dall\u2019Universit\u00e0 Roma Tre, in tale ateneo ha insegnato storia contemporanea, storia sociale, storia del lavoro e storia della pace, presiedendo il corso di laurea e dirigendo il Master internazionale in scienze della cultura e della religione. Per pi\u00f9 mandati \u00e8 stato membro del Senato accademico e responsabile della Commissione ricerca d\u2019ateneo. \nDal 2003 al 2010 ha insegnato anche storia delle relazioni internazionali e Pace e guerra nel mondo contemporaneo presso la Link Camppus University of Malta in Rome, svolgendo le funzioni di Programme Leader del BA, MA in International Studies. \n\u00c8 stato anche membro dell\u2019Unesco History Project; e dell\u2019ILO Century Project. Nel 2018 \u00e8 stato nominato professore emerito di storia contemporanea e continua a insegnare storia del lavoro. Dirige la collana \u201cInsegnare il Novecento\u201d della Casa editrice Anicia.\nLa sua produzione scientifica ha riguardato la storia sociale, politica, culturale e religiosa dell\u2019Ottocento e del Novecento (movimento operaio e sindacale in Italia e Europa, Roma, Sardegna, politica internazionale della Santa Sede, Unesco e Ilo, rapporti storia-cinema), registrata sull\u2019Anagrafe della ricerca di Roma Tre \u00e8 di oltre 250 monografie e saggi pubblicati con tutte le maggiori case editrici e in riviste prestigiose, senza tenere conto degli articoli pubblicati sui quotidiani cui ha collaborato (L\u2019Unit\u00e0, Paese Sera, L\u2019Unione sarda, L\u2019Osservatore Romano). Diversi saggi sono stati tradotti in lingua francese, spagnola, portoghese, inglese. \nHa collaborato a diversi programmi culturali della RAI e alla realizzazione di film documentari e fiction: Roma occupata; Le Passioni dell\u2019accademia; Il 1948 in Italia; Quel giorno di aprile; Tormenti di Furio Scarpelli; Il generale dei briganti. \nA latere del lavoro d\u2019insegnamento, di ricerca e di governo dell\u2019universit\u00e0 ha sempre avuto un forte impegno politico, prima con il Movimento degli studenti, dal 1976 con il Partito comunista italiano nel quale \u00e8 stato anche a cavallo degli anni Settanta e Ottanta, segretario della sezione dell\u2019Eur e membro del comitato federale di Roma. Dopo il suo scioglimento ha privilegiato l\u2019impegno sociale collaborando con la Comunit\u00e0 Domenico Tardini che segue negli studi giovani meritevoli di famiglie povere, le Acli, la Fondazione internazionale don Luigi Di Liegro e l\u2019Archivio audiovisivo del movimento operaio e democratico.\nPubblicazioni.\nTra i suoi libri, indicativi dei percorsi di ricerca: Cattolici comunisti e sinistra cristiana 1938-1945, Il Mulino, Bologna 1976; Domenico Tardini. L\u2019azione della Santa Sede nella crisi fra le due guerre, Studium, Roma 1988; L\u2019Italia dopo la grande trasformazione, Carocci, Roma 1999; La Chiesa tra Guerra e pace. Dottrina politica e modernit\u00e0 da Leone XIII a Giovanni XXIII, Liberal Edizioni, Roma 2005; Unesco 1945-2005. Un\u2019utopia necessaria, Citt\u00e0 Aperta, Troina 2005; Le ACLI. Una bella storia italiana, Anicia, Roma 2008; Insegnare il Novecento, Anicia, Roma 2014; L\u2019isola bella e infelice, Carlo Delfino, Sassari 2015; Da credenti nella sinistra. Storia dei Cristiano sociali 1993-2017, Il Mulino 2019.\nTra i libri da lui curati: Continuit\u00e0 e mutamento. Classi, economie e culture a Roma e nel Lazio (1930-1980), Teti Editore, Milano1981; I sindacati francesi dall\u2019anarco sindacalismo al governo delle sinistre, Edizioni Lavoro 1982; Agostino Casaroli, Il martirio della pazienza. La Santa Sede e i paesi comunisti (1963-1989), Einaudi, Torino 2000; La Rerum Novarum. Il documento-evento dell\u2019insegnamento sociale della Chiesa, Anicia, Roma 2011; Il Giubileo del Lazio. Percorsi culturali, storici e religiosi, Anicia, Roma 2016; Ciak si lotta. Il cinema dell\u2019autunno caldo in Italia e nel mondo, LiberEt\u00e0 2011; La conquista dell\u2019impero e le leggi razziali tra cinema e memoria, Effigi 2020; Salvatore Satta, Lettere a Piero Calamndrei 1939-1956, Il Mulino 2020. Domenico Tardini, Pio XII visto da vicino, con un diario inedito del 1954, Libreria editrice vaticana 2021."}
{"id": "543600", "revid": "1821847", "url": "https://it.wikipedia.org/wiki?curid=543600", "title": "Industrializzazione", "text": "Con il termine industrializzazione si intende quel processo di trasformazione di una societ\u00e0 da uno stadio rurale (societ\u00e0 preindustriale) ad uno industriale, con forte inurbamento e abbandono delle campagne a favore del lavoro nelle fabbriche. L'industrializzazione si manifest\u00f2 in maniera crescente per la prima volta negli Stati Uniti e in Europa, soprattutto in Inghilterra nel corso del XIX secolo in seguito all'avvento della prima rivoluzione industriale.\nDescrizione.\nL'industrializzazione fa parte di quel fenomeno che porta avanti il concetto di modernizzazione, del miglioramento della vita e della collettivit\u00e0. Il miglioramento nell'ambito della industrializzazione viene inteso come aumento del benessere, delle comodit\u00e0, dei servizi, della mobilit\u00e0, della sicurezza ecc. L'industrializzazione come processo di cambiamento parte in Europa nel XVII secolo ed in particolare in Gran Bretagna ed in Germania, in Italia arriver\u00e0 un po' pi\u00f9 tardi.\nL'industrializzazione cammina di pari passo con l'evoluzione tecnologica, ci sono scoperte che hanno letteralmente cambiato il modo di pensare la vita quotidiana. Invenzioni come il motore a vapore, il motore endotermico, l'energia elettrica, il telegrafo, il telefono, internet, stravolgono anche un metodo di vita creando un'era tecnologica. L'industrializzazione quindi \u00e8 di fatto anche un processo culturale, ma come in ogni trasformazione sociale ci sono aspetti collaterali, uno dei quali \u00e8 il capitalismo.\nL'industrializzazione razionale pratica un bilancio su ci\u00f2 che \u00e8 fattibile e ci\u00f2 che non lo \u00e8 per danni futuri all'uomo e all'ambiente, l'industrializzazione selvaggia (soprattutto nei processi produttivi) spesso ha una sola regola che \u00e8 quella di fare un bilancio tra costi e benefici in maniera assoluta.\nIl problema del processo di industrializzazione e le varie discipline.\nIl processo di industrializzazione viene studiato da molte discipline come l'economia, l'ingegneria, la sociologia, l'ecologia, la politica, al fine di governarla e guidarla. Ci sono essenzialmente tre correnti di pensiero in merito:"}
{"id": "543601", "revid": "118830550", "url": "https://it.wikipedia.org/wiki?curid=543601", "title": "Deodorante", "text": "Un deodorante \u00e8 una preparazione cosmetica che ha lo scopo di evitare la formazione di sgradevoli odori corporei. Viene applicato normalmente all'ascella, ma ce ne sono alcuni applicabili anche ai piedi e sul collo.\nIl sudore umano \u00e8 all'origine inodore, ma rappresenta un ottimo luogo per la propagazione di batteri, che si rendono responsabili del cosiddetto \"odore di sudore\". Tale odore \u00e8 considerato negativamente in molte culture, di conseguenza, comune \u00e8 l'uso di deodoranti che, associati ad una regolare igiene corporea, e di altri metodi che hanno lo scopo di ridurre la formazione dell'odore, quale la depilazione, permettono di limitare l'impatto sociale del problema.\nComposizione dell'odore corporeo.\nL'odore corporeo \u00e8 influenzato da fattori genetici, dall'et\u00e0, da quello che si mangia, da fattori ambientali, dallo stress e dall'azione della flora cutanea su lipidi cutanei e sul sudore.\nAlcuni acidi grassi volatili e maleodoranti sono prodotti dalla azione enzimatica dei batteri sugli acidi grassi a catena lunga naturalmente presenti tra i lipidi cutanei. \nI principali componenti rilevabili sono:\nA questi si aggiungono con le note odorose di cipolla, urina di gatto, solfuri, componenti volatili ricavate da precursori ricchi di cisteina.\ne derivati da steroidi come androstenoni o androsteroli:\nComposizione e meccanismo di azione del deodorante.\nI meccanismi di azione dei deodoranti sono vari.\nCon profumi e agenti mascheranti che coprono o confondono gli odori prodotti dalle principali costituenti del cattivo odore. Le fragranze, anche a lento rilascio o incapsulate in ciclodestrine con rilascio controllato dalla sudorazione, possono mascherare anche per molte ore l'odore corporeo. Alcune sostanze volatili causa del cattivo odore sono a pH acido e possono anche essere neutralizzate con agenti tampone. Questo potrebbe essere uno dei meccanismi d'azione deodorante del bicarbonato di sodio.\nCon ingredienti inibenti la crescita della flora batterica cutanea. L'azione antimicrobica si esplica sia a bassa concentrazione attraverso ingredienti classificati nella cosmesi come conservanti, sia attraverso agenti antimicrobici come l'alcol etilico, sali o ossidi metallici, composti chelanti. L'azione antimicrobica si pu\u00f2 sviluppare anche con deodoranti con pH fuori dal campo entro cui pu\u00f2 svilupparsi la normale flora cutanea.\nCon ingredienti che diminuiscono la sudorazione, in particolare sali inorganici di alluminio come il cloridrato di alluminio, l'alluminio sesquicloridrato, l'allume di rocca o di potassio e sali di zirconio. L'azione antitraspirante, riducendo a monte una delle cause del cattivo odore, ha assunto un ruolo determinante al punto che nella cosmesi gli antitraspiranti possono essere considerati una categoria autonoma di prodotto rispetto ai deodoranti.\nStoria.\nL'idea di prevenire odori corporei sgradevoli \u00e8 antica. Nell'antico Egitto si usavano bagni di profumo, la depilazione e il massaggio con oli profumati e infine l'uso di allume come deodorante. L'uso dell'allume era diffuso anche nella Cina antica. Il metodo tuttavia pi\u00f9 comune nell'antichit\u00e0 per combattere i cattivi odori corporei era l'uso di pesanti oli profumati.\nNel XVIII secolo si ebbero passi in avanti verso l'invenzione dei deodoranti: si scopr\u00ec che le ghiandole sudoripare producevano il sudore e si not\u00f2 che i batteri erano responsabili dell'odore associato. Sapendo che la crescita batterica necessitava di umidit\u00e0 e calore, si cercarono composti che diminuissero l'umidit\u00e0 o che agissero direttamente sui batteri, inibendone la crescita. Nel XIX secolo vennero utilizzate tinture di ammoniaca, che per\u00f2 causavano infiammazioni cutanee.\nIl primo deodorante commerciale, \"Mum\", a base di zinco, \u00e8 stato introdotto alla fine del XIX secolo a Filadelfia negli Stati Uniti. Il nome dello scopritore del Mum \u00e8 sconosciuto. Il marchio, che deriverebbe dal nomignolo della balia dell'inventore, nel 1932 \u00e8 stato ceduto alla ditta Bristol-Myers, per poi passare nel 2001 alla Procter &amp; Gamble che l'ha concesso nel 2004 in licenza alla svizzera Doetsch Grether.\nIl deodorante a sfera \u00e8 stato invece inventato da Helen Barnett Diserens, alla fine degli anni 1940, ispirandosi alla penna a sfera. Nello stesso periodo si inizi\u00f2 ad usare il cloruro di alluminio, che in forma chimicamente differente viene utilizzato tuttora. Nel 1965 vennero invece inventati i deodoranti spray, che spesso per\u00f2 contenevano composti innocui per l'uomo, ma con effetti negativi sull'ozonosfera, come i CFC; queste sostanze sono state bandite all'inizio del nuovo millennio.\nSicurezza.\nPer tutti gli ingredienti antitraspiranti composti da sali inorganici di alluminio, come l'allume, il cloridrato di alluminio, ecc., \u00e8 nota una tossicit\u00e0 sistemica ad alte dosi mentre di una potenziale azione cancerogena, specificatamente per alcune tipologie di cancro al seno esistono solo ipotesi. L'alluminio pu\u00f2 essere tossico nei confronti del DNA; i sali di alluminio potrebbero inoltre interagire con i recettori degli estrogeni nelle cellule mammarie.\nL'ipotesi di un legame tra l'incidenza di tumori nel quadrante superiore del seno e l'applicazione di cosmetici antitraspiranti ha sollevato una notevole controversia, sia per alcune carenze metodologiche delle prime ricerche pubblicate, sia per l'allarmismo che si \u00e8 diffuso partendo da ipotesi che necessitano di ulteriori studi.\nInoltre per individuare l'eventuale nesso causale, dallo stesso gruppo di ricerca guidato da Philippa Darbre, sono state presentate altre ipotesi: la presenza di parabeni nei cosmetici, la procedura di rasatura dei peli prima dell'applicazione del cosmetico ecc..\nGli studi clinici effettuati non hanno evidenziato alcuna significativa correlazione tra uso di deodoranti o antitraspiranti e cancro della mammella.\nAttualmente non c'\u00e8 nessuna restrizione nell'utilizzo di sali inorganici di alluminio negli antitraspiranti europei.\nPer un rischio specifico per chi soffre di malattie renali, la Food and Drug Administration americana ha imposto alcune avvertenze negli antitraspiranti OTC che contengono sali inorganici di alluminio.\nA seguito di una proposta dell'agenzia francese per la sicurezza dei prodotti per la salute, AFSSAPS, nella UE \u00e8 in discussione l'introduzione di un limite, restrizione, nelle concentrazioni massime di sali di alluminio inseribili nel cosmetico.\nAnche il Comitato scientifico norvegese per la sicurezza degli alimenti, WKM, nel 2013 e l'Istituto tedesco in carico ai prodotti cosmetici, BFR, nel 2014 hanno espresso preoccupazione per la potenziale esposizione all'alluminio a causa del suo non regolamentato utilizzo cosmetico."}
{"id": "543604", "revid": "287204", "url": "https://it.wikipedia.org/wiki?curid=543604", "title": "Provvedimento amministrativo", "text": "Il provvedimento amministrativo, nel diritto amministrativo, indica un particolare tipo di atto di disposizione che si caratterizza per il fatto di produrre effetti sulle situazioni giuridiche di terzi soggetti. \nTipicamente si tratta dell'atto amministrativo conclusivo di una sequenza di atti all'interno di un procedimento amministrativo supervisionato da un responsabile del procedimento amministrativo. Tramite un provvedimento amministrativo si crea, modifica o estingue una determinata situazione giuridica soggettiva al fine di realizzare un particolare interesse pubblico affidato alla cura della pubblica amministrazione che ha posto in essere il provvedimento.\nCaratteri.\nIl provvedimento \u00e8 un atto:\nTipologie.\nSono provvedimenti amministrativi:\nComunicazione dei termini di ricorso e dell'autorit\u00e0.\nL'art. 3 comma 4 della legge 241/1990 dispone che, \"in ogni atto notificato al destinatario devono essere indicati il termine e l'autorit\u00e0 cui \u00e8 possibile ricorrere\", e questo \u00e8 il motivo per cui molti atti amministrativi riportano la riga finale in cui vengono indicati i giorni entro cui \u00e8 possibile ricorrere nonch\u00e9 l'autorit\u00e0 a cui presentare ricorso. Secondo le interpretazioni della dottrina, la mancata indicazione di tale informazione non pregiudica l'efficacia dell'atto, ma potrebbe far decadere i termini indicati dalla legge per il ricorso (a meno che \"non si siano verificate in concreto conseguenze pregiudizievoli per i destinatari ed impedimenti al raggiungimento dello scopo cui \u00e8 preordinata la prevista formalit\u00e0\")."}
{"id": "543608", "revid": "729019", "url": "https://it.wikipedia.org/wiki?curid=543608", "title": "ECW World Tag Team Championship", "text": "L'ECW World Tag Team Championship \u00e8 stato un titolo di tag team utilizzato nella federazione Extreme Championship Wrestling (ECW).\nStoria.\nInizialmente il titolo si chiamava \"NWA Eastern Championship Wrestling Tag Team Championship\" e fu ribattezzato con il nome attuale (ECW World Tag Team Championship) quando la ECW lasci\u00f2 la National Wrestling Alliance nel 1994.\nQuesto titolo fu difeso fino alla chiusura della ECW (aprile 2001) e nel 2003 tutti i beni della federazione furono acquistati dalla WWE compreso il diritto d'autore per questo campionato, che comunque non fu mai pi\u00f9 disputato."}
{"id": "543612", "revid": "1711941", "url": "https://it.wikipedia.org/wiki?curid=543612", "title": "Giuramento di F\u00ebanor", "text": ""}
{"id": "543615", "revid": "1318658", "url": "https://it.wikipedia.org/wiki?curid=543615", "title": "Raymond Aron", "text": "Fu promotore di un liberalismo moderno, controcorrente rispetto al prevalente milieu intellettuale di sinistra e ispirato al pacifismo. Denunci\u00f2 nel suo libro \"L'oppio degli intellettuali\" la fascinazione che l'ideologia marxista esercit\u00f2 presso gli intellettuali del suo tempo, con particolare riferimento alla Francia.\nFu collega universitario di Sartre e Nizan all'\u00c9cole normale sup\u00e9rieure.\nBiografia.\nStudi.\nFrequenta il Liceo \u00abHoche\u00bb a Versailles, poi il Liceo \u00abCondorcet\u00bb a Parigi; nel 1924 consegue il diploma di maturit\u00e0. Dal 1924 al 1928 studia filosofia presso la Scuola Normale Superiore di Parigi. Conosce Jean-Paul Sartre: i due si legheranno di un rapporto di amicizia che durer\u00e0 per tutta la vita. Terminati gli studi, si iscrive al concorso per la cattedra di insegnamento della filosofia nella scuola superiore e lo vince. Nel 1930 inizia un periodo di perfezionamento degli studi che lo porta in Germania. Studia all'universit\u00e0 di Colonia (1930-31), poi a Berlino (1931-33). Per nove anni, Raymond Aron gestisce un circolo privato che si interessa del pensiero storico e sociale.\nPercorso professionale.\nTornato in patria, inizia la professione di insegnante al liceo di Le Havre (1933-34). Poi si trasferisce a Parigi. Nella capitale lavora e studia: \u00e8 professore presso l'\u00c9cole Normale Sup\u00e9rieure (dove svolge anche l'incarico di segretario del centro di \u201cDocumentation sociale\u201d dell'istituto) e studia Lettere. Nel 1938 si laurea; nello stesso anno pubblica i suoi primi due libri: una \"Introduzione alla filosofia della storia\" ed un saggio sulla teoria della storia nella Germania contemporanea. Nello stesso anno partecipa al colloquio Walter Lippmann.\nNel 1939 decide di cambiare universit\u00e0: \u00e8 professore incaricato di filosofia sociale presso la Facolt\u00e0 di lettere di Tolosa. Dal 1939 al 1940 partecipa al secondo conflitto mondiale nell'esercito francese. Dopo la presa nazista di Parigi (23 giugno 1940) si trasferisce in Inghilterra. A Londra, rincontra Charles de Gaulle. Durante il periodo inglese \u00e8 impegnato nelle Forze francesi libere.\nNel 1945 ritorna a Parigi, dove si stabilisce definitivamente. Il suo primo incarico accademico \u00e8 svolto alla Scuola nazionale d'amministrazione di Parigi (1945-47). Dal 1948 al 1954 insegna all'Istituto di studi politici della capitale.\nProsegue l'insegnamento come professore incaricato; dal 1958 insegna presso la Facolt\u00e0 di lettere e scienze umane della Sorbona. Tra i suoi assistenti spicca Pierre Bourdieu (1930-2002). Aron tiene principalmente corsi su Karl Marx, ci\u00f2 che ne fa un marxologo giudicato \"neutrale\" (poich\u00e9 non-marxista). Dal 1970 alla morte \u00e8 professore di sociologia della cultura moderna al Coll\u00e8ge de France.\nLa carriera giornalistica di Aron inizia in Inghilterra durante la seconda guerra mondiale: Aron \u00e8 redattore capo del giornale \"La France Libre\" (giornale in lingua francese con sede a Londra). Tornato in Francia, fonda con Jean-Paul Sartre la rivista \"Les Temps Modernes\". Nel 1946 d\u00e0 vita, insieme ad Albert Camus al giornale \"Combat\". Dal 1947 al 1977 \u00e8 editorialista al quotidiano \"Le Figaro\". Dal 1977 fino alla morte scrive per \"L'Express\", di cui \u00e8 anche presidente del comitato direttivo del giornale. Aron scrive anche per due quotidiani italiani: il \"Corriere della Sera\" e, dalla fondazione nel 1974, \"il Giornale nuovo\" diretto da Indro Montanelli del quale era amico. Durante lo stesso periodo, Aron \u00e8 stato cronista radiofonico all'emittente \"Europe num\u00e9ro 1\" (dal 1968 al 1972).\nL'impegno politico.\nDopo aver vinto la cattedra in filosofia, Aron assiste agli autodaf\u00e9 organizzati dai nazisti, appena saliti al potere, nel maggio del 1933: questa disfatta del pensiero gli ispira un profondo disprezzo per i regimi totalitari.\nNel resto degli anni Trenta si dedica quasi totalmente all'attivit\u00e0 accademica. Nel 1939 scoppia la seconda guerra mondiale; nel maggio 1940 i nazisti avviano la Campagna di Francia. Dopo nemmeno due mesi, il 24 giugno 1940 la Francia viene sconfitta. Aron sceglie di non compromettersi col regime di Philippe P\u00e9tain e parte per Londra seguendo Charles de Gaulle. In Inghilterra si impegna nelle Forces Fran\u00e7aises Libres.\nDopo la Liberazione, lavora per un certo periodo al ministero dell'Informazione, diretto dall'amico Andr\u00e9 Malraux. In pi\u00f9, s'impegna al fianco del Raggruppamento del Popolo Francese (RPF), il primo partito fondato da de Gaulle, nel 1947.\nMilitante negli anni cinquanta per l'indipendenza dell'Algeria, col suo opuscolo \"La tragedia algerina\", Aron colpisce l'opinione pubblica francese, che si divide tra lui e Jean-Paul Sartre, l'intellettuale vedette della sinistra. Il dibattito tra Aron e Sartre costituisce l'immagine fisica del dibattito intellettuale dell'epoca. I due si ritroveranno uniti, una volta tanto (e anche l'ultima), a met\u00e0 degli anni Settanta per denunciare il regime comunista vietnamita, responsabile del fenomeno dei cosiddetti \"boat people\". Alle elezioni presidenziali del 1981 scelse di votare Giscard d'Estaing. Aron rimane tuttora un grande pensatore liberale contemporaneo in polemica contro gli intellettuali di sinistra.\nGli allievi di Raymond Aron.\nTra i suoi allievi pi\u00f9 celebri e importanti si possono annoverare: Pierre Bourdieu, Pierre Manent, Albert Palle, Jean-Claude Michaud, Jean-Claude Casanova, Andr\u00e9 Glucksmann, Pierre Hassner, Raymond Boudon, Nicola Baverez, Dominique Schnapper.\nLa maggior parte di essi collabora, o ha collaborato, alla rivista \"Commentaire\", fondata insieme a Raymond Barre ed altri allievi.\n\"Commentaire\" pu\u00f2 essere considerata una \"rivista aronniana\". La rivista \u00e8 anche il punto d'incontro della scuola di pensiero aronniana, fondata su un liberalismo moderato, venato di conservatorismo, con un occhio verso la cultura anglo-sassone. \u00c8 attivo un centro di studi di filosofia politica, il \"Centre Raymond Aron\", presso la Scuola di alti studi e scienze sociali (EHESS) a Parigi.\nL'intellettuale scomodo.\nLa cultura francese ha spesso contrapposto Raymond Aron a Jean-Paul Sartre. Considerati tra i massimi intellettuali del secondo dopoguerra, amici nella vita, furono gli epigoni di due stili diversi: Aron l'intellettuale \u00abcontrocorrente\u00bb, Sartre la personificazione del \u00abma\u00eetre \u00e0 penser\u00bb.\nNati nello stesso anno, i due effettuarono un percorso culturale comune. I differenti stili intellettuali emersero presto e le loro vicende si separarono nel 1940, quando Parigi fu occupata dai nazisti. Aron segu\u00ec Charles de Gaulle a Londra, mentre Sartre rimase nella capitale occupata dai nazisti.\nDopo la fine della guerra Aron denunci\u00f2 i crimini del totalitarismo comunista. Quindi si schier\u00f2 contro l'ideologia marxista, venendo a scontrarsi pi\u00f9 volte con Sartre. Durante gli anni della contestazione, quando le piazze erano infiammate, Aron prese le distanze dai movimenti. Nel 1968 coni\u00f2 il termine \"groupuscules\" per bollare la tendenza volta all'esasperazione ideologica dell'estrema sinistra.\nNel 1975 denunci\u00f2 lo scandalo dei \u00abboat people\u00bb, i rifugiati vietnamiti scappati con ogni mezzo dall'inferno del regime comunista. Il ruolo di intellettuale scomodo, in questo caso, risult\u00f2 vincente: lo stesso Sartre riconobbe la correttezza della sua valutazione.\nIl pensiero.\nIl totalitarismo.\nDefinizione di \"totalitarismo\":\n\u00abMi sembra che i 5 elementi principali siano i seguenti:\nR. Aron, \"D\u00e9mocratie et Totalitarisme\", Folio Essais, Gallimard, 1965.\nLe relazioni internazionali.\nRaymond Aron \u00e8 un teorico del realismo, fortemente influenzato da Clausewitz e Alexis de Tocqueville.\nPer Aron, le relazioni internazionali hanno una loro specificit\u00e0, essendo ben distinte dalla politica interna degli stati. Nelle relazioni internazionali, vi \u00e8 una certa \u00ablegittimit\u00e0 e legalit\u00e0 nel ricorso per primi alla forza armata\u00bb: \u00ab\"Max Weber definiva lo stato come colui che detiene il monopolio della violenza legittima. Noi diciamo che la societ\u00e0 internazionale \u00e8 caratterizzata dall'assenza di un'istanza che detenga il monopolio della violenza legittima.\"\u00bb (\"Qu'est-ce qu'une th\u00e9orie des Relations Internationales ?\" RFSP 1967)\nEgli considera impossibile una teoria generale delle relazioni internazionali, rifiutando la concezione causale (esplicativa) in favore di una concezione comprensiva emergente dall'analisi sociologica degli scopi che gli stati possono perseguire. \u00c8 questo indirizzo \"pratico\" delle relazioni internazionali che Aron tenter\u00e0 di sviluppare \"Paix et guerre entre les nations\" (1962).\nOgni stato pu\u00f2 ricorrere alla guerra per tre motivi: la potenza; la sicurezza; la gloria.\nAron definisce i sistemi internazionali come degli \u00ab\"insiemi di unit\u00e0 che interagiscono regolarmente, suscettibili di essere implicati in una guerra generale\"\u00bb. \u00ab\"La caratteristica di un sistema internazionale \u00e8 la configurazione dei rapporti di forza\"\u00bb.\nEgli distingue tra sistemi multipolari e bipolari, cos\u00ec come distingue tra sistemi omogenei (quelli costituiti da stati di uno stesso tipo, che hanno cio\u00e8 la stessa concezione della politica), e sistemi eterogenei (quelli in cui gli stati sono organizzati secondo principi diversi ed esigono valori contrastanti).\nInfatti, la condotta di uno stato non \u00e8 soltanto governata dai rapporti di forza. Gli interessi nazionali non possono essere definiti senza tener conto dell'ideale politico di uno stato. Il sistema internazionale \u00e8 determinato dai valori che esistono in seno agli stati, e questi valori influenzano la stabilit\u00e0 del sistema. Aron appartiene alla tradizione del realismo classico delle relazioni internazionali, quello di Edward Carr, Hans Morgenthau e Henry Kissinger. Questo orientamento verr\u00e0 rimesso in discussione negli anni seguenti, al sorgere delle teorie sistemiche come il neorealismo di Kenneth Waltz (\"Theory of international politics\", 1979).\nNell'opera \"Pace e guerra tra le nazioni\" (tr. it. Edizioni di Comunit\u00e0, Milano, 1970), sulla base di Quincy Wright, distingue quattro tipi di guerra (ivi p.\u00a0413):\n1) Guerre meramente difensive;\n2) Guerre sociali per vendicare un'ingiuria;\n3) Guerre economico-politiche per raggiungere obiettivi materiali;\n4) Guerre aristocratiche di puro prestigio.\nAron e Marx.\nAron studi\u00f2 a lungo Marx. La sua ammirazione per il filosofo Karl Marx fu ampia soltanto quanto il suo disprezzo per il pensiero marxista-leninista. Aron si dichiarava \"marxiano\" piuttosto che marxista.\n\u00abSono giunto a Tocqueville partendo dal marxismo, dalla filosofia tedesca e dall'osservazione del mondo attuale... Mi appassionano pi\u00f9 i misteri del Capitale che la prosa limpida e triste della Democrazia in America. Le mie conclusioni appartengono alla scuola inglese, la mia formazione viene dalla scuola tedesca\u00bb, ha scritto. Tutto ci\u00f2 perch\u00e9 \u00abho letto e riletto i libri di Marx per 35 anni\u00bb (Les \u00e9tapes de la pens\u00e9e sociologique, Introduction)."}
{"id": "543618", "revid": "712828", "url": "https://it.wikipedia.org/wiki?curid=543618", "title": "Ferus Olin", "text": ""}
{"id": "543626", "revid": "47767", "url": "https://it.wikipedia.org/wiki?curid=543626", "title": "Eliana", "text": "Origine e diffusione.\nSi tratta probabilmente di un derivato di \"Aeliana\" (al maschile \"Aelianus\"), un \"cognomen\" romano derivato dal nome Elio; il significato viene quindi interpretato come \"relativa ad Elio\", \"appartenente ad Elio\". Viene talvolta ricollegato direttamente al termine greco \u1f25\u03bb\u03b9\u03bf\u03c2 (\"h\u00e9lios\", \"sole\").\nPu\u00f2, in alcuni casi, costituire un ipocoristico di nomi quali Aureliana. Va inoltre notato che questo nome coincide con un altro, ebraico, \u05d0\u05b6\u05dc\u05b4\u05d9\u05e2\u05b7\u05e0\u05b8\u05d4 (\"Eliana\"), che significa \"il mio Dio ha risposto\".\nIn italiano, ad oggi, il nome \u00e8 pi\u00f9 comune al femminile, mentre la forma maschile, Eliano, \u00e8 caduta un po' in disuso.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "543629", "revid": "125354869", "url": "https://it.wikipedia.org/wiki?curid=543629", "title": "Boat people", "text": "I boat people (espressione costruita a partire dalle parole inglesi per \u00abbarca\u00bb e \u00abgente\u00bb) sono dei profughi che fuggono dai loro paesi per motivi politici o economici a bordo di imbarcazioni, anche di fortuna note come \u00ab\"carrette del mare\"\u00bb.\nLa fuga dei \"boat people\" usava il mare come unico percorso possibile per un esodo in massa, ma non aveva lo scopo di giungere in alcun porto: i profughi, infatti, imbarcati su mezzi di fortuna, chiatte, barche, zattere, spesso in sovraccarico, senza guida e senza criteri di sicurezza, perseguivano, a volte, il solo scopo di porsi sulle rotte delle navi, per poter essere intercettati e quindi soccorsi e raccolti, come in effetti avvenne spesso; in molti altri casi, invece, andarono incontro a naufragi e annegamenti che, insieme a fame, sete e freddo, produssero numerose vittime.\nDiaspora vietnamita.\nIl termine \u00e8 entrato nell'uso comune nel 1976, dopo l'invasione del Vietnam del Sud da parte del regime comunista del Vietnam del Nord, all'epoca della nazionalizzazione delle imprese e della collettivizzazione delle terre. Parecchie decine di migliaia di persone, perseguitate in quanto considerate non sufficientemente aderenti al nuovo sistema, decisero quindi di fuggire in tal modo via mare.\nJean-Paul Sartre e Raymond Aron, nel sostenere la causa dei \"boat people\" all'Eliseo di fronte al presidente francese Val\u00e9ry Giscard d'Estaing nel giugno del 1979, contribuirono a rendere noto il problema in Francia.\nIn Italia il fenomeno venne prepotentemente a conoscenza dell'opinione pubblica grazie alla missione umanitaria della Marina Militare Italiana, che, sotto l'impulso dell'allora Presidente della Repubblica, Sandro Pertini e del governo italiano, nell'estate del 1979 invi\u00f2 gli incrociatori \"Vittorio Veneto\", \"Andrea Doria\" e la nave appoggio \"Stromboli\" nel sud-est asiatico con il compito di portare assistenza ai profughi sudvietnamiti. La missione, durata dal 4 luglio al 20 agosto 1979, salv\u00f2 circa un migliaio di persone.\nAl primo periodo di esodo dal Vietnam del 1975-1979, segu\u00ec, dopo un periodo di pausa, un secondo esodo nel 1988-1990; ne furono protagonisti, per la maggior parte, vietnamiti espulsi dalle omologazioni politico-economiche di tipo nord-vietnamita, ma anche numerosissimi cinesi residenti in Vietnam, vittime dello stato di conflitto politico allora esistente con la Cina. Il fenomeno interess\u00f2 un totale stimato di 800.000 persone.\nIl terribile fenomeno dei \"Boat people\" del Vietnam \u00e8 stato anche descritto dalla regista Ann Hui nel film \"Boat people\" (1982), distribuito in Italia col titolo di \"Passaporto per l'inferno\"."}
{"id": "543639", "revid": "4165260", "url": "https://it.wikipedia.org/wiki?curid=543639", "title": "Super Mario USA", "text": ""}
{"id": "543648", "revid": "118929838", "url": "https://it.wikipedia.org/wiki?curid=543648", "title": "Laser Radial", "text": "Il Laser Radial \u00e8 una barca a vela da regata, la classe velica relativa fa parte del programma dei Giochi olimpici, a , ed \u00e8 stata riconfermata anche per i Giochi olimpici di .\nDescrizione.\nMonotipo (one design) a deriva mobile il cui scafo \u00e8 identico al Laser standard e 4.7, mentre ci\u00f2 che varia sono la parte inferiore dell'albero e le dimensioni della vela (15 % di superficie in meno - 5,7 m\u00b2).\n\u00c8 una deriva singola ed \u00e8 fornita di un albero infilato in una scassa a forma di bicchiere ricavato all'interno della coperta. L'armo \u00e8 di una sola vela, la randa. Le altre regolazioni sono, la deriva a baionetta, la scotta della Randa, il Cunningham, il Vang, la base randa ed l'archetto a poppa dove \u00e8 fissato il punto di scotta.\nGiochi olimpici.\nLe competizioni olimpiche in questa classe si sono svolte:"}
{"id": "543657", "revid": "729019", "url": "https://it.wikipedia.org/wiki?curid=543657", "title": "Mura di Firenze", "text": "Le mura di Firenze sono le antiche cerchie difensive della citt\u00e0. Create con la citt\u00e0 stessa, si sono contati fino a sei tracciati diversi, l'ultimo dei quali risale alla met\u00e0 del Cinquecento. Le mura della parte a nord dell'Arno della citt\u00e0 furono abbattute nel corso dell'Ottocento per creare i viali di Circonvallazione, lasciando soltanto le principali porte di accesso, mentre le parti a sud, zona Oltrarno, sono ancora visibili e ben conservate.\nLa conta delle cerchie murarie non \u00e8 condivisa da tutti gli studiosi. Altri autori mettono in dubbio l'esistenza di quella che qui \u00e8 indicata come \"seconda cerchia\" bizantina e non contano come quarta nuova cerchia il rafforzamento canossiano, per cui si avrebbero solo quattro tracciati invece di sei. Altri ancora contano il potenziamento cinquecentesco come ulteriore tracciato.\nLe prime mura romane durarono quasi un millennio, dopo di che le nuove mura si succedettero a intervalli sempre pi\u00f9 brevi, a testimoniare la crescita demografica esponenziale della citt\u00e0 in pieno boom economico e sociale. Dalla cerchia carolingia (870) si pass\u00f2 a quella matildina dopo due secoli (1078) poi dopo appena un secolo quella comunale del 1172 e dopo poco pi\u00f9 di cent'anni la seconda comunale, del 1284.\nStoria.\nLa cerchia romana.\nTra il I e il II secolo Florentia era una colonia romana di circa 2.000-2.500 abitanti (arrivata fino a 10.000 nel periodo di maggiore floridezza), fondata in corrispondenza di un passaggio agevole sull'Arno. I pi\u00f9 recenti scavi hanno permesso di datare la cerchia muraria primitiva tra il 15 e il 30 a.C., anticipando di un secolo la datazione precedente.\nLa citt\u00e0 aveva una forma quadrangolare, tipica delle colonie fondate basandosi sullo schema a scacchiera del \"castrum\", con al centro il foro (oggi piazza della Repubblica) dove si incontravano il cardo (su cui passava la vecchia Cassia) e il decumano, orientati quasi esattamente secondo gli assi nord-sud e est-ovest. La cerchia aveva un perimento di circa 1800 metri (lati di 400x500) e una superficie di circa 20 ettari. Il tracciato corrispondeva approssimativamente alle attuali via dei Cerretani fino a piazza del Duomo a nord, via del Proconsolo a est, via Tornabuoni a ovest; a sud il tracciato si distaccava dall'ordinata geometria della scacchiera, con un percorso parallelo all'Arno di cui non c'\u00e8 traccia evidente nella struttura viaria attuale (a parte il lato nord di piazza della Signoria e via Calimaruzza), e che doveva includere un settore urbano con grandi terme ed un teatro (sotto palazzo Vecchio).\nLe mura erano costruite in laterizio pieno, su fondazioni di calcestruzzo con uno spessore medio di due metri e con dei rinforzi interni costituiti da telai appositi. Sul tracciato delle mura erano presenti anche torri a base circolare, in particolare ai lati delle quattro porte, che si aprivano al centro di ciascun lato:\nLe mura erano coadiuvate da un fossato alimentato dalle acque del Mugnone, che scorreva nei pressi delle attuali via dei Fibbiai-via del Castellaccio e il cui sbocco non dovea essere distante dal ponte Vecchio.\nLa cinta comunque non includeva tutta la citt\u00e0 esistente: innanzitutto era escluso il ponte sull'Arno (il pi\u00f9 antico, che si trovava a poche decine di metri dal Ponte Vecchio attuale) ed il relativo accesso al passaggio, con tutti gli edifici tra il fiume e la linea che oggi congiunge piazza della Signoria a piazza Santa Trinita; l'anfiteatro, costruito anni dopo, oggi vicino a piazza Santa Croce; la zona di Oltrarno, dove era presente una colonia di mercanti orientali, soprattutto siriani, che per primi portarono probabilmente sia il culto di Iside, sia il Cristianesimo; l'area di San Lorenzo in cui insisteva un consistente insediamento extra murario.\nQuesta cinta muraria cadde in rovina con il declino dell'Impero Romano e il crollo demografico conseguente alle invasioni barbariche. L'unico resto \"visibile\" di questa cinta \u00e8 un segno sul suolo di via del Proconsolo, tra la Badia Fiorentina e piazza San Firenze, in corrispondenza del luogo in cui gli scavi del 1994 hanno trovato le fondazioni di una torre circolare (una seconda scavata nel 1986 all'angolo con via Alighieri) e di un tratto di fortificazione nel sottosuolo, poi ricoperto dal manto stradale, ma indicato da una traccia di metallo nell'asfalto e da un pannello che ne spiega l'origine.\nIl rimpicciolimento bizantino.\nNel 550 l'esercito greco di Narsete arriv\u00f2 in citt\u00e0, lasciandovi una guarnigione sotto il comando di Giustino. Firenze, dopo aver subito saccheggi barbarici (da Totila a Teodorico), era ridotta a circa un decimo della popolazione dell'epoca romana (circa 1.000 abitanti) e talmente in rovina che parti della citt\u00e0 erano ormai spopolate.\nSecondo alcuni autori venne realizzata una nuova cinta muraria arretrando le difese mura di qualche decina di metri a nord, est e ovest, e il torrione-cisterna delle terme adrianee a sud-ovest (il \"Caput aquae\", poi chiamato \"Capaccio\" dai cronisti trecenteschi), il campidoglio a nord-ovest e il teatro a sud-est. La forma del tracciato si basa essenzialmente sulla presenza della torre della Pagliazza (unica torre a base circolare e quindi legata a a uno schema difensivo plausibilmente tardoantico), fatta in blocchi di arenaria e altri materiali eterogenei reperiti dai monumenti romani in rovina. Sarebbero dunque corse lungo via Sant'Elisabetta-via de' Cerchi a est, via del Campidoglio-via dei Tosinghi-via delle Oche a nord, via dei Vecchietti-via dei Sassetti a ovest e il medesimo tracciato scomparso lungo piazza della Signoria a sud. All'altezza delle stesse strade, ma in posizione pi\u00f9 arretrate rispetto alla cerchia romana, si sarebbero aperte altrettante porte,\nAlcuni archeologi hanno per\u00f2 messo in discussione che la torre della Pagliazza facesse parte delle mura, arrivando anche a dubitare della costruzione di una cerchia bizantina, data l'esiguit\u00e0 dei rinvenimenti. Torre a parte, si pot\u00e9 trattare semplicemente di un mero restauro delle superstiti mura romane, oppure queste fortificazioni \"di fortuna\" furono costruite con palizzate, terrapieni e materiale di recupero, senza lasciare tracce archeologiche consistenti.\nLe mura carolinge.\nVerso l'825 i pirati normanni, avevano risalito l'Arno, assalendo l'antico palazzo vescovile di Fiesole nei pressi della Badia fiesolana; nel corso del X secolo l'Italia settentrionale era inoltre flagellata dalle razzia degli Ungari, che ebbero come conseguenza la necessit\u00e0 di nuove misure difensive nelle citt\u00e0, che nel frattempo avevano velocemente visto accrescere la popolazione per il concentrarsi di persone provenienti dal contado in cerca di rifugio.\nFirenze, che era cresciuta costantemente di importanza rispetto alla vicina Fiesole e arrivava ormai a contare 4000-5000 abitanti, si dot\u00f2 cos\u00ec di una nuova cerchia muraria, forse fin dall'870, che ricalcava la cerchia romana ad est e a ovest, retrocedendo a nord a escludere la futura \"Platea episcopalis\", e allargandosi verso sud quasi fino a costeggiare l'Arno. Promotori dell'iniziativa dovettero essere il vescovo e il conte che governava la citt\u00e0 per conto dell'imperatore. Forse si riutilizzarono alcuni tratti superstiti della cerchia romana, e alcune porte andarono a trovarsi negli stessi punti di quelle antiche.\nLa cerchia iniziava sul lato nord presso l'attuale piazza Antinori per scorrere poi a nord lungo le vie Corsi-del Campidoglio-Tosinghi-delle Oche, virando ad est lungo via del Proconsolo-via dei Leoni, assestandosi a sud con una spezzata da piazza dei Giudici fino a via Lambertesca e poi lungo questa e borgo Santi Apostoli, e completandosi infine a ovest lungo via Tornabuoni. Ancora quattro le porte:\nIl palazzo del Margravio, situato pi\u00f9 o meno sul sito dell'attuale palazzo Arcivescovile, sorgeva quindi come di consueto all'esterno, ma a ridosso delle mura.\nLe mura matildine (la \"cerchia antica\" di Cacciaguida).\nNel 1078, con la ripresa dell'economia e la nuova crescita demografica, la citt\u00e0 registr\u00f2 un notevole sviluppo e un'accresciuta forza militare e politica, grazie alla scelta di Firenze come residenza da parte di alcuni marchesi di Toscana (per esempio di Ugo di Toscana) o come capitale del marchesato (con Goffredo di Lorena). La vera scintilla dell'impresa costruttoria fu per\u00f2 forse l'accendersi del conflitto tra papato e Impero - nel quale Matilde di Canossa fu uno degli \u00e0rbitri - e il timore di un attacco da parte dell'Imperatore Enrico IV e dei suoi cavalieri tedeschi.\nLa nuova cerchia, chiamata anche la \"cerchia antica\" da un'espressione di Dante messa in bocca al suo trisavolo Cacciaguida nel Canto XV del Paradiso (97), consisteva essenzialmente in un rafforzamento della precedente, con l'aggiunta del complesso religioso del battistero e di Santa Reparata, e aggiungendovi il castello d'Altafronte, che si ergeva pi\u00f9 o meno al posto dell'odierno palazzo Castellani, eretto a protezione del porto fluviale: una testimonianza quindi della cresciuta importanza dei traffici.\nNel tracciato, a forma di quadrilatero irregolare dagli angoli smussati (per facilitare il defluire delle acque del Mugnone, ancora usato per i fossati), sono documentate per la prima volta numerose porte.\nIl lato nord correva su via dei Cerretani dall'angolo con via dei Rondinelli e fino a piazza del Duomo. Vi si aprivano:\nIl lato est correva ancora lungo via del Proconsolo e via dei Leoni per raggiungere l'Arno a piazza dei Giudici, dove si trovava il castello d'Altafronte. Vi si aprivano:\nA sud, lungo via Lambertesca/borgo Santi Apostoli, si apriva la sola porta di accesso che portava al ponte (ricalcando l'antica porta ad Pontem), detta di Santa Maria (dalla chiesa di Santa Maria degli Ughi) su via Por Santa Maria che proprio la memoria di tale passaggio reca ancora nel nome.\nA ovest infine in tracciato curvava leggermente per arrivare all'odierna piazza Santa Trinita, e da qui correva ancora lungo via Tornabuoni, curvando, per le ragioni gi\u00e0 dette, in via dei Rondinelli. Vi si aprivano:\nIn queste mura la citt\u00e0, compressa da un irrefrenabile sviluppo economico e demografico (si calcolano 12.000/15.000 abitanti), tutte le aree edificabili erano sature, con edifici sviluppati sempre pi\u00f9 in verticale, specialmente le numerose torri fortificate, simboli di prestigio familiare, ma anche di difesa militare in una situazione di conflitti interni sempre pi\u00f9 accesi.\nLa prima cerchia comunale e l'aggiunta duecentesca.\nTra il 1172 ed il 1175 la popolazione raggiunse circa 25-30000 unit\u00e0 e in vista del tumulto nell'Italia settentrionale legato alle guerre di Federico Barbarossa, il comune decise di edificare una nuova cinta protettiva che inglobasse anche i pi\u00f9 cospicui \"borghi\", le aree edificate che insistevano sulle strade di accesso alle porte delle antiche mura, e dei quali rimane traccia in alcuni nomi di strade odierni (Borgo Ognissanti, Borgo Pinti, Borgo San Jacopo, Borgo San Frediano, ecc.). In queste zone, che in caso di guerra sarebbero dovute essere rase al suolo per non offrire appoggio alcuno al nemico, trovavano rifugio le persone arrivate dalle campagne, che in genere sceglievano la zona a ridosso delle mura orientata verso la loro zona di provenienza. Ma non mancavano frequenti esempi di famiglie cittadine anche benestanti che costruirono le loro case torri fuori dalle mura, per la saturazione presente all'interno della cerchia vecchia, dove ormai non esistevano pi\u00f9 gli orti o i piccoli pascoli per il bestiame, ma solo un ammasso di edifici e vicoli, in condizioni igieniche spesso insalubri.\nSiccome le principali porte antiche erano situate pi\u00f9 o meno al centro dei lati delle mura fino ad allora quadrangolari e orientate rispetto ai punti cardinali, l'inclusione dei borghi, che si distendevano in corrispondenza di tali aperture, rese necessario un cambiamento dell'orientamento cittadino, che divenne \"romboidale\", ruotato di circa 45 gradi e di grandezza quasi doppia.\nIl tragitto della cinta, costruita piuttosto in fretta a partire dal 1172, \u00e8 leggibile nella struttura urbana ed \u00e8 riportato anche dai cronisti dell'epoca, ma i rinvenimenti archeologici dei resti o delle fondamenta delle mura, ormai scomparse, sono molto rari e mostrano una costruzione in pietre di fiume e materiali di recupero.\nA nord il nuovo vertice si trovava a ridosso dell'antichissima chiesa di San Lorenzo, per la prima volta inserita nelle mura, e proseguiva lungo le vie dei Gori/Pucci/Bufalini/Sant'Egidio, fino all'attuale piazza Salvemini. Vi si aprivano:\nQui le mura viravano lungo le vie Verdi/Benci, che erano attraversate da un fossato. Vi si aprivano:\nLa cinta non includeva l'accesso fortificato al ponte di Rubaconte.\nDa qui le mura giravano in via dei Vagellai/via dei Saponai e continuavano parallele all'Arno a ridosso delle vie Lambertesca/Santi Apostoli/del Parione. Vi si aprivano:\nA ovest le mura correvano ora su via dei Fossi (che deve il nome proprio ai fossati difensivi) via del Giglio e via del Canto dei Nelli. Vi si aprivano, altre alla gi\u00e0 citata porta alla Carraia in angolo:\nPer la prima volta fu predisposta anche una protezione del quartiere di Oltrarno, sull'altra sponda, che ospitava nuclei molto popolosi, come quello presso l'antica chiesa di Santa Felicita, dove si teneva un mercato di grande importanza. Tale sviluppo del quartiere agli inizi del Duecento\u00e8 testimoniato dalla realizzazione di ben tre nuovi ponti per collegarlo al nucleo originario: il Rubaconte, quello alla Carraia e pi\u00f9 tardi il Frescobaldi. L'Oltrarno non fu tuttavia interessato di vere e proprie fortificazioni in muratura, piuttosto la difesa fu formata da una palizzata di recinzione, realizzata frettolosamente nel timore paura di un conflitto imminente.\nLa palizzata collegava le varie porte e sfruttava le mura delle case rivolte verso l'esterno, sulle quali non era consentito creare aperture o terrazzi. in via San Niccol\u00f2 venne poi costruita una porta fino all'intersezione con via del Giardino dei Serristori, detta \"Porta Vecchia\". Da piazza dei Mozzi, dove si trovava la porta Romana o di Santa Lucia dei Magnoli, correva sulla collina dietro gli edifici fino a piazza San Felice in Piazza dove si trovava la porta di Piazza; qui inizialmente correva lungo via Maggio fino a piazza Frescobaldi dove si trovava una porta, ma non esisteva ancora il ponte Santa Trinita. Solo in un secondo momento fu recintato a oriente orientale l'attuale quartiere di Santo Spirito, dopo il 1260, quando la cacciata dei ghibellini dalla citt\u00e0 e l'abbattimento delle loro case torri mise a disposizione un'ingente massa di materiale edile che venne reimpiegato anche nelle mura.\nIl tracciato pass\u00f2 cos\u00ec lungo la via Mazzetta/Sant'Agostino e gir\u00f2 in via dei Serragli fino alla porta Pisana o di San Jacopo (in fondo a via di Santo Spirito) e fino al fiume all'altezza del ponte alla Carraia.\nLa citt\u00e0 raggiunse cos\u00ec una superficie di circa 75 ettari (contro i 24 del municipio romano) e una popolazione di circa 35-40.000 abitanti .\nLa seconda cerchia comunale, detta di Arnolfo.\nDopo circa un secolo la cinta difensiva non fu pi\u00f9 sufficiente a racchiudere la nuova citt\u00e0, ormai un mercato economico di rilievo internazionale, con un flusso continuo di genti dal contado e con i borghi che si ampliavano in corrispondenza delle porte cittadine. Si \u00e8 calcolato che la popolazione nel 1280 fosse di almeno 80000 persone e forse arrivava a sfiorare le 100000 unit\u00e0 agli inizi del secolo successivo. I nuovi borghi erano costituiti da abitazioni miserevoli, con l'aggravante di aver occupato anche aree malsane come le zone paludose della riva dell'Arno, inquinate dalle lavorazioni manifatturiere. Per soccorrere questa massa di diseredati giunsero presto gli ordini mendicanti, che si stabilirono ai margini della citt\u00e0: gli Umiliati nella zona di Ognissanti, i francescani prima in quella stessa zona, poi nella futura Santa Croce, i domenicani nel prato dove sorse poi Santa Maria Novella, i Silvestrini a San Marco, i Servi di Maria al \"Cafaggio\" (Santissima Annunziata), gli agostiniani in Santo Spirito, infine i carmelitani presso la chiesa di Santa Maria del Carmine. Questi nuovi poli divennero sempre pi\u00f9 importanti e improntati a un aspetto decisamente monumentale.\nA partire dal 1282 (o 1284) si inizi\u00f2 quindi a progettare la costruzione di una nuova cinta muraria, di lungimirante estensione, secondo un progetto tradizionalmente attribuito ad Arnolfo di Cambio, a cui dovettero comunque prendere parte anche altri architetti come Andrea Pisano e Giotto. La nuova cinta era colossale, alta sei metri e lunga otto chilometri e mezzo, conteneva l'area che ancora oggi \u00e8 definita come centro cittadino, passando dai 75 ettari della cinta precedente a ben 430 ettari, con 63 torri e dodici porte monumentali. Quest'opera grandiosa, progettata per essere una delle pi\u00f9 ampie e potenti difese della sua epoca a livello europeo, fu solo una delle grandi opere edilizie dell'epoca d'oro del Comune fiorentino, al pari della nuova cattedrale e del palazzo della Signoria.\nLa cinta, che rappresent\u00f2 un intensissimo sforzo economico per il comune, fu anche fonte di entrate attraverso la tassazione imposta a tutte le merci in entrata e in uscita. Le maestose porte, alte 100 braccia fiorentine (circa 35 metri), erano anche sedi della dogana. Ogni porta maggiore era dotata di antiporta (o cassero) e di ponte levatoio sul fossato, ottenuto nella zona nord con una nuova deviazione delle acque del Mugnone, oltre a una serie di addetti che vi lavoravano, fra i quali c'era anche il custode delle chiavi, che apriva e chiudeva le grandi ante in legno mattina e sera, salvaguardando la citt\u00e0 di notte da ladri e malfattori. All'esterno erano decorate da statue leonine, stemmi repubblicani (il giglio di Firenze, la croce del Popolo, le chiavi papali, l'aquila della Parte Guelfa), mentre all'interno avevano spesso la lunetta sopra il portale affrescata da importanti pittori dell'epoca con immagini sacre protettive, spesso dedicate alla Madonna col Bambino tra angeli e santi; quasi del tutto perdute sono poi una serie di statue di uomini illustri che, all'interno di ciascuna porta, ricordavano alcuni personaggi illustri fiorentini (Dante, Petrarca, Boccaccio, Zanobi di Strada, Arrigo da Settimello, Coluccio Salutati, Leonardo Bruni, Carlo Marsuppini), a testimoniare fin da allora il forte orgoglio cittadino verso le proprie \"glorie\".\nLungo le mura merlate alla guelfa correva un cammino di ronda continuo; frequenti erano i piombatoi, buche da cui si poteva versare pece o olio bollente sui nemici.\nIl completamento definitivo della cinta muraria si ebbe nel 1333, con interruzioni dovute alle guerre e ad altre motivazioni. Un cos\u00ec grande sviluppo del perimetro delle mura fu deciso sulla spinta di una crescita demografica senza precedenti. Nei decenni successivi alla realizzazione delle mura questo incremento si arrest\u00f2, per le ragioni legate alla crisi del Trecento che afflissero tante citt\u00e0 europee. Si calcola che la popolazione di Firenze al 1350 avesse sfiorato le centomila unit\u00e0, per poi crollare tra il 30% e il 50%, tornando su tali livelli solo verso il 1850. Un tale rallentamento demografico permise cos\u00ec per secoli la presenza all'interno della cinta di grandi aree verdi, destinate a coltivazioni, pascolo, e giardini.\nLe porte di questa cerchia sono in maggior parte quelle ancora oggi esistenti.\nLe modifiche granducali.\nNel 1530 Firenze venne riconquistata dalle artiglierie delle truppe pontificie e di Carlo V per riconsegnarla al duca Alessandro de' Medici. Durante l'assedio di Firenze fu evidente quanto la citt\u00e0 fosse impreparata contro le nuove armi da fuoco, nonostante le modifiche alle fortificazioni in senso moderno proposte da Michelangelo, responsabile delle mura per la Repubblica fiorentina prima dell'assedio. Queste innovazioni portarono solo a una fortificazione strategica della collina di San Miniato, mentre manc\u00f2 il tempo materiale per attuare un programma pi\u00f9 vasto, del quale restano solo i disegni in parte al museo di Casa Buonarroti.\nCaduta la repubblica, l'esigenza di ristrutturare il sistema difensivo fu una delle prime priorit\u00e0 del nuovo duca Alessandro, che affid\u00f2 subito allo specialista Antonio da Sangallo il Giovane la realizzazione dello scomparso baluardo di Mongibello (all'attuale piazza Piave) e soprattutto della fortezza di San Giovanni Battista, secondo le pi\u00f9 avanzate tecniche militari dell'epoca (fortificazioni alla moderna).\nPoco dopo sal\u00ec al potere Cosimo I, che avvi\u00f2 una serie di rinnovamenti durante il suo lungo periodo di governo della citt\u00e0, tra i quali ci fu anche il potenziamento delle strutture difensive delle mura. In particolare, in occasione della guerra contro Siena del 1554, raddoppi\u00f2 la linea difensiva in Oltrarno e potenzi\u00f2 tutta la cinta muraria. Le porte della citt\u00e0 (tranne quella di San Niccol\u00f2) furono scapitozzate per evitare che rovinassero se colpite dai cannoni, e dotate per lo pi\u00f9 di troniere, da cui potevano sparare i cannoni, e di baluardi difensivi.\nVenne avviata la costruzione dei bastioni lungo tutta la cinta muraria in corrispondenza degli angoli e dei punti strategici: il baluardo della Serpe proteggeva la riva destra dell'Arno a ovest, quello di San Gallo cingeva l'omonima porta, e il baluardo a' Tre Canti era situato nell'angolo tra gli odierni viale Gramsci e Mazzini. Di questi bastioni non rimane traccia perch\u00e9 furono completamente smantellati nel corso dell'Ottocento. Resta invece il baluardo a San Giorgio (o alla Fonte della Ginevra), vicino al forte di Belvedere, forse progettato da Michelangelo.\nNell'Oltrarno, la parte rivolta a Siena, fu tracciata una nuova linea di fortificazioni, che tagliava il quartiere in senso est-ovest all'altezza della chiesa di San Pier Gattolino, in parte lungo il tracciato della cinta del XII secolo. Questa nuova linea lasci\u00f2 una zona prevalentemente agricola come intercapedine tra la vecchia cinta (che comunque non fu smantellata) e la nuova, secondo le nuove tecniche militari, che prevedevano strati concentrici di fortificazioni. \nIl figlio di Cosimo, Ferdinando I continu\u00f2 l'opera di fortificazione della citt\u00e0, affidando a Bernardo Buontalenti la costruzione del Forte Belvedere sulla collina a sud-est, opposto all'altra fortezza a nord-ovest che fu per questo chiamata Fortezza da Basso, ossia in pianura. Queste opere avevano la funzione di protezione dagli attacchi esterni, ma soprattutto erano rivolte minacciosamente contro la citt\u00e0, che gi\u00e0 in altre occasione si era ribellata al dominio dei Medici: in occasione di un qualsiasi evento pericoloso per il Granduca, un passaggio coperto gli poteva permettergli di rifugiarsi dentro il Forte di Belvedere in tutta sicurezza, attraverso il Corridoio vasariano, Pitti e Boboli.\nLa citt\u00e0 raggiunse un buon livello di sicurezza militare, che non necessit\u00f2 di ulteriori ampliamenti o modifiche nei secoli a venire, salvo l'apertura di qualche nuovo passaggio tra Sette e Ottocento (come le Porte Nuove in fondo a via della Scala).\nLe mura interne di Cosimo I, una volta pacificata la Toscana, caddero presto in disuso e gi\u00e0 nel 1571 vennero in parte smantellate (ne restano alcuni tratti nel giardino Torrigiani).\nLa demolizione.\nNel Settecento, con un processo graduale, il Granduca Pietro Leopoldo aveva gi\u00e0 smilitarizzato tutta la regione, lasciando un minimo esercito con funzioni puramente di rappresentanza, per cui tutte le strutture militari vennero abbandonate e solo in parte riconvertite.\nNel 1865 Firenze divent\u00f2 capitale d'Italia e, sebbene sia stato solo un breve lasso della storia cittadina (solo sei anni, fino al 1871), gli effetti sull'urbanistica furono notevolissimi. Si apr\u00ec l'epoca del cosiddetto \"Risanamento\" (durata fino all'inizio del Novecento), che prevedeva la modernizzazione del volto cittadino attraverso una riedificazione vera e propria in chiave pi\u00f9 \"decorosa\" e celebrativa. Il fautore di quest'opera fu inizialmente l'architetto Giuseppe Poggi, che realizz\u00f2 i viali di Circonvallazione a partire dal 1870.\nQueste grandi arterie di circolazione, ispirate ai boulevard parigini, presero il posto delle mura duecentesche che vennero demolite in tutta la parte a nord dell'Arno, lasciando soltanto qualche torre e le porte monumentali, che vennero inserite in nuove aree urbane trasformate in piazzali scenografici (piazza della Libert\u00e0, piazza Beccaria). In Oltrarno i viali vennero fatti scorrere a fianco delle mura, che vennero cos\u00ec risparmiate dalla demolizione. Fu quindi tracciato un anello di viali attorno alla citt\u00e0 (con il viale dei Colli a sud) ancora oggi vitale per la circolazione cittadina, anche se tuttora oggetto di molte critiche.\nNella storia recente delle mura ci sono una serie di interventi legati all'illuminazione natalizia creata con file di lampadine lungo i bordi delle antiche porte, a partire dal 2004. La trasmissione televisiva \"Striscia la notizia\" denunci\u00f2 interventi invasivi, tra cui trapanature e inserti di tasselli, sui quali la Soprintendenza promise di indagare per presentare il conto ai responsabili.\nL'ultimo tracciato.\nDa ovest, partendo dal nord dell'Arno, in senso orario"}
{"id": "543658", "revid": "439868", "url": "https://it.wikipedia.org/wiki?curid=543658", "title": "Fiamenga", "text": "Fiamenga \u00e8 una frazione del comune di Foligno, facente parte della Circoscrizione n. 2 \u201cBorroni\u2013Corvia\u2013Scafali\u2013Sterpete\u2013Cave\u2013Casevecchie\u2013Budino\u2013Fiamenga\u2013Maceratola\u201d. Il paese costituisce oramai un \"continuum\" con la periferia di Foligno.\nSecondo i dati Istat del 2001, la frazione conta 439 abitanti.\nIl paese, completamente pianeggiante, si stende lungo il \"diverticulum\" della \"via Flaminia vetus\" (S.S. 316 \"dei Monti Martani\") ad una altitudine di 216 , ed \u00e8 posto a met\u00e0 strada tra i centri abitati di Foligno e Bevagna.\nStoria.\nL'antico nome di Fiamenga \u00e8 \"Filecto\" o \"Filetto\", il cui significato sembra essere \"canneto\". La zona, infatti, era paludosa e fu bonificata con ripetuti interventi a partire dall'alto Medioevo.\nLa presenza romana \u00e8 dimostrata tra l'altro da due tombe, ben conservate, perfettamente visibili dalla S.S. 316.\nIl nome attuale sembra invece derivare dall'aggettivo \"flaminica\", cio\u00e8 \"di pertinenza della via Flaminia\".\nEconomia e manifestazioni.\nFiamenga \u00e8 nota nel comprensorio folignate per la Sacra Rappresentazione del Venerd\u00ec Santo, che coinvolge circa 250 tra attori e comparse, in costume d'epoca. La sua origine documentata risale al 1867, quando l'allora vicario economo della parrocchia fece introdurre la Processione della Penitenza nella notte del Venerd\u00ec Santo.\nNel mese di settembre, dal 1979, si svolge invece la \"Festa della Vendemmia\". Tra le iniziative si ricorda l'allestimento di una mostra-museo dell'antica civilt\u00e0 contadina locale.\nMonumenti e luoghi d'interesse.\nChiesa di S. Giovanni Evangelista.\nA cavallo tra l'XI secolo ed il XII secolo fu eretta la chiesa di San Giovanni Evangelista, l'attuale sede parrocchiale del paese. Non si conosce il periodo preciso di edificazione della chiesa, anche se si \u00e8 certi della sua esistenza gi\u00e0 nel 1138, grazie ad una bolla di Innocenzo II, nella quale si indica la presenza di una chiesa nella localit\u00e0 chiamata \"Filetto\", dedicata a San Giovanni Evangelista, suo protettore.\nIl nucleo centrale dell'edificio doveva essere a croce greca, ma la chiesa a seguito di successivi interventi fu ingrandita e nel XVIII secolo assunse l'attuale configurazione a croce latina. Nel 1710 fu terminata la navata principale mentre nel 1739, a seguito di un incendio che bruci\u00f2 la porta principale, la chiesa venne risistemata. Nel 1830 fu interamente ripulita dal pittore Antonio Berti che procedette anche al restauro del tetto dalla parte della facciata minore mentre, nel 1835, venne risistemata la volta e la casa parrocchiale, distrutte dopo i terremoti di quell'epoca. Fu probabilmente in questo periodo che gli affreschi, attualmente visibili, furono coperti con l'intonaco.\nSuccessivamente la chiesa ha subito numerosi abbellimenti e restauri. Nel 1911 fu ridato un aspetto definitivo all'interno della chiesa sotto la direzione del pittore Scaramucci di Foligno e, nel 1913, fu costruita, sulla base di un nuovo disegno adattato all'interno, la facciata esterna principale e restaurata ancora quella laterale.\nLe opere pi\u00f9 recenti di restauro e consolidamento sono state completate nel 2001, in conseguenza del violento terremoto del 26-27 settembre 1997. Grazie a tali interventi sono tornati alla luce gli affreschi della cupola, attribuiti ad artisti della scuola bolognese del Settecento.\nLa cupola.\nL'affresco della cupola raffigura la visione dell'Apocalisse descritta dall'evangelista Giovanni: troviamo, infatti, la raffigurazione della lotta tra il drago, iconografia del demonio, e gli arcangeli, guidati da San Michele. Al centro, sopra il presbiterio, compare la visione di una \u201cdonna vestita di sole con la luna sotto i suoi piedi e sul suo capo una corona di dodici stelle\u201d (Ap. 12,1). La donna, identificata con Maria, reca le ali di un'aquila \u201cper volare nel deserto verso il rifugio preparato per lei\u201d (Ap. 12,14) ed inoltre \u00e8 rappresentata incinta. \u00c8 questa un'iconografia molto rara per l'epoca nella quale l'affresco fu eseguito.\nEmerge, inoltre, anche la figura di San Giovanni Evangelista, colto nell'atto di scrivere (l'aquila \u00e8 anche il suo simbolo).\nNelle quattro vele che sorreggono la cupola, sono rappresentati i quattro Dottori della Chiesa Occidentale: sant'Ambrogio, san Girolamo, sant'Agostino e san Gregorio.\nChiesa di Santa Maria delle Vittorie.\nLa chiesa di Santa Maria delle Vittorie, anche nota come chiesa di Maria Santissima di Costantinopoli, \u00e8 la pi\u00f9 antica chiesa di Fiamenga, eretta intorno all'anno 1000, con tracce di affreschi originali dell'epoca. Si trova a breve distanza dalla parrocchiale.\nSport.\nAlla fine del mese di maggio a Fiamenga si tiene, all'interno della manifestazione denominata \"Festa dello Sport\", una delle pi\u00f9 antiche gare podistiche dell'Umbria, il \"Trofeo Filecto\", che si snoda per le campagne intorno al paese su un percorso di 12,3 km. A questa manifestazione fanno da cornice la gara regionale di Cross Country denominata \"Memorial Giuseppe Bordoni\" e un torneo giovanile di pallavolo."}
{"id": "543665", "revid": "729019", "url": "https://it.wikipedia.org/wiki?curid=543665", "title": "Virginio Arzani", "text": "Sottotenente in servizio permanente effettivo del corpo dei bersaglieri, dopo la proclamazione dell'armistizio dell'8 settembre 1943 entr\u00f2 nella Resistenza, e fu decorato con la Medaglia d'oro al valor militare alla memoria.\nBiografia.\nNato a Genova il 31 marzo 1922, figlio di Giuseppe e Giuseppina Grillo, fin da ragazzo fu un assiduo frequentatore dell'Azione Cattolica (Chiesa di S. Margherita di Marassi). Dopo aver ottenuto il diploma di maestro e la maturit\u00e0, si arruol\u00f2 nel Regio Esercito frequentando l'Accademia militare di Modena da cui usc\u00ec con il grado di sottotenente in servizio permanente effettivo, assegnato all'arma di fanteria il 20 agosto 1943, assegnato al 4\u00ba Reggimento di Parma.\nAlla proclamazione dell'armistizio dell'8 settembre successivo si trovava presso la Scuola di applicazione e ritornato a Viguzzolo entr\u00f2 nelle file della Resistenza assumendo il nome di battaglia di \"Kicchirich\u00ec\". Messosi alla testa di alcune formazioni partigiane si distinse durante un assalto ad una caserma tedesca a Sarezzano (provincia di Alessandria), e poi in un tentativo di liberare alcune partigiani prigionieri a Tortona, rimanendo ferito in entrambe le operazioni belliche.\nA partire dal 24 agosto 1944 difese strenuamente per tre giorni il Ponte del Carmine tra Pertuso e Borghetto, in Val Borbera, da un attacco in cui rimase ferito ad un ginocchio. Emblematico \u00e8 il fatto testimoniato da Sandro Ravazzano detto \"Cucciolo\" che dopo il rastrellamento e i combattimenti susseguenti, che si rifanno alla nota battaglia di Pertuso, \u201cKikirik\u00ec\u201d con la sua banda e quella di un altro comandante partigiano catturarono oltre 50 avversari fra cui molti bersaglieri repubblichini volontari dell'Esercito Nazionale Repubblicano che erano allievi ufficiali della scuola militare di Novi Ligure. \u201cCucciolo\u201d parla di 34 di questi ultimi: \nTrasportato su di una barella continu\u00f2 a dirigere le operazioni finche il 29 dello stesso mese non venne catturato dai soldati tedeschi. Dopo essere stato interrogato sommariamente, insieme ad altri suoi compagni, fu avviato verso le retrovie, ma giunti a Cerreto di Zerba i partigiani furono improvvisamente passati per le armi dai repubblichini. Dopo la sua morte i partigiani diedero il suo nome a una brigata della Divisione Cichero. Nel 1953 il presidente della Repubblica italiana Luigi Einaudi concesse alla sua memoria la Medaglia d'oro al valor militare, massima onorificenza italiana. La Medaglia d'oro e il dispositivo di assegnazione della ricompensa al valore di G. V. Arzani, sono esposti nell'ufficio del sindaco di Viguzzolo, comune di origine della famiglia Arzani.\nRiconoscimenti.\nLa popolazione di Viguzzolo ha fatto erigere un monumento a Virginio Arzani, mentre a Tortona gli \u00e8 stata dedicata una via, e a Genova una salita, inoltre una lapide a Cerreto di Zerba ricorda il luogo dell'eccidio."}
{"id": "543667", "revid": "599013", "url": "https://it.wikipedia.org/wiki?curid=543667", "title": "Giovanni Evangelisti", "text": "Biografia.\nI suoi pi\u00f9 grandi risultati sono il bronzo olimpico alle Olimpiadi di Los Angeles del 1984, il bronzo europeo a Stoccarda nel 1986 e tre medaglie di bronzo ai campionati mondiali indoor.\nHa vestito per 59 volte la maglia azzurra dal 1980 al 1994, partecipando a tre Olimpiadi (Los Angeles, Seoul e Barcellona), tre Mondiali (Helsinki 1983, Roma 1987, Tokyo 1991) e quattro campionati europei (Atene 1982, Stoccarda 1986, Spalato 1990 e Helsinki 1994).\n\u00c8 stato il primo atleta italiano a superare gli otto metri nel salto in lungo ed \u00e8 stato detentore del record italiano (che ha migliorato per otto volte) fino a portarlo a 8,43 metri, prestazione ottenuta a San Giovanni Valdarno il 16 maggio 1987. Il suo record \u00e8 stato migliorato da Andrew Howe il 30 agosto 2007 nel corso dei Campionati mondiali di Osaka, con la misura di 8,47 metri.\nIl \"giallo\" del bronzo di Roma.\nAi mondiali di atletica del 1987 di Roma si piazz\u00f2 al terzo posto, ma poi si scopr\u00ec che la misurazione del salto che gli garantiva la medaglia di bronzo era stata truccata da alcuni giudici.\nUno di questi, durante una pausa per una premiazione, colloc\u00f2 il prisma ottico (riferimento per l'apparecchio di misurazione) nella sabbia sulla misura di 8,33 m e la fece rilevare dallo strumento. Dopo il salto, accortisi che la misura non era sufficiente per la medaglia di bronzo, non fu trasmessa al computer a bordo pedana ma indicata a voce in 8,38. Per essere sicuri che non venisse rimisurata il segretario nazionale dei giudici entr\u00f2 nella buca e calpest\u00f2 i segni del salto. Il giudice internazionale era stato distratto dal segretario nazionale Fidal che lo aveva fatto spostare nella pedana del salto con l'asta. Le misure di altri atleti vennero \"accorciate\" di parecchi centimetri.\nGrazie all'attenzione di alcuni altri giudici presenti e dopo una serie di indagini ed alla visione di alcune immagini televisive, il risultato venne corretto e l'atleta - che molti concordano nel ritenere ignaro della vicenda, da leggersi pi\u00f9 in chiave di una manovra promozionale del mondo dell'atletica in vista dell'imminente rinnovo del Coni - fu declassato di un posto. In un'intervista del 2019 il saltatore torner\u00e0 sull'argomento dichiarando che \"a qualcuno venne l'idea di farmi un regalo, per compensare gli aiutini al doping che altri atleti italiani avevano avuto e continuavano ad avere\".."}
{"id": "543668", "revid": "84184", "url": "https://it.wikipedia.org/wiki?curid=543668", "title": "Trivium (EP)", "text": "Trivium \u00e8 il primo ed eponimo EP del gruppo musicale statunitense Trivium, pubblicato indipendentemente l'11 febbraio 2003.\nIl disco \u00e8 conosciuto anche con il titolo Caeruleus o The Blue Demo. Quattro delle sette tracce dell'EP sono state successivamente riregistrate e inserite nell'album di debutto del gruppo, \"Ember to Inferno\"."}
