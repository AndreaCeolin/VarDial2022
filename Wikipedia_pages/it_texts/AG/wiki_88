{"id": "630917", "revid": "1305772", "url": "https://it.wikipedia.org/wiki?curid=630917", "title": "Beatmania IIDX", "text": "beatmania IIDX (o semplicemente IIDX, pronunciato all'inglese \"two-di-eks\" o \"two-deluxe\") \u00e8 una serie di giochi musicali lanciata dalla Konami nel 1999. \u00c8 il seguito diretto della serie \"beatmania\" e parte della serie di giochi musicali BEMANI.\nInformazioni sul cabinato.\nIl controller di \"beatmania IIDX\" \u00e8 formato da due serie di sette tasti per ogni giocatore, con accanto un disco. Questo sta a sinistra nel caso del giocatore di sinistra, e a destra nel caso di quello di destra.\nOgni set di tasti \u00e8 formato da quattro bianchi sotto e tre neri sopra. I tasti sono disposti alternati fra loro, cos\u00ec che ci sia uno spazio vuoto sopra (o sotto) ogni tasto. Questo sistema riprende quello della tastiera musicale, anche se questi tasti sono grandi circa il doppio in altezza rispetto alla larghezza, il sistema non ricorda molto un pianoforte. I tasti sono numerati generalmente da 1 a 7, da destra a sinistra. I 4 tasti bianchi vengono detti 1, 3, 5, e 7; i 3 tasti neri 2, 4, 6.\nSotto lo schermo c'\u00e8 il tasto start, il tasto per gli effetti, e le loro levette. Il tasto e le levette per gli effetti controllano i vari volumi dei suoni nel gioco, e non influenzano n\u00e9 il punteggio, n\u00e9 la difficolt\u00e0. Gli effetti disponibili variano da versione a versione.\nI cabinati moderni (dopo \"beatmania IIDX 9th style\") hanno a disposizione un lettore di card magnetiche per l'e-amusement.\nLe differenti versioni del software vengono definite come styles, pi\u00f9 il numero \u00e8 alto e pi\u00f9 \u00e8 recente la versione. Il termine \"style\" \u00e8 stato abbandonato a partire da \"beatmania IIDX 11: IIDX RED\", sebbene colloquialmente il termine \"style\" si usa ancora. Gli style variano sostanzialmente per le canzoni (ogni style contiene dozzine di nuovi brani) e per interfaccia grafica.\nLa versione pi\u00f9 recente uscita \u00e8 \"beatmania IIDX 29: CastHour\". Questa ha rimpiazzato la precedente versione, \"IIDX 28: BISTROVER.\"\nOriginariamente il gioco fu chiamato \"beatmania II\". Il cabinato \"beatmania II\" era fondamentalmente uguale a quello di \"beatmania\", tranne per la presenza di due tasti aggiuntivi (uno bianco e uno nero) che formano il famoso pannello a 7 tasti. Il disco presente nel cabinato \"beatmania II\" era inoltre pi\u00f9 vicino rispetto a quello della versione \"IIDX\". Konami aveva previsto di far uscire due versioni del gioco: la 'standard' (\"beatmania II\") e la 'deluxe' (\"beatmania IIDX\"). Konami smise di produrre cabinati standard dopo il 2nd style, e il suffisso \"IIDX\" rimase in tutta la serie. Esempi di cabinato \"beatmania II\" possono essere visti nei video dei \"tatsujin\" del 6th style (versione PlayStation 2).\nLa versione IIDX \u00e8 dotata di schermo un 16:9, di casse potenti, e di una piattaforma sotto i piedi del giocatore che vibra al ritmo della musica suonata.\nVersioni \"Home\".\nKonami ha anche pubblicato alcune versioni di beatmania IIDX per PlayStation 2 in Giappone. Le versioni \"home\" sono conosciute anche come CS (consumer software) styles, mentre le versioni da sala giochi sono dette AC (arcade console) styles. La versione CS pu\u00f2 essere giocata con il joystick dual-shock o con un controller speciale realizzato da Konami che ricrea l'esperienza da sala giochi. Konami ne ha prodotti due tipi, conosciuti come Konami Official Controllers (KOC) e Arcade Style Controllers (ASC). La versione KOC, figura a destra, \u00e8 pi\u00f9 economica rispetta all'ASC, ma \u00e8 anche pi\u00f9 piccola. Inoltre, la KOC \u00e8 diversa dalla versione ASC e ha meno spazio tra i tasti e il disco. Konami pretende con l'ASC di simulare la sala giochi, in quanto le distanze e le dimensioni corrispondono al cabinato. Per esempio, il controller \u00e8 pi\u00f9 grande e ha il disco pi\u00f9 lontano dai tasti. entrambi i sistemi possono essere adattati sia per il gioco a sinistra che a destra, avendo i tasti mobili.\nOgni versione CS corrisponde ad una versione AC, e contiene ogni nuova canzone uscita in quello style, con l'eccezione delle versioni 1st ,2nd e 3rd (uscite insieme nella versione 3rd CS) perch\u00e9 Konami ebbe problemi riguardo ad alcuni copyright. Inoltre le versioni CS contengono spesso canzoni dette \"revivals\" - canzoni gi\u00e0 apparse in style precedenti, \"preview songs\" - canzoni apparse in una versione AC, ma non ancora in una CS, e \"CS esclusive\" - canzoni apparse solo negli style CS. AD oggi sono uscite le versioni CS dal 3rd all'11 RED (nota che il 3rd CS contiene canzoni anche dal 1st e dal 2nd style AC; non esistono le versioni CS di 1st e 2nd).\nNel marzo 2006, Konami ha messo in commercio una versione americana del gioco intitolata semplicemente Beatmania. Questa versione include le modalit\u00e0 5-key (beatmania classico) e 7-key (beatmania IIDX) e ha canzoni diverse a seconda della modalit\u00e0. ha modificato anche il sistema di punteggi e i nomi dei tipi di timing.\nCon il progredire degli anni anche una casa d'origine giapponese chiamata DJDAO (la sede \u00e8 ha sviluppato dei controller stile arcade-like per i pi\u00f9 appassionati. I prodotti disponibili sono FP7, PEE, RES, RED, C33, FPS e PHOENIXWAN:\nl'FP7 \u00e8 una versione arcade/replica del cabinato, non precisa in tutto considerato che lo scratch \u00e8 pi\u00f9 piccolo, e la distanza tra tasti e disco \u00e8 minore. Attualmente (nel 2020) non \u00e8 pi\u00f9 in produzione;\nil PEE \u00e8 una versione simile al FP7 ma con dimensioni corrette e AC-like in tutto e per tutto. Attualmente (nel 2020) non \u00e8 pi\u00f9 in produzione;\nil RES (Real Edition Single) \u00e8 una replica di met\u00e0 cabinato perfetta, si presenta con il bordo in pelle e i lati metallici proprio come il cabinato stesso, mentre il RED (Real Edition Double) \u00e8 lo stesso controller ma con due giocatori (1P e 2P);\nil PHOENIXWAN \u00e8 la versione \"modernizzata\" dei controller \"AC spec\" di DJDAO. Segue le misure del cabinato e ha molti pi\u00f9 effetti luminosi. Il disco utilizza un materiale particolare che lo rende molto pi\u00f9 aderente.\nbeatmania IIDX INFINITAS.\nINFINITAS \u00e8 un gioco ufficiale Konami pubblicato il 1 dicembre 2015 per PC. \u00c8 il primo gioco della serie IIDX ad essere rilasciato per PC. Ha bisogno del servizio KONAMI AMUSEMENT GAME STATION per funzionare e anche il pagamento di un abbonamento mensile di 1628 yen/PASELI.\nSi basa su IIDX17 per la lista delle canzoni e anche per il suo timing AC-accurate.\nQuestione del Timing su TV HD.\nA causa del timing estremamente preciso necessario in beatmania IIDX, alcune persone che utilizzano TV HD potrebbero avere problemi con il gioco. Ci\u00f2 avviene a causa della ritardo di propagazione dal segnale analogico a quello digitale che appare sullo schermo. Anche un ritardo piccolo quanto un decimo di secondo pu\u00f2 causare problemi durante il gioco, generando \"perfects\" o \"flashing greats\" come \"greats\" normali. (Nota: \"perfect\" \u00e8 per la versione US, \"just great\" per la versione giapponese.)\nSe qualcuno volesse giocare comunque Beatmania IIDX su TV HD, \u00e8 caldamente raccomandato controllare prima la TV - alcune sono pi\u00f9 veloci/lente di altre.\nNel caso di INFINITAS, si consiglia di utilizzare un monitor da PC, a differenza di una TV.\nModalit\u00e0 di gioco.\nIl gameplay si rif\u00e0 a quello di \"beatmania\", con l'aggiunta di due tasti. Il giocatore comincia selezionando una canzone, e ogni opzione che pi\u00f9 gli aggrada, ad esempio i modificatori di velocit\u00e0.\nL'area di gioco principale contiene 8 colonne, ognuna corrispondente ad un tasto o al disco. Quando il gioco comincia, lineette orizzontali (conosciute come \"note\") cadono attraverso queste colonne, e il giocatore deve premere il tasto corretto (o girare il disco) quando la lineetta corrispondente arriva in fondo. Il momento giusto per premere il tasto corrisponde con il ritmo della musica, quindi il giocatore deve avere un buon orecchio.\nOgni volta che un tasto viene premuto o il disco viene girato, un \"keysound\" viene riprodotto. Se la canzone viene suonata perfettamente, la sequenza di keysound produce una canzone completa. Se il giocatore commette errori, la canzone non si sentir\u00e0 come dovrebbe. Quindi, per ottenere una musica pulita, il giocatore deve premere i tasti al momento giusto.\nIl gioco fa apparire una scritta per ogni tasto che viene premuto. Dal migliore al peggiore, queste scritte sono \"Just Great\" (\"Perfect\" in Beatmania US), \"Great\", \"Good\", \"Bad\", e \"Poor\". Il gioco giudicher\u00e0 \"Poor\" ogni tasto premuto inutilmente. Perci\u00f2, \u00e8 importante premere solo i tasti che vengono richiesti. I \"Just Greats\" sono rappresentati come \"Great\", ma sono differenziati da essi in quanto brillano, da qui il nome comune \"Flashing Great\".\nIl gioco giudica la partita in due modi. Uno \u00e8 la \"Groove Gauge\", essenzialmente una barra dell'energia. Questa barra si svuota facilmente, ed \u00e8 difficile da riempire. Per fare ci\u00f2 bisogna concentrarsi nel non perdere le note e nel premerle con il giusto tempo. La barra misura la performance in ogni momento; alla fine della canzone, l'indicatore della vita nella canzone viene rappresentato come un grafico.\nAlla fine della canzone viene dato anche un voto. I voti, dal migliore al peggiore, sono AAA, AA, A, B, C, D, E, e F. Questo misura la prestazione generale e serve per determinare il vincitore fra due giocatori. I gradi sono determinati dall'\"EX score\". Ricevi due punti per ogni flashing great e un punto per ogni great. 8/9 del punteggio totale corrispondono ad AAA, 7/9 o meno ad AA, e cos\u00ec via. Prendere il massimo punteggio possibile in una canzone \u00e8 l'arduo obiettivo di ogni giocatore, anche se alcuni giocatori molto bravi sono riusciti ad ottenerlo sulle canzoni pi\u00f9 semplici.\nGeneralmente il gioco utilizza la barra della vita per determinare se la canzone \u00e8 stata passata; se la barra non \u00e8 oltre l'80% a canzone terminata, il gioco termina. Ci\u00f2 significa che, se un giocatore gioca perfettamente una canzone fino alla fine, ma sbaglia il finale, pu\u00f2 fallire pur prendendo un voto finale pari ad A o superiore: in effetti il finale \u00e8 la parte pi\u00f9 importante di una canzone e molte canzoni hanno uno sbalzo improvviso di difficolt\u00e0 sul finale, per sottrarre al giocatore pi\u00f9 del 20% di vita.\nLa difficolt\u00e0 delle canzoni \u00e8 misurata in numeri (da 1, il livello pi\u00f9 semplice, fino a 12). Nelle versioni precedenti al 6th Style l'unit\u00e0 di misura per la difficolt\u00e0 era misurata con delle stelle. I livelli, inoltre, sono divisi in quattro difficolt\u00e0 per canzone: \"Normal\", \"Hyper,\" \"Another\" e \"Leggendaria\". In alcune canzoni \u00e8 possibile selezionare la difficolt\u00e0 \"\"Black Another\", pi\u00f9 difficile dell\"'Another\" (Solo nelle versioni CS). C'\u00e8 inoltre un'ulteriore difficolt\u00e0, accessibile solo nella modalit\u00e0 \"Beginner\" definita, appunto, \"Beginner\"\", la pi\u00f9 semplice, con livelli che non superano il 4. Per questa difficolt\u00e0 si usano i kanji al posto dei numeri (\u58f1 = 1, \u5f10 = 2, \u53c2 = 3, \u56db = 4).\nIn alcune canzoni (soprattutto quelle dei primi style) la difficolt\u00e0 \"Another\" mostrava dei pattern tali da cambiare, in parte, il modo in cui la canzone veniva riprodotta.\nIl \"Beatmania IIDX\" \u00e8 stato considerato a lungo un gioco d'\u00e9lite a causa dell'elevata difficolt\u00e0 di apprendimento per i novizi, a differenza di altri giochi Bemani come \"Dance Dance Revolution\". Il cabinato \u00e8 molto comune in Giappone, raro negli Stati Uniti e molto raro in Europa. In Italia attualmente pare ne siano rimasti due, a Torino e a Mirabilandia. \nModalit\u00e0 di gioco.\nIn Beginner le note sono disposte in maniera molto semplice per facilitare i novizi. La funzione della Beginner Mode varia molto da versione a versione. Nelle versioni PlayStation 2 contiene nuove sequenze di note per le canzoni e le difficolt\u00e0 vanno ad 1 a 3. Queste note alternative non sono disponibili nella versione arcade.\nConosciuta anche come \"Arcade Mode\" su PS2, \u00e8 la modalit\u00e0 principale con 3 canzoni. Ogni canzone deve essere passata nell'ordine di gioco per poter proseguire. Quando all'ultima canzone si raggiungono determinate condizioni si sblocca un extra stage.\nLe canzoni possono essere giocate nelle difficolt\u00e0 Normal, Hyper, o Another (Light7, 7-Key e Another[7] per le versioni pre-Happy Sky).\nDisabilita i due tasti a destra del controller (un bianco e un nero), che vengono utilizzati automaticamente dal sistema. Ci\u00f2 permette di simulare il sistema di gioco dell'originale \"beatmania\". Le funzionalit\u00e0 della modalit\u00e0 5-Key varia da versione a versione. A partire da \"beatmania IIDX 9th Style\" AC e \"beatmania IIDX 10th Style\" CS \u00e8 diventata un modificatore invece di una modalit\u00e0 separata.\nLa Expert mode permette al giocatore di scegliere una serie di 5 canzoni, conosciuta come \"course\", senza interruzioni. La vita parte al 100% ma non si ricarica tra una canzone e l'altra: se arriva allo 0% il gioco termina. La barra \u00e8 uguale a quella \"Hard\" utilizzabile nella modalit\u00e0 normale ma perde vita molto meno velocemente.\nSimile alla Expert mode, ogni course ha 4 canzoni. In modalit\u00e0 Double ogni course ha 3 canzoni. Lo scopo di questa modalit\u00e0 \u00e8 permettere ai giocatori di compararsi per vedere chi \u00e8 il pi\u00f9 abile, ci\u00f2 perch\u00e9 ogni Dan \u00e8 pi\u00f9 difficile della precedente. I giocatori possono controllare quanto sono bravi a seconda di quanti Dan riescono a terminare. Dal Pendual in poi, \u00e8 possibile utilizzare il modificatore Mirror per facilitare alcune Course come il Kaiden. Per usare il MIRROR in PENDUAL \u00e8 necessario essere in fase futuro, mentre per il Copula basta premere VEFX.\nModalit\u00e0 per la pratica. Il giocatore non perde mai, ma ha a disposizione solo due canzoni. Nella versione CS la modalit\u00e0 Free permette al giocatore di giocare quante canzoni vuole senza interruzioni.\nPremium free.\n\u00c8 una nuova modalit\u00e0, viene utilizzata pagando in \"PASELI\" (la moneta virtuale giapponese creata da Konami). Il giocatore paga un certo numero di soldi per un periodo limitato di tempo, per esempio 8 minuti, in cui il giocatore pu\u00f2 fare qualsiasi livello/canzone senza problemi e con possibilit\u00e0 di chiudere la canzone in anticipo.\nModificatori.\nIl disco \u00e8 girato automaticamente dal sistema. Nelle versioni CS i punteggi non vengono salvati con l'auto-scratch, perch\u00e9 la sua mancanza influenza il punteggio globale ottenibile.\nLe note scorrono pi\u00f9 velocemente. \u00c8 importante da dire che le note non vanno premute pi\u00f9 rapidamente; la velocit\u00e0 influenza solo quanto le note sono visibili su schermo. La maggior parte dei giocatori di \"beatmania IIDX\" usano l'High Speed per giocare pi\u00f9 facilmente. La maggior parte delle versioni di \"beatmania IIDX\" ha pi\u00f9 di un High Speed, differenziati da numeri (un numero pi\u00f9 alto corrisponde a maggiore velocit\u00e0). L'High Speed viene in genere abbreviato come HS con il numero subito dopo. Per esempio, High Speed 2 viene abbreviato in HS2. Negli style dal IIDX 13 - DistorteD AC e IIDX 11 - IIDX RED (solo versione CS), il giocatore pu\u00f2 cambiare gli High Speed durante il gioco.\nCon l'Easy attivato la barra si svuota pi\u00f9 lentamente e si ricarica pi\u00f9 velocemente.\nCon l'Hard la barra funziona diversamente: comincia al 100% e la canzone finisce immediatamente se si raggiunge lo 0% (d'altro canto la canzone \u00e8 terminata semplicemente arrivando alla fine). La vita cala molto velocemente in questa modalit\u00e0, generalmente 10% per ogni nota mancata. Inoltre la velocit\u00e0 di recupero \u00e8 molto pi\u00f9 bassa rispetto alla barra normale.\nStessa funzione della barra in Hard, con l'unica differenza che questa lampeggia di giallo ed \u00e8 molto pi\u00f9 veloce a degenerare rispetto alla precedente: con un solo Miss pu\u00f2 diminuire anche del 10-15~%.\nCon il Random le note delle canzoni vengono cambiate finch\u00e9 il modificatore \u00e8 utilizzato. Tutte le note per ogni tasto vengono assegnate ad un altro tasto scelto a caso. Da notare che ci\u00f2 \u00e8 fatto su base \"per tasto\" e non \"per nota\", quindi per esempio una sequenza alternata di due tasti sar\u00e0 sempre di due tasti (ma di due tasti diversi da quelli originali). Il Random pu\u00f2 rendere pi\u00f9 facili canzoni con molte scale. Nota: solo i tasti sono randomizzati, il disco \u00e8 escluso dal sistema.\nIntrodotto nel IIDX 11 - IIDX RED AC (8th CS). Il Random+ \u00e8 come il Random ma al contrario di quanto suddetto, anche al disco viene scambiato il comando con quello di uno dei tasti ed un tasto che prender\u00e0 la funzione di disco. Questo modificatore in genere cambia radicalmente le canzoni ed \u00e8 per questo motivo che i punteggi non vengono salvati.\nR-Random, anche chiamato Roulette Random, ha la stessa funzione del Random ma con un algoritmo diverso: R-Ran tende a prendere solo un paio tra le sette rotaie dove appaiono le note per spostarle da un'altra parte. Questo fa s\u00ec che il fattore casuale sia comunque presente, ma comunque molto pi\u00f9 gestibile e prevedibile.\nIntrodotto nel IIDX 12 - Happy Sky AC (IIDX RED CS). L'S-Random \u00e8 come il Random ma si usa il sistema \"per nota\": questo modificatore cambia sempre la struttura della canzone e i punteggi con questo modificatore non vengono salvati.\nIl Mirror funziona come uno specchio ribaltando i tasti rispetto ai comandi a schermo.\nIntrodotto nel 9th Style CS, il Mirror+ \u00e8 come il Mirror ma, come per il Random+, anche la posizione del disco viene invertita. Anche qui i punteggi ottenuti non vengono salvati.\nCon il Sudden le note saranno visibili solo nella parte bassa dello schermo, approssivativamente un terzo.\nIntrodotto nel IIDX 12 - Happy Sky AC, il Sudden+ \u00e8 come il Sudden ma \u00e8 configurabile dall'utente. Premendo il tasto Start e girando il disco, il giocatore pu\u00f2 alzare o abbassare una \"tendina\" a suo piacere. A partire da IIDX 13 - DistorteD AC e IIDX 11 - IIDX RED (solo versione CS) si pu\u00f2 inserire o eliminare immediatamente il Sudden+ premendo velocemente due volte il tasto Start.\nCon l'Hidden le note sono visibili solo nel terzo in alto dello schermo.\nIntrodotto nel IIDX 12 - Happy Sky AC. Cos\u00ec come per il Sudden+, l'Hidden+ \u00e8 come l'Hidden ma \u00e8 configurabile. Premendo il tasto Start e girando il disco, il giocatore pu\u00f2 alzare o abbassare una \"tendina\" a suo piacere. A partire da IIDX 13 - DistorteD AC e IIDX 11 - IIDX RED (solo versione CS) si pu\u00f2 inserire o eliminare immediatamente l'Hidden+ premendo velocemente due volte il tasto Start.\nCome da nome vengono attivati Sudden e Hidden insieme. Con questo modificatore le note sono visibili per poco tempo solo a met\u00e0 schermo.\nIntrodotto nel IIDX 12 - Happy Sky AC, l'HIDSUD+ \u00e8 come il Sudden &amp; Hidden ma configurabile. Premendo il tasto Start e girando il disco si muovono contemporaneamente le due tendine (alta e bassa). A partire da IIDX 13 - DistorteD AC e IIDX 11 - IIDX RED (solo versione CS), si pu\u00f2 inserire o eliminare immediatamente l'HIDSUD+ premendo velocemente due volte il tasto Start.\nIntrodotto in IIDX 17 - Sirius AC \u00e8 un modificatore configurabile dal giocatore prima e durante una canzone, che eleva la zona in cui le note devono essere colpite. Non pu\u00f2 essere combinato con il modificatore Hidden.\nCome da nome, attiva Lift e Sudden contemporaneamente. Pu\u00f2 essere attivato e disattivato anche durante la partita premendo velocemente due volte il tasto Start, in quel caso, potr\u00e0 essere configurata la tendina del Sudden, mantenendo fermo il Lift.\nIntrodotto nel IIDX 13 - DistorteD AC. Quando attivato, le note dei giocatori vengono scambiate tra loro. Il DP FLIP funziona come il 2P FLIP, ma si pu\u00f2 attivare in modalit\u00e0 double.\nNel 7th AC (9th CS), il 5-Key diventa un modificatore del gioco principale invece di una modalit\u00e0 separata. In questa modalit\u00e0 i due tasti a destra vengono utilizzati automaticamente dal sistema e il giocatore non deve premerli. Questo viene comunque considerato come \"barare\" e di conseguenza il record non verr\u00e0 salvato perch\u00e9 non rientra tra le modalit\u00e0 standard. Questo modificatore \u00e8 stato rimosso dopo IIDX 26 - Rootage AC.\nMusica.\nLa musica \u00e8 un elemento fondamentale di \"beatmania IIDX\". Con una grande variet\u00e0 di generi musicali di artisti, entrambi sotto licenza Konami, \"beatmania IIDX\" \u00e8 molto conosciuto per la sua musica. Konami produce una colonna sonora per ogni gioco, in genere alcuni mesi dopo la pubblicazione, dovuta al forte successo delle tracce inserite nel gioco. Konami vende anche album originali degli artisti di \"beatmania IIDX\" attraverso il suo negozio online, Konamistyle.\nOgni nuova versione AC contiene circa 60 canzoni nuove e una selezione dei precedenti style. Le versioni CS contengono tutte le canzoni nuove della versione AC corrispondente, 5-10 canzoni in esclusiva, circa 25 \"revival\" (canzoni prese da vecchi Style), e 1-3 canzoni in anteprima, per un totale di circa 90 canzoni. Da notare che le versioni AC hanno una lista di canzoni pi\u00f9 lunga perch\u00e9 utilizzano un hard disk, al contrario dei DVD, e in questo c'\u00e8 molto pi\u00f9 spazio per salvare dati."}
{"id": "630918", "revid": "984922", "url": "https://it.wikipedia.org/wiki?curid=630918", "title": "Cantone di B\u00e8gles", "text": "Il Cantone di B\u00e8gles era una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di B\u00e8gles."}
{"id": "630919", "revid": "73537", "url": "https://it.wikipedia.org/wiki?curid=630919", "title": "Baia del Bengala", "text": ""}
{"id": "630920", "revid": "1718925", "url": "https://it.wikipedia.org/wiki?curid=630920", "title": "Danze occitane", "text": "Le danze occitaniche, le danze tradizionali in uso nelle valli occitaniche d'Italia, sono, insieme alla lingua e alla religione, un elemento fondamentale d'aggregazione per la comunit\u00e0 locale. Vengono ballate tuttora, prevalentemente nei territor\u00ee occitanici del Piemonte, in quasi tutte le occasioni festive, e sono ben conosciute anche fuori dai confini delle valli occitaniche italiane.\nIl territorio impervio e le difficolt\u00e0 di spostamento dei tempi andati hanno fatto s\u00ed che ogni valle abbia conservato le proprie melodie ed i propri balli, differenti per passi e per ischemi da quelli delle vallate contigue.\nGli strumenti usati sono quelli tradizionali, come la fisarmonica cromatica a bottoni, il clarinetto, il violino, l'organetto, la ghironda (\"vioulo\"), la fisarmonica semidiatonica (\"semitoun\") con \"pinfre\" (strumenti a fiato vari) e l'armonica a bocca (\"ourganin\")."}
{"id": "630921", "revid": "1782831", "url": "https://it.wikipedia.org/wiki?curid=630921", "title": "La funesta finestra", "text": "La funesta finestra (\"The Wide Window\") \u00e8 il terzo libro della serie \"Una serie di sfortunati eventi\", scritta da Lemony Snicket.\nLa trama.\nIn questo romanzo i fratelli Baudelaire vanno a vivere dalla zia Josephine Anwhistle, un'anziana vedova appassionata di grammatica residente in una casa che da una rupe si affaccia sul lago Lacrimoso. Malauguratamente la donna, a dispetto della passione per il rischio che l'aveva contraddistinta negli anni giovanili, \u00e8 terrorizzata irrazionalmente dal mondo che la circonda (ed \u00e8 terrorizzata in modo particolare dagli agenti immobiliari), probabilmente a causa della morte del marito mangiato vivo dalle Mignatte Magnose, sanguisughe del lago lacrimoso. A causa delle fobie della donna i ragazzi sono costretti, non potendo usare il fornello, a nutrirsi esclusivamente di roba disgustosa come zuppa di cetrioli fredda o stufato freddo di limone verde.\nNonostante questi disagi la vita dei Baudelaire scorre tranquilla fino a quando un giorno il conte Olaf si ripresenta nelle loro vite, stavolta con il nome di \"capitano Sham\". Gli orfani ovviamente non credono neanche per un istante alle menzogne di Olaf, ma la zia Josephine, non ritenendo plausibile la storia dei ragazzi, si innamora di lui e, desiderando trascorrere un po' di tempo con lui, lascia i ragazzi in casa.\nDurante la notte per\u00f2 i Baudelaire sentono un forte rumore e cos\u00ec dopo essere scesi trovano la grande finestra che si affaccia sul lago Lacrimoso infranta e una lettera di addio della zia Josephine in cui la donna esprimeva il desiderio che fosse il capitano Sham a occuparsi dei fratelli. Il signor Poe, venuto a sapere del suicidio e della lettera, porta gli orfani e Olaf-Sham in un ristorante per discutere della loro adozione.\nI ragazzi per fuggire dal ristorante e per leggere con attenzione la lettera, avendo Klaus intuito la presenza di un messaggio nascosto nel testo, ingoiano alcune caramelle alla menta a cui sono allergici e vengono mandati da Poe a casa della zia. Klaus riesce a trovare nella lettera, grazie ad alcuni falsi errori grammaticali della zia, un messaggio segreto che rivelava che la zia era ancora viva e che si era nascosta nella Grotta Gridona.\nA quel punto per\u00f2 scoppia un ciclone che obbliga i ragazzi a fuggire dalla casa, che finisce per sfracellarsi sul lago. I ragazzi allora si ritrovano costretti a rubare una barca a vela ad un complice del conte Olaf per raggiungere la grotta. Una volta arrivati trovano la zia terrorizzata e intenzionata a passare l\u00ec il resto dei suoi giorni. I fratelli la convincono per\u00f2 a uscire ricordandole che restando avrebbe rischiato di ricevere la visita di agenti immobiliari, dei quali la zia ha una paura folle. Una volta in barca vengono per\u00f2 attaccati dalle mignatte del lago.\nA sorpresa accorre in loro aiuto il capitano Sham che salva gli orfani, ma uccide la zia Josephine gettandola in acqua. Tornati in riva il signor Poe, non credendo alla storia dei ragazzi, decide di darli in custodia a Olaf-Sham. A questo punto \u00e8 cruciale l'intervento di Sunny che smaschera Olaf togliendogli con i denti la gamba di legno e scoprendo cos\u00ec il tatuaggio. Il conte Olaf riesce per\u00f2 a fuggire di nuovo insieme ai suoi complici.\nI ragazzi sconsolati si rendono conto che la loro serie di sfortunati eventi non \u00e8 ancora finita ma il potere contare l'uno sull'altro rimane la loro fortuna pi\u00f9 grande."}
{"id": "630924", "revid": "1305772", "url": "https://it.wikipedia.org/wiki?curid=630924", "title": "Supporto", "text": ""}
{"id": "630926", "revid": "110157", "url": "https://it.wikipedia.org/wiki?curid=630926", "title": "Cantone di Belin-B\u00e9liet", "text": "Il Cantone di Belin-B\u00e9liet era una divisione amministrativa dell'Arrondissement di Arcachon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "630934", "revid": "114547175", "url": "https://it.wikipedia.org/wiki?curid=630934", "title": "Torre di Giulia", "text": "La Torre di Giulia era un'antica costruzione, oggi demolita, che secondo una leggenda, sarebbe stata dimora di Giulia, figlia dell'imperatore Augusto, durante i suoi ultimi anni di vita trascorsi nella citt\u00e0 di Reggio Calabria.\nTale abitazione era una torre, esistente fino al 1783 a sud-est dell'attuale Villa Zerbi, nel corpo del palazzo che la fronteggia, al di l\u00e0 della \"via Giulia\".\nSecondo le testimonianze del XVIII secolo la torre \"di Giulia\" aveva forma quadrata di circa dieci metri per lato e nel corso dei secoli era stata inserita nel sistema difensivo della citt\u00e0 come rivellino avanzato da cui si poteva agevolmente controllare sia la Porta Mesa che il lato Nord del Forte di San Francesco, tra i quali essa si trovava. Lo spazio fra la torre e le mura di cinta era occupato da un ponte ad arco che permetteva le comunicazioni tra la torre e l'interno della citt\u00e0.\nSecondo la leggenda Giulia, che nel 2 a.C. era stata esiliata nell'isola di \"Pandataria\" (odierna Ventotene), dove le era proibito l'uso di alcolici, gioielli e servi senza il permesso del padre, vi sarebbe rimasta per cinque anni, fino al 3 d.C., anno in cui avrebbe ottenuto di poter vivere a Reggio gli ultimi anni della sua vita. Mor\u00ec infatti poche settimane dopo il padre, nel 14 d.C.\nNel 1789, dovendosi allineare le costruzioni e i ruderi lasciati dal terremoto di sei anni prima, e consentire di costruire una strada, la torre fu abbattuta. L'urgenza di una ripresa dopo la sciagura fece perdere di vista l'importanza storica delle costruzioni preesistenti tra cui la \"Torre di Giulia\" che fu demolita senza alcuna verifica."}
{"id": "630937", "revid": "767487", "url": "https://it.wikipedia.org/wiki?curid=630937", "title": "Torna ai felici d\u00ec", "text": "Torna ai felici d\u00ec \u00e8 la romanza di Roberto (tenore) nell'atto II delle \"Villi\" di Giacomo Puccini (1884).\nGenesi.\nFu composta durante le rappresentazioni dell'opera alla Scala nel 1885 (la prima recita ebbe luogo il 24 gennaio) e inserita all'interno della \"Scena drammatica\" di Roberto, composta pochi mesi prima per la versione torinese (Teatro Regio, 27 dicembre 1884). In questa forma fu pubblicata da Ricordi nella seconda edizione italiana dello spartito per canto e pianoforte (1885). Nel 1889 Puccini modific\u00f2 ulteriormente l'opera, eliminando la precedente scena drammatica e lasciando solo la romanza (quarta edizione: 1891).\nDi questa romanza esistono due abbozzi. Uno, ad uno stadio avanzato, si trova all'Accademia Filarmonica di Bologna. Un altro abbozzo, messo all'asta nel 1998 da Sotheby's a New York, reca la firma \"G. Puccini / 21/2/85\" e fu quasi certamente di propriet\u00e0 dell'autore dei versi, Ferdinando Fontana, che la don\u00f2 al musicologo Natale Gallini. Il poeta nell'occasione raccont\u00f2 a Gallini come la romanza nacque in modo estemporaneo, per volont\u00e0 di Puccini, durante le prove dello spettacolo scaligero:\nFino ad allora Roberto, il tenore protagonista della breve opera, non aveva alcun assolo lirico, ma solo la scena drammatica aggiunta nel 1884, che pi\u00f9 tardi Puccini ridurr\u00e0 ai minimi termini. Eppure il momento del ritorno del protagonista al paese, dopo il viaggio a Magonza durante il quale egli ha tradito la fidanzata, si prestava ad aprire una parentesi elegiaca prima del finale drammatico. Vicino alla casa di Anna attorniata dalla neve, nel gelo di una notte d'inverno, Roberto eleva un canto dapprima nostalgico (prima quartina) e poi angosciato (seconda quartina).\nI versi.\nLa romanza si basa su due quartine di settenari tronchi. Alla convenzionalit\u00e0 del contenuto corrisponde la banalit\u00e0 delle rime (\"fior\", \"amor\", \"cuor\", \"terror\").\nLa musica.\nLa romanza, in Si bemolle minore, \u00e8 sua volta divisa in due strofe, ciascuna preceduta da 8 battute di preludio orchestrale, e seguite da un postludio.\nIl preludio strumentale costituisce una variante in minore di una sezione del ballo di fidanzamento del primo atto. Il ritorno del motivo, non immediatamente riconoscibile in quanto trasfigurato dall'armonia e dall'orchestrazione, raffigura musicalmente il sentimento di nostalgia di Roberto, solo nella notte, nel rivedere quei luoghi senza pi\u00f9 ritrovare quella felicit\u00e0.\nLa melodia principale della romanza, su cui iniziano entrambe le strofe, \u00e8 un lento lamento (Andante Mesto in 3/4), condotto inizialmente per gradi congiunti e arricchito dalle dissonanze di seconda prodotte dal controcanto affidato al corno inglese. L'andamento funebre ricorda da vicino quello dello \"Stabat Mater\" di Pergolesi.\nLa seconda parte di ciascuna strofa su basa su un dialogo tra l'orchestra e la voce. Puccini ricav\u00f2 questo motivo dalla romanza \"Ad una morta\" (1883), modificandola sensibilmente nella seconda strofa, sia negli accordi che mediante l'aggiunta di un ossessivo basso ostinato.\nDopo la patetica cadenza vocale, il postludio orchestrale riprende a tutta forza, in forma di perorazione, l'idea iniziale ma solo nella parte sinfonica, ossia omettendo il canto del tenore.\nLa romanza, destinata a diventare il brano pi\u00f9 noto dell'opera, presenta notevoli difficolt\u00e0 vocali. La melodia, legata, espressiva e quasi tutta condotta nell'ottava alta, intorno alla regione del \"passaggio\" alla voce di testa, richiederebbe infatti un tenore lirico. Sennonch\u00e9 lo spessore del tessuto orchestrale nella seconda strofa e soprattutto i molti passaggi drammatici che l'interprete deve sostenere nel resto dell'opera, richiedono invece il corpo vocale di un tenore drammatico.\nLa revisione del 1889.\nNell'ultima versione dell'opera, rappresentata per la prima volta al Teatro Dal Verme di Milano il 7 novembre 1889, Puccini modific\u00f2 la parte conclusiva della romanza. La sezione basata sul tema di \"Ad una morta\" fu accorciata di 3 battute, fu aggiunta una cadenza vocale di 4 battute (da 14 a 11 prima di 49) e fu ampliata da 4 a 10 battute la perorazione orchestrale conclusiva."}
{"id": "630941", "revid": "23117", "url": "https://it.wikipedia.org/wiki?curid=630941", "title": "Jos\u00e9 Arnulfo Montiel Nu\u00f1ez", "text": ""}
{"id": "630949", "revid": "23117", "url": "https://it.wikipedia.org/wiki?curid=630949", "title": "Jos\u00e9 Arnulfo Montiel", "text": ""}
{"id": "630951", "revid": "1573940", "url": "https://it.wikipedia.org/wiki?curid=630951", "title": "Phylloscopus sibilatrix", "text": "Il lu\u00ec verde (\"Phylloscopus sibilatrix\" ()) \u00e8 un uccello passeriforme tradizionalmente inquadrato nella famiglia Sylviidae, ma da una recente revisione filogenetica attribuito alla famiglia Phylloscopidae.\nDescrizione.\nRispetto agli altri Lu\u00ec \u00e8 pi\u00f9 grande, infatti raggiunge i 12\u00a0cm di lunghezza media e i 10 grammi di peso ed ha una apertura alare di 21\u201323\u00a0cm. Maschio e femmina sono all'apparenza praticamente indistinguibili: il groppone e il dorso sono di colore verde oliva; la gola, i lati della testa \u2013 compreso il sopracciglio \u2013 e la parte superiore del petto sono gialli; il ventre \u00e8 biancastro. Il becco \u00e8 rosa arancio nella parte inferiore e nerastro superiormente.\nDistribuzione e habitat.\n\u00c8 diffuso in Eurasia e sverna in Africa equatoriale. In Italia nidifica sulle Alpi, fino a 1.200-1.300 metri di quota, e sull'Appennino centrale.\nPredilige boschi umidi e ombrosi con scarso sottobosco, faggete, querco-carpineti, castagneti, alnete, betulleti, pinete, peccete e boschi misti.\nBiologia.\nCanto.\nIl canto del lu\u00ec verde \u00e8 un trillo protratto che si avvia lentamente, per poi accelerare e decrescere sul finale.\nAlimentazione.\nSi nutre principalmente di insetti, prevalentemente lepidotteri e ditteri, e delle loro larve. Talora la dieta viene integrata con piccole bacche.\nRiproduzione.\nCostruisce il proprio nido in una cavit\u00e0 del terreno al riparo della vegetazione, riempiendola con fili d'erba e piccole foglioline.La femmina depone da 5 a 8 piccole uova di colore biancastro con macchiettature grigie e bruno-rossastre.L'incubazione dura circa 15 giorni. Dopo la schiusa i piccoli restano nel nido per circa 2 settimane, accuditi da entrambi i genitori.In presenza di predatori la madre mette in atto una curiosa \"pantomima\": si allontana dal nido camminando sul terreno, fingendo di essere ferita ad una zampa o ad un'ala; con questo comportamento attira su di s\u00e9 l'attenzione del predatore, allontanandolo dal nido, per poi volare via."}
{"id": "630952", "revid": "80648", "url": "https://it.wikipedia.org/wiki?curid=630952", "title": "Lui verde", "text": ""}
{"id": "630953", "revid": "110157", "url": "https://it.wikipedia.org/wiki?curid=630953", "title": "Cantone di Blanquefort", "text": "Il Cantone di Blanquefort era una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "630955", "revid": "484362", "url": "https://it.wikipedia.org/wiki?curid=630955", "title": "Scuola pitagorica reggina", "text": "La Scuola pitagorica reggina (o \"Scuola pitagorica di Reggio\") fu una tra le pi\u00f9 importanti scuole pitagoriche della Magna Grecia, sorta nella citt\u00e0 di \"Rhegion\" (Reggio Calabria) tra il VI e il V secolo a.C.\nLe scuole di Pitagora.\nLa Scuola pitagorica (o Italica) fondata da Pitagora a Crotone - le cui teorie si diffusero anche oltre la Magna Grecia fino in Lazio e in Etruria - sorse come associazione di carattere religioso e politico oltre che filosofico, e fu indirettamente collegata anche alla Scuola Medica e alla Scuola Atletica.\nIl carattere politico della scuola per\u00f2, che appoggiava i governi aristocratici delle citt\u00e0 greche dell'Italia, ne determin\u00f2 anche la rovina; quando si svilupp\u00f2 un movimento democratico contro tali governi i pitagorici furono scacciati da Crotone, stanziandosi nelle varie citt\u00e0 della Magna Grecia, diffondendo attraverso i loro cenacoli l'amore e il culto per la filosofia, l'arte, la poesia.\nA Reggio, al tempo di Anassila, sorse una delle pi\u00f9 grandi scuole pitagoriche, che diede lustro alla citt\u00e0 facendola risplendere per le arti e la letteratura con effetti positivi anche sui costumi, sulle idee e sulla legislazione repubblicana.\nFu anche merito delle Scuole che sorsero a Crotone, Reggio, Locri e in altri centri minori se la Magna Grecia pot\u00e9 dare dimostrazione della livello di cultura e del grado di civilt\u00e0 raggiunti.\nLa scuola filosofica di Reggio.\nTra i filosofi pitagorici reggini ricordiamo:\nLegislatori reggini.\nTra i cittadini illustri di Reggio della Magna Grecia, si annoverano coloro che si distinsero nella formulazione delle leggi destinate non solo ai propri concittadini, ma anche alle popolazioni delle altre citt\u00e0 dell'intera regione.\nDei legislatori reggini sono accertati solo sei nomi, ma molto probabilmente ve ne sono stati molti altri, ai quali non si attribuisce la cittadinanza reggina in quanto per vari motivi divenuti famosi in localit\u00e0 diverse da quella nat\u00eca.\nLa scuola lirica di Reggio.\nNell'etica della dottrina pitagorica trov\u00f2 fondamento la \"Scuola Lirica di Reggio\", che vant\u00f2 la creazione di un nuovo mondo poetico, pieno di luce e di incanto, intriso di finalit\u00e0 spirituale che innalz\u00f2 la poesia ad un livello superiore, attribuendo alla Scuola una posizione di rilievo nei confronti delle altre.\nA dar lustro alla scuola sono stati soprattutto Toagene (o Teagene), Glauco e Ibico.\nLa scuola di scultura a Reggio.\nOltre alla \"Scuola Lirica\", Reggio fu sede anche di una \"Scuola di Scultura\", attraverso la quale si distinse anche nell'arte su tutte le altre citt\u00e0 della Magna Grecia.\nI pi\u00f9 importanti esponenti furono Clearco e Pitagora da Reggio, ai quali \u00e8 da aggiungere Learco, vissuto molto tempo prima di loro, considerato il precursore della \"Scuola di Scultura Reggina\"."}
{"id": "630956", "revid": "2175", "url": "https://it.wikipedia.org/wiki?curid=630956", "title": "Cantoni di Bordeaux", "text": ""}
{"id": "630960", "revid": "287204", "url": "https://it.wikipedia.org/wiki?curid=630960", "title": "Gastone d'Orl\u00e9ans", "text": ""}
{"id": "630962", "revid": "767487", "url": "https://it.wikipedia.org/wiki?curid=630962", "title": "Cantone di Cadillac", "text": "Il Cantone di Cadillac era una divisione amministrativa dell'Arrondissement di Langon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "630965", "revid": "984922", "url": "https://it.wikipedia.org/wiki?curid=630965", "title": "Cantone di Carbon-Blanc", "text": "Il Cantone di Carbon-Blanc era una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "630968", "revid": "115807502", "url": "https://it.wikipedia.org/wiki?curid=630968", "title": "Lido comunale Zerbi", "text": "Il Lido comunale \"Ammiraglio Zerbi\", meglio noto come Lido Comunale Zerbi o semplicemente Lido Comunale, \u00e8 un centro balneare situato nella \"Rada dei Giunchi\", nella parte nord del centro storico di Reggio Calabria. Il complesso balneare si apre sullo scenario naturale dello Stretto, dietro il degradare della citt\u00e0 verso il suo famoso lungomare.\nStoria.\nIl centro balneare in passato \u00e8 stato il cuore pulsante della vita mondana, culturale e artistica di Reggio Calabria.\nVerso gli anni venti nella Rada venne costruito un piccolo stabilimento balneare in legno su palafitte tra la battigia e il mare. Su queste palafitte, divise in due settori, vi erano locali con destinazioni differenziate alle donne e agli uomini; tramite una scala dai camerini si scendeva direttamente in acqua; anche il mare antistante era diviso con pali e reti in zone riservate alle donne e zone riservate agli uomini.\nVerso la fine degli anni venti l'Ammiraglio Giuseppe Genoese Zerbi, sindaco di Reggio Calabria, si adoper\u00f2 affinch\u00e9 nella zona della spiaggia dei Giunchi sorgesse un moderno lido, a lui successivamente intitolato.\nIl nuovo complesso balneare, primo nel meridione d'Italia, fu molto apprezzato dai reggini divenendo ben presto centro di manifestazioni mondane, artistiche e sportive. Sulla sua celebre rotonda attraccarono imbarcazioni cariche di turisti, soprattutto dalle zone limitrofe e da Messina.\nCol sopraggiungere della seconda guerra mondiale il complesso fu adoperato dagli eserciti tedeschi prima e dagli americani dopo.\nVarie vicende impedirono sino al 1962 di poter disporre di un nuovo lido, quando l'amministrazione comunale di Reggio si rese conto della necessit\u00e0 per la citt\u00e0 di avere un nuovo complesso balneare. In quel periodo gi\u00e0 funzionava il lido del quartiere di Catona (\"Lido dello Stretto\") che attraeva molti bagnati dalle zone limitrofe e dal centro di Reggio. I lavori per il nuovo Lido cominciarono nel 1968 ma furono portati a termine solo nel 1990 a causa del continuo lievitare dei costi.\nNel 1974 si svolse qui un'edizione di Miss Italia, per volere di Enzo Mirigliani, in quanto la citt\u00e0 era da poco uscita dalle tensioni dovute ai moti di Reggio, cos\u00ec che la manifestazione ha rappresentato una sorta di rinascita per Reggio e i suoi abitanti.\nOggi il lido comunale Zerbi comprende 789 cabine disposte su due piani e un piazzale pedonale; al centro del complesso sorge la cosiddetta \"Torre Nervi\" dal nome dell'architetto Pierluigi Nervi che progett\u00f2 l'impianto, un edificio poligonale a tre piani con relativa discoteca, night club e bar. L'intera struttura occupa una superficie complessiva di circa 28.500 metri quadrati, in gran parte ubicata sull'arenile di propriet\u00e0 del demanio marittimo e da questo concessa al comune della citt\u00e0. La struttura inoltre consta di locali adibiti a bar al chiuso e a negozi di varia superficie interna utile, di una piscina per bambini e di una pista per discoteca all'aperto. Lo spazio tra le cabine e la spiaggia \u00e8 stato arricchito con profumati alberi di oleandro, di palme, di pini, piante varie, vialetti, fontane, aree gioco.\nInquinamento.\nLe acque immediatamente adiacenti al lido Zerbi vengono ritenute non balneabili dal Ministero della salute a causa di un eccessivo contenuto di escherichia coli, dovuto allo sversamento in mare di reflui fognari non trattati."}
{"id": "630971", "revid": "762947", "url": "https://it.wikipedia.org/wiki?curid=630971", "title": "Matteo Rauzzini", "text": "Poco si sa della vita di Matteo Rauzzini. Fratello di Venanzio Rauzzini, fu operativo con lo stesso a Monaco intorno al 1772, anno in cui diede le sue prime opere conosciute, ossia \"Il kam cinese\" e \"Le finte gemelle\". Successivamente si stabil\u00ec per qualche anno a Venezia, dove mise in scena due opere e ove scrisse due oratori (che verranno rappresentati nel 1785 all'Ospedale degli Incurabili). Nel 1783 lo troviamo a Dublino con l'occupazione, accanto a quella di compositore, di maestro di canto. Ivi durante il Carnevale del 1784 rappresent\u00f2 \"Il re pastore\", la sua ultima opera nota e il suo unico dramma per musica.\nOpere.\n\"L'anno e la citt\u00e0 si riferiscono alla prima rappresentazione.\"\nOratori.\n\"L'anno e la citt\u00e0 si riferiscono alla prima rappresentazione.\""}
{"id": "630974", "revid": "14641", "url": "https://it.wikipedia.org/wiki?curid=630974", "title": "9,10-diidro-9,10-antracendione", "text": ""}
{"id": "630975", "revid": "14641", "url": "https://it.wikipedia.org/wiki?curid=630975", "title": "9,10-antrachinone", "text": ""}
{"id": "630976", "revid": "125699524", "url": "https://it.wikipedia.org/wiki?curid=630976", "title": "Sergio Tarquinio", "text": "Biografia.\nEsord\u00ec come autore di fumetti nel 1946 disegnando per l'Editoriale Dea la serie western, scritta da Cesare Solini, \"Luna d'argento\", pubblicato dal settimanale \"La vispa Teresa\"; nel 1948 collabora con casa editrice Mediolanum per la quale, all'interno dello studio di Rinaldo D'Ami, disegna la serie \"Blek e Gionni\". Lo stesso anno si trasfer\u00ec in Argentina dove, fino al 1952 \u00e8 nel gruppo di autori che l'editore Cesare Civita aveva messo insieme per la sua casa editrice di fumetti; qui realizz\u00f2 molte serie a fumetti pubblicate sulla rivista \"Misterix\". Ritorn\u00f2 nel 1952 in Italia dove lavor\u00f2 con editori stranieri come la Fleetway e Amalgamated Press, oltre che italiani, come la Dardo per la quale realizz\u00f2 varie serie come \"Marussia\", pubblicata sul periodico \"Ardito\" (1952), \"Ray Fox\" (1954) e \"Condor Gek\" (1955), oltre a molte riduzioni a fumetti di classici della letteratura e singole storie su \"Il Vittorioso\". Alla fine degli anni cinquanta inizi\u00f2 a collaborare con le Edizioni Araldo per le quali disegn\u00f2 molte serie western su testi di Gian Luigi Bonelli e Guido Nolitta come \"Giubba Rossa\" e \"Il giudice Bean\".\nDopo una breve collaborazione per la Mondadori per la quale disegn\u00f2 alcune storie di Batman e Superman, e per il \"Corriere dei Piccoli\", riprese a collaborare con i Bonelli divenendo uno dei principali disegnatori della serie \"Storia del West\" scritta da Gino D'Antonio e oltre che le serie Il ribelle e Rick Master, tutte pubblicate nella \"Collana Rodeo\", e poi, dal 1981, disegn\u00f2 storie della serie Ken Parker. Negli anni ottanta collabor\u00f2 anche con il periodico \"Il Giornalino\", realizzando sempre storie a fumetti western scritte da Manlio Bonati come \"Fra due bandiere\" (1985) e \"Nuove frontiere\" (1990). Smise poi di disegnare fumetti per dedicarsi alla pittura.\nNel 1966 si sposa con Giovanna, conosciuta in una galleria d'arte cremonese dove lavorava in qualit\u00e0 di responsabile, e nello stesso anno nasce Marco, suo unico figlio."}
{"id": "630977", "revid": "404338", "url": "https://it.wikipedia.org/wiki?curid=630977", "title": "Acido 2-acetossibenzoico", "text": ""}
{"id": "630978", "revid": "78273", "url": "https://it.wikipedia.org/wiki?curid=630978", "title": "Battaglia di Deptford Bridge (1497)", "text": ""}
{"id": "630979", "revid": "1543377", "url": "https://it.wikipedia.org/wiki?curid=630979", "title": "Atossa", "text": "Biografia.\nAtossa spos\u00f2 Smerdi, che succedette al fratellastro Cambise II e, nel 522 a.C. spos\u00f2 Dario I quando questi gli succedette. Da lui ebbe 4 figli: Serse, suo successore, Achemene, satrapo d'Egitto, Masiste, satrapo della Battria e Istaspe.\nAtossa probabilmente mor\u00ec prima che Serse salisse al potere, nonostante Erodoto credesse che fosse ancora viva durante il suo regno. Sempre secondo Erodoto ad Atossa fu diagnosticata una mastite, curata dal medico e schiavo Democede di Crotone.\nNella cultura di massa.\nIl tragediografo ateniese Eschilo la incluse nella sua tragedia intitolata \"I Persiani\" con un ruolo di primaria importanza.\nUn interessante ritratto di Atossa si trova nel libro \"Creazione\" di Gore Vidal, che racconta la storia di un ambasciatore alla corte di Dario il Grande."}
{"id": "630982", "revid": "1573940", "url": "https://it.wikipedia.org/wiki?curid=630982", "title": "Acrocephalus scirpaceus", "text": "La cannaiola (Acrocephalus scirpaceus ()) \u00e8 un uccello passeriforme della famiglia Acrocephalidae, che \u00e8 possibile osservare in Europa, Asia, ed Africa.\nCome il forapaglie ha piumaggio uniforme e manca della striscia sovraoculare. Il suo canto \u00e8 monotono."}
{"id": "630983", "revid": "1610933", "url": "https://it.wikipedia.org/wiki?curid=630983", "title": "Cannaiola", "text": ""}
{"id": "630985", "revid": "466539", "url": "https://it.wikipedia.org/wiki?curid=630985", "title": "Materia di Bretagna", "text": "La materia di Bretagna, definita anche ciclo bretone, o ciclo arturiano, in virt\u00f9 del suo eponimo, \u00e8 l'insieme delle leggende sui Celti e la storia mitologica delle Isole britanniche e della Bretagna, in particolar modo quelle riguardanti re Art\u00f9 e i suoi cavalieri della Tavola Rotonda. Viene considerata come una delle pi\u00f9 famose saghe di sempre che ha contribuito all'immaginario collettivo classico medievale, e come uno dei pi\u00f9 grandi precursori del genere letterario fantasy.\nStoria del termine.\nLa definizione di \"materia di Bretagna\" viene fatta risalire al poeta francese del XII secolo Jean Bodel, che distinse e allo stesso tempo colleg\u00f2 le tre principali \"materie\" mitologiche: la \"materia di Roma\", comprendente la mitologia classica, greca e romana, la \"materia di Francia\", corrispondente a quello che viene anche definito il ciclo carolingio, e, appunto, la \"materia di Bretagna\", comprendente i temi mitologici riguardanti sia l'isola di Gran Bretagna sia il territorio della Bretagna.\nLeggenda.\nLe vicende della materia di Bretagna furono elaborate attraverso i secoli in una vasta ed eterogenea serie di testi scritti in numerose lingue (latino, francese, inglese, tedesco e italiano) a partire dal Basso Medioevo. Alcuni dei temi del ciclo arturiano hanno origine nella leggenda; altri sono stati aggiunti nel tempo dalla creativit\u00e0 dei numerosi autori che si sono succeduti. In un certo senso il ciclo arturiano si pu\u00f2 considerare non ancora concluso: numerosi autori moderni (come Mark Twain, John Steinbeck, Marion Zimmer Bradley, Jack Whyte e T. H. White) vi hanno infatti contribuito, in alcuni casi introducendo insieme ai temi classici anche elementi di notevole rilievo in seguito entrati nell'immaginario collettivo.\nQuesta letteratura nacque e si svilupp\u00f2 nel XII secolo nella Francia settentrionale contemporaneamente all'epopea della canzone di gesta (\"chanson de geste\").\nL'intero ciclo letterario \u00e8 solitamente ambientato nella Britannia del V e del VI secolo d.C. (Questo vuol dire che la leggenda \u00e8 ambientata in un periodo che collega il mondo antico con il mondo medievale), e spesso narra le vicende del mitico sovrano Art\u00f9 (un sovrano di origine met\u00e0 Romana e met\u00e0 Bretone che incarna le caratteristiche ideali del monarca medievale) insieme ai suoi prodi Cavalieri della Tavola Rotonda (personaggi del tardo Ordine equestre romano tra i Romano-Bretoni, rivisitati come dei personaggi della Cavalleria Medioevale). Seguono anche vicende di amore, avventura, magia, tradimento, adulterio, fede cristiana e guerra.\nStoria del ciclo.\nPrima di Goffredo di Monmouth.\nSebbene la materia di Bretagna abbia inizio ufficialmente con le opere di Goffredo di Monmouth, molte sono le fonti dell'Alto Medioevo e nel primo Basso Medioevo che parlano di Art\u00f9 o di altri personaggi del ciclo.\nGildas.\nLa prima tra queste opere \u00e8 sicuramente il De excidio Britanniae (Sulla rovina della Britannia) un sermone del VI secolo in tre parti, scritto dallo storico Gildas di Rhuys, detto \"il sapiente\", il libro \u00e8 una condanna alle azioni compiute dai suoi contemporanei in Britannia (l'odierna Gran Bretagna), accusandoli di essere la causa della disastrosa situazione in cui versava la Britannia post-romana, inoltre Gildas condanna anche gli Anglosassoni che iniziarono a Invadere la Britannia. Nel Sermone sono presentati per la prima volta personaggi come Vortigern il crudele sovrano britannico, e il condottiero Romano britannico Ambrosio Aureliano (che secondo alcune successive tradizioni, sar\u00e0 il futuro zio paterno di Art\u00f9) che sconfisse i Sassoni nella Battaglia del monte Badon, senza nessun riferimento ad Art\u00f9. Secondo alcuni storici e studiosi Ambrosio Aureliano in seguito sar\u00e0 fondamentale per la creazione del personaggio di Art\u00f9.\nNemnius.\nMolto importante \u00e8 anche la Historia Brittonum scritta nel IX secolo dal monaco gallese Nemnius. Nel libro vengono trattate le vicende dell'Inghilterra dopo la partenza delle legioni romane fino al periodo delle successive invasioni sassoni. Nemnius introdurr\u00e0 per la prima volta il Mago Merlino qui chiamato \"Embreis Guletic\" (Emrys Guletic) o \"Ambrosius\" e la sua vicenda con Vortigern e il Drago Rosso del Galles; ma Nennio introduce per la prima volta anche Art\u00f9, non come re ma come un Dux Bellorum (condottiero militare) che condurr\u00e0 dodici battaglie contro i Sassoni (compresa quella del monte Badon) uccidendo solo lui pi\u00f9 di 960 uomini nella battaglia del monte Badon.\nNella sezione finale del libro viene anche citato il figlio di Art\u00f9 Amhar, ucciso dal suo stesso padre.\nInfine viene anche citato il cane di Art\u00f9 \"Cavall\" e il cinghiale \"Twrch Trwyth\".\nAnnali del gallesi.\nMolto importante \u00e8 anche l'Annales Cambriae (annali del galles) di creazione anonima scritto nel X secolo. Il libro \u00e8 una cronaca degli eventi pi\u00f9 significativi del periodo che va dal 447 al 954. Tra questi eventi viene anche raccontata la morte di Art\u00f9 e sir Mordred (dove viene menzionato per la prima volta) nella battaglia di Camlann (senza sapere se fossero rivali o alleati).\nPoesie gallesi e Agiografie.\nSono molto importanti anche alcune poesie gallesi del X secolo, come \"Preiddeu Annwfn\" attribuito a Taliesin (un poema che descrive la spedizione nell'oltretomba di Art\u00f9), il \"Pa Gur yv y Porthaur\" di creazione anonima (dialogo tra Art\u00f9 e un guardiano, in cui si vanta della battaglia di Sir Kay con il gatto demoniaco \"Cath Palug\").\nInfine nell'XI e XII secolo vennero create alcune opere come le Triadi gallesi (storie di folklore gallese con molti riferimenti ad Art\u00f9), il racconto gallese Culhwch e Olwen (dove Art\u00f9 sconfigge il Twrch Trwyth), e varie agiografie di alcuni santi bretoni come Gildas, Iltud, Goeznovius, Cadog Ddoeth, Carantoco, Efflamm e Paterno di Vannes.\nLa nascita ufficiale del ciclo grazie a Goffredo di Monmouth.\nDopo le frammentarie fonti dell'Alto Medioevo la materia di Bretagna prende l'avvio dalla \"Storia dei re di Britannia\", scritta nel 1135 da un chierico gallese, Goffredo di Monmouth.\nLa storia consiste in una compilazione romanzesca di amori, magie e avventure sui Sovrani leggendari della Britannia e il nono libro di quest'opera tratta della prima Biografia articolata di re Art\u00f9. Goffredo infatti inserisce la sua nascita (tramite l'adulterio di Uther Pendragon e Igraine) le sue guerre contro i Sassoni, la sua conquista del nord europa e la guerra contro l'Impero romano (con il suo comandante Lucio Tiberio). Goffredo conclude la storia di Art\u00f9 con il tradimento di Mordred e la Battaglia di Camlann, che porter\u00e0 alla deposizione di Art\u00f9 nell'isola di Avalon. Goffredo aggiunge per la prima volta un sacco di elementi che saranno poi fissi nel ciclo, come Excalibur (con il nome di \"Caliburn\" ispirandosi alla spada \"Caledfwlch\"), la regina Ginevra (e il suo tradimento con Mordred) e molti altri. La storia di Goffredo venne liberamente tradotta in versi francesi un ventennio pi\u00f9 tardi in Francia nel \"Roman de Brut\" dal poeta normanno chiamato Maistre Wace.\nIl romanzo francese.\nEssendo tradotta liberamente e in una lingua accessibile al contesto, quest'opera divenne subito facilmente disponibile per un pubblico pi\u00f9 vasto e diede l'avvio a una produzione assai ricca (pi\u00f9 di cento composizioni in lingua romanza) soprattutto in versi e pi\u00f9 tardi anche in prosa. A fine XII secolo questa materia divenne ancora pi\u00f9 nota grazie ai romanzi sull'argomento scritti da Chr\u00e9tien de Troyes che introdurr\u00e0 nella letteratura i personaggi di Lancillotto e Parsifal. Ma soprattutto introdurr\u00e0 nel romanzo Arturiano il Santo Graal. Le opere arturiane di Chr\u00e9tien Erec e Enide, Lancillotto o il cavaliere della carretta, Perceval o il racconto del Graal e Yvain il cavaliere del leone sono una interpretazione degli ideali cavallereschi. Un altro importante autore \u00e8 Robert de Boron che introdurr\u00e0 la storia della nascita di Merlino e di come Art\u00f9 dopo la sua nascita verr\u00e0 allevato da Sir Ector e che in seguito estrarr\u00e0 la spada nella roccia.\nOltre alle opere dedicate solo a re Art\u00f9, nascono anche le prime versioni della leggenda arturiana di Tristano e Isotta (la storia d'amore tra il cavaliere della tavola rotonda Tristano e della principessa Isotta), le prime due versioni del mito vennero scritte da B\u00e9roul e da Tommaso d'Inghilterra.\nThomas Malory.\nDopo vari rifacimenti e rielaborazioni che videro la luce nel Basso Medioevo (alcune di questi molto importanti come il Ciclo della Vulgata e Sir Gawain e il Cavaliere Verde), lo scrittore inglese Thomas Malory nel 1470 comporr\u00e0 La morte di Art\u00f9 dove rielabora tutto il ciclo bretone usando come fonti quasi tutti i romanzi e le poesie inglesi e francesi. L'opera di Malory \u00e8 forse l'opera arturiana in inglese oggi pi\u00f9 conosciuta, ed \u00e8 la base di molti scrittori, registi e scenografi moderni come fonte.\nStile e temi trattati.\nLa poesia in area romanza si sviluppa prima della prosa, perch\u00e9 il ritmo e la rima rendono pi\u00f9 facile la divulgazione orale e anche la memorizzazione. Il ciclo bretone presenta profonde differenze rispetto al genere della \"Chanson de geste\" tipica del ciclo carolingio. Esso ebbe il suo sviluppo in ambienti cortesi, dove ben si conoscevano le disquisizioni amorose riportate nel trattato \"De amore\" di Andrea Cappellano, avendo come motivo principale non la lotta collettiva contro gli infedeli ma l'amore e la ricerca individuale di avventure.\nIl cavaliere della Tavola Rotonda alla corte di re Art\u00f9 non \u00e8 pi\u00f9 l'Orlando della \"Chanson de Roland\" che muore con tutta la sua schiera a Roncisvalle come un martire, ma \u00e8 un solitario Cavaliere errante (ma con le vesti di un Cavaliere romano considerando che \u00e8 tutto ambientato nel V-VI secolo.) che va alla ricerca di prove sempre pi\u00f9 difficili per esaltare s\u00e9 stesso e per conquistare la donna amata.\nTra le storie pi\u00f9 celebri si ricordano le leggende su Merlino e la spada Excalibur, l'origine prodigiosa e l'inizio del regno di Art\u00f9, l'amore tra Lancillotto e la regina Ginevra, moglie di Art\u00f9, l'amore di Tristano e Isotta, moglie di re Marco, le vicissitudini, le avventure e le ricerche riguardanti la Fata Morgana e suo figlio Mordred, i cavalieri della Tavola Rotonda, tra cui Galvano, Ivano, Galeotto, Tristano, Palamede il Saraceno e moltissimi altri, la figura di Perceval e il tema del Graal. Tutti questi temi vennero trattati in moltissime opere: tra le prime le pi\u00f9 famose furono i romanzi di Chr\u00e9tien de Troyes, uno dei pi\u00f9 grandi scrittori medievali, il \"Tristan di B\u00e9roul\" e il \"Tristan di Tommaso d'Inghilterra\" (circa 1170), i \"Lai\" di Maria di Francia.\nPersonaggi e argomenti.\nArt\u00f9 \u00e8 di fatto il soggetto principale della materia di Britannia, ma ci sono altre storie leggendarie meno note, comprese le storie su Bruto di Troia, Coel Hen, re Lear, Gogmagog e altri. La materia di Britannia fu in parte creata per dare vita a un corpo di miti patriottici."}
{"id": "630988", "revid": "196390", "url": "https://it.wikipedia.org/wiki?curid=630988", "title": "Funerali di stato", "text": ""}
{"id": "630990", "revid": "2136684", "url": "https://it.wikipedia.org/wiki?curid=630990", "title": "Ferrovia Aosta-Pr\u00e9-Saint-Didier", "text": "La ferrovia Aosta\u2013Pr\u00e9-Saint-Didier \u00e8 una linea regionale della Valle d'Aosta che collega la citt\u00e0 di Aosta con Pr\u00e9-Saint-Didier, nelle vicinanze di Courmayeur.\nLa linea fu realizzata nel 1929 dalla societ\u00e0 Cogne per interesse minerario; successivamente rilevata dalle Ferrovie dello Stato, risulta priva di traffico da fine dicembre 2015.\nStoria.\nNel 1855 un editore di Aosta pubblic\u00f2 un compendio di proposte e istanze delle autorit\u00e0 valdostane al governo del Regno sabaudo, intitolato \u00ab\"Aper\u00e7u sur l'utilit\u00e9 d'\u00e9tablir un chemin de fer d'Aoste \u00e0 Ivr\u00e9e\"\u00bb, perch\u00e9 avviasse la costruzione di una ferrovia che unisse la loro valle al resto del regno e alle vicine Svizzera e Francia. I progetti fino ad allora presentati prevedevano, abbastanza ambiziosamente, la costruzione di una ferrovia che con un traforo congiungesse Aosta a Chamonix.\nNegli anni seguenti si costituirono molte societ\u00e0 e comitati allo scopo di reperire contributi. Nel maggio del 1865, con l'emanazione della , venne approvata anche la costruzione del tratto Ivrea\u2013Aosta classificando la linea fra quelle della rete complementare dello Stato con l'esercizio a carico della Societ\u00e0 Ferrovie dell'Alta Italia. Alla fine del 1875 venne consegnata la tratta Ivrea\u2013Donnas (allora indicato con la grafia 'Donnaz'), ma si dovette aspettare il 5 luglio 1886 perch\u00e9 il treno arrivasse ad Aosta. La scelta dell'itinerario di attraversamento alpino al Sempione, nel 1893, fece cadere le speranze di un prolungamento della ferrovia da Aosta verso la Francia con un traforo sotto il Monte Bianco. Nel dicembre del 1914 l'esercizio dell'intera linea da Chivasso ad Aosta fu affidato ai militari del Genio Ferrovieri.\nGenesi della linea.\nLa Valle d'Aosta, regione marginale del Paese, si trasform\u00f2 nel primo dopoguerra in una regione importante grazie all'industria mineraria e metallurgica che si era sviluppata in conseguenza dello sfruttamento delle miniere ferrifere di Cogne, a 2.540 metri d'altezza, gi\u00e0 note e rudimentalmente sfruttate fin dall'XI secolo, per le esigenze delle quali era stata costruita la ferrovia Cogne-Acque Fredde.\nAllo scopo di sfruttare il ricchissimo bacino carbonifero di La Thuile la societ\u00e0 anonima nazionale Cogne, costituita nel 1922, progett\u00f2, nella seconda met\u00e0 degli anni venti, la costruzione di una ferrovia economica a scartamento ridotto con trazione a vapore da Aosta a Morgex nell'ottica di un sistema di trasporto per l'alimentazione del complesso siderurgico di Aosta, integrata da una teleferica mineraria Morgex-Arpy e da una ferrovia La Thuile-Arpy.\nLa comunit\u00e0 valdostana si attiv\u00f2 perch\u00e9 la ferrovia venisse resa fruibile anche per il trasporto dei viaggiatori; il Ministero delle comunicazioni dell'epoca richiese pertanto alla societ\u00e0 l'adozione dello scartamento normale e un tracciato con curve di raggio non inferiore a 180\u00a0m e pendenze massime del 30 per mille, oltre al prolungamento fino a Pr\u00e9-Saint-Didier ed il trasporto di passeggeri.\nLa societ\u00e0 Cogne accolse le richieste e contatt\u00f2 le Officine di Savigliano per l'adozione della trazione elettrica a corrente continua a 3\u00a0kV (che le Ferrovie dello Stato stavano gi\u00e0 sperimentando).\nLa gestione FAP.\nI lavori iniziarono nel settembre del 1927, con il contributo di trenta milioni di lire a carico dello Stato ed i restanti 8 milioni a carico dell'acciaieria Cogne; la concessione della linea fu rilasciata alla societ\u00e0 Ferrovia Aosta\u2013Pr\u00e9-St-Didier (FAP). La linea fu aperta all'esercizio il 28 ottobre 1929 e rappresent\u00f2 per tanti anni un mezzo di trasporto insostituibile.\nVennero costruite a supporto delle attivit\u00e0 ferroviarie le opere complementari per il trasporto del carbone estratto dalla miniera di Col della Croce (in francese, \"Col de la Croix\") vicino a La Thuile: il materiale percorreva una galleria mineraria di 2,5\u00a0km (piano inclinato) per poi essere caricato sui convogli della Ferrovia La Thuile-Arpy di 1.800 metri lungo il Piano di Arpy e passare ad una teleferica che lo scaricava nei silo degli impianti di lavorazione a Morgex, raccordati alla ferrovia.\nIl periodo FS.\nData l'importanza strategica dalla linea, lo Stato dopo tre anni la riscatt\u00f2 e il 16 ottobre 1931 il suo esercizio venne assunto dalle Ferrovie dello Stato.\nL'importanza della Aosta\u2013Pr\u00e9-Saint-Didier all'epoca del carbone \u00e8 dimostrata dal fatto che, mentre il tratto inferiore, la Chivasso\u2013Aosta, continuava a funzionare con trazione a vapore, essa fu una delle prime linee della rete ad essere dotata di trazione elettrica, a corrente continua sfruttando le risorse idroelettriche dell'alta vallata.\nIn conseguenza del ridimensionamento dell'attivit\u00e0 estrattiva delle miniere di La Thuile del 1961, con conseguente chiusura della relativa teleferica e ferrovia mineraria, la linea ha visto diminuire la sua importanza sotto l'aspetto economico e industriale ma ne ha acquistata in rapporto al crescente sviluppo turistico.\nUn progetto del tunnel ferroviario sotto il Colle del Piccolo San Bernardo \u00e8 stato sviluppato anche tra Pr\u00e9-Saint-Didier e Bourg-Saint-Maurice, in studi della linea ferroviaria Saint-Pierre-d'Albigny - Bourg-Saint-Maurice, ma non \u00e8 mai stato realizzato.\nTrascurata nelle manutenzioni, nel 1968 \u00e8 stata de-elettrificata e l'esercizio ha visto succedersi nei servizi viaggiatori automotrici dei gruppi 772, 773, 448/460, 668.3000 e 663.1000.\nNei primi anni novanta \u00e8 stata eseguita una messa in sicurezza del percorso mediante l'automazione dei passaggi a livello e l'installazione di segnali di protezione in caso di caduta massi. Venne eseguita anche l'eliminazione dei binari di incrocio e dei segnali di protezione di tutte le stazioni, che venivano comandati dal dirigente unico presente ad Aosta, eccetto che per la stazione di Arvier, divenuta punto localit\u00e0 d'inizio dell'esercizio a spola fino al capolinea; la restante tratta verso Aosta assunse il regime della dirigenza locale.\nLa linea nel XXI secolo.\nIl 15 dicembre 2002 furono attivate le due nuove fermate di Aosta Istituto e Aosta Viale Europa.\nLa sospensione del traffico.\nNell'autunno 2015, RFI S.p.A. comunica alla Regione la necessit\u00e0 di sospendere per almeno 6 mesi il traffico sulla tratta - a partire dal cambio orario di dicembre - per l'improrogabile necessit\u00e0 di interventi di manutenzione straordinaria a traversine e rotaie (con un costo stimato in almeno 10 milioni di euro), indispensabili per garantire la sicurezza della circolazione sulla linea, pena il mantenimento delle limitazioni (rallentamenti) alle velocit\u00e0 di marcia recentemente introdotte per tali motivi; congiuntamente a ci\u00f2 espone l'opportunit\u00e0 di dedicare invece alla tratta Aosta-Chivasso le risorse economiche di tale manutenzione, essendo i fondi totali disponibili per l'intera linea Pr\u00e9-Saint-Didier-Aosta-Chivasso inadeguati a far fronte ai bisogni complessivi (stimati in oltre 20 milioni di euro), e di porre la tratta d'alta valle in una sospensione prolungata priva d'interventi immediati.\nA dicembre, dopo ricorrenti voci sulla sospensione della tratta a partire dal giorno 13 (inizio orario invernale), l'Assessore ai trasporti Marguerettaz ha infine annunciato la sospensione della linea (a tempo indeterminato) a partire dal 24 del mese, in considerazione della scarsa utenza registrata e dei costi di manutenzione (15 milioni di Euro a carico di RFI), giudicati al momento non sostenibili in relazione al complessivo fabbisogno della rete ferroviaria: \"Dovremmo sostituire binari, il pietrisco e le traverse\u00a0\u2013 ha detto Grassi - Ogni anno ho a disposizione 25 milioni di euro per questi interventi, se li investiamo qui non facciamo niente altro\".Le motivazioni di tale scelta sono state approfondite anche in seguito, sottolineando il carattere temporaneo della sospensione, e che i lavori necessari sarebbero stati comunque non risolutivi di molte altre problematiche, che con l'occasione di una pi\u00f9 prolungata sospensione si possono affrontare in modo pi\u00f9 articolato, risolutivo per il lungo periodo.\nA fine marzo 2016, in un incontro presso il Ministero dei Trasporti a Roma, \u00e8 stato poi convenuto di mantenere la linea \"esigibile\", e cio\u00e8 mantenuta in stato di corretta funzionalit\u00e0, pronta per essere riattivata in qualsiasi momento.\nStudi per riapertura con riclassificazione e prolungamento.\nAd aprile 2017, il nuovo Assessore Restano preventiva un costo per la Regione pari a quasi 2 milioni di euro lordi annui per il puro servizio ferroviario con 8 coppie di treni al giorno (previa la riattivazione da parte di RFI), mentre \u00e8 di circa 1,5 milioni di euro la spesa necessaria per procedere alla stima dei costi da sostenere per riclassificare la linea da 16 a 18 tonnellate/asse, cosa che la renderebbe percorribile da un ventaglio di convogli pi\u00f9 ampio.\nA luglio dello stesso anno viene anche ipotizzata la realizzazione del prolungamento fino a Courmayeur, che viene formalizzata nel 2018 tramite l'approvazione all'unanimit\u00e0 del Consiglio Valle di una mozione che propone lo studio di fattibilit\u00e0 al riguardo (\"richiedere agli incaricati della redazione del Piano regionale dei trasporti la predisposizione di uno specifico studio da redigersi in tempi rapidi relativamente al collegamento Pr\u00e9-Saint-Didier/Courmayeur, che valuti le possibili soluzioni sotto il profilo tecnico, dei costi e dei benefici e sia propedeutico alle decisioni in merito alla tratta a valle Aosta/Pr\u00e9-Saint-Didier.\"), con posizionamento dell'ipotetico nuovo capolinea nel quartiere Entr\u00e8ves.\nA novembre 2019, il nuovo Assessore Bertschy - durante interpellanza sulla riapertura della linea - riporta che dagli studi di RFI il costo per la riclassificazione a 18 tonnellate/asse risulta di 5 milioni di euro, mentre i costi per la riapertura della tratta sono ora stimati in 40 milioni di euro.\nSul finire del dicembre 2020 il nuovo Assessore Minelli chiede a RFI di adoperarsi per la riattivazione, anche parziale e a servizio ridotto, con il duplice scopo di iniziare a riutilizzare la linea e potenziare i mezzi pubblici a disposizione degli studenti. Dopo circa un mese viene eseguito sopralluogo su carrello, rilevando in primis che la riattivazione non pu\u00f2 essere immediata; in attesa di responso completo sui tempi e i modi della riattivazione, l'Assessorato ricorda che - oltre alla riattivazione anche parziale/temporanea - si intende poi riottenere la totalit\u00e0 della ferrovia in condizioni di utilizzo a pieno regime (dopo rinnovo armamento, con elevazione carico assiale a 18 tonnellate - pi\u00f9 quanto altro necessario), e si punta inoltre al prolungamento fino a Courmayeur.\nCaratteristiche.\nLa linea \u00e8 a semplice binario non elettrificato e ordinario lunga complessivamente 31.37 chilometri, con curve e livellette tipiche di una ferrovia di montagna. Il gestore RFI la qualifica come \"linea complementare\".\nIn origine la stessa fu esercita a trazione elettrica, con alimentazione delle locomotive dalla linea aerea a corrente continua, fino a settembre del 1968. La sottostazione elettrica per l'alimentazione della linea aerea era posta presso la stazione di Avise; venne dotata di due gruppi raddrizzatori a vapori di mercurio (all'epoca molto innovativi) per la conversione dell'energia elettrica da alternata a continua. La sottostazione era alimentata mediante una linea aerea trifase a 12 kV, a 50\u00a0Hz, proveniente dalla centrale idroelettrica di Champagne.\nLa circolazione dei treni era regolata da Dirigente Unico con sede ad Aosta. Un impianto telefonico provvedeva allo scambio delle comunicazioni di servizio mentre un telegrafo diretto era previsto per le emergenze. Tale linea telegrafica fu soppressa e sostituita da una nuova linea telefonica negli anni sessanta del secolo scorso.\nNella costruzione dei fabbricati di stazione e delle case cantoniere si fece ricorso a uno stile eclettico, che si rifaceva alla , riprendendone materiali e morfemi.\nPercorso.\nIl tracciato, di km 31,326, di cui Km 22,343 all'aperto e Km 8,983 in galleria, venne concepito inizialmente per un uso industriale, retaggio dei precedenti progetti come ferrovia economica, con trazione a vapore e scartamento ridotto.\nLo sviluppo delle curve \u00e8 pari al 57% del tracciato e il raggio minimo di 170\u00a0m \nIl dislivello superato \u00e8 di 431 metri, la pendenza media \u00e8 del 13,69\u2030 (per mille), ma dopo Villeneuve \u00e8 quasi costantemente al 30\u2030.\nI ponti di un certo rilievo sono nove, di cui alcuni sono viadotti.\nLa Dora Baltea viene attraversata quattro volte; la prima al Km 10,643, con un arco centrale a luce obliqua di 28 metri; la seconda dopo Avise, al Km 18,848, con un'arcata obliqua di 25 metri di luce; la terza dopo la stazione di Morgex, al Km 29,952, con un ponte formato da un arco centrale a luce retta di 21 metri e due archi laterali; la quarta nei pressi del capolinea di Pr\u00e9-Saint-Didier, con le stesse caratteristiche.\nLe gallerie sono ventidue, con lunghezze da ottanta metri a un massimo di 1.297 metri.\nLe stazioni della linea erano in origine dieci: Aosta, Sarre, Saint-Pierre, Villeneuve, Arvier, Avise, Derby, La Salle, Morgex e Pr\u00e9-Saint-Didier, delle quali Saint-Pierre e Derby, attivate alcuni anni dopo, erano semplici fermate prive di deviatoi. In origine anche Avise era stata costruita come fermata.\nNel 1990 venne attivato l'esercizio a spola, tra Arvier e Pr\u00e9-Saint-Didier.\nMateriale rotabile.\nDal 1929 al 1968, nel periodo di esercizio a trazione elettrica, la trazione dei treni venne affidata a tre locomotive, classificate e denominate da E.1 a E.3, poi diventate E.400 presso le FS, capaci di trainare treni di 100\u00a0t in salita e 300\u00a0t in discesa.\nNel 1931 tali unit\u00e0 furono affiancate da due E.626 (098 e 099) in sussidio, provvisoriamente private di due motori a causa delle limitazioni del peso assiale ammesso e per tale motivo soprannominate in loco \"le castrate\".\nPer il servizio passeggeri, le Officine Moncenisio realizzarono 4 carrozze a carrelli di 2\u00aa e 3\u00aa classe e 4 carrozze a carrelli di 3\u00aa classe, che furono poi immatricolate come BCiz 62.900 e Ciz 41.100 sotto le FS, oltre a 4 carri merci chiusi e 8 carri aperti a sponde basse, tutti a 2 assi. Tutti i rotabili della dotazione originaria vennero ceduti alle FS in seguito al subentro di quest'ultima nella gestione della linea; parte delle carrozze finirono in seguito nel parco della LFI di Arezzo.\nDal 1968, in seguito alla dieselizzazione della linea i treni passeggeri vennero affidati ad automotrici ALn 772 serie 3000.\nAnche le ALn 990 del Deposito locomotive di Pavia prestarono servizio per l'effettuazione del treno giornaliero estivo Milano\u2013Pr\u00e9-St-Didier.\nSulla linea furono in seguito utilizzate automotrici di gruppi via via pi\u00f9 moderni, dalle ALn 442/448 per i servizi diretti Milano\u2013Pr\u00e9-St-Didier alle Aln 773, Aln 668 serie 3100, Aln 663 serie 1000 con rapporto di trasmissione corto, fino ai convogli ALn 501/502 \"Minuetto\".\nDal 2009 tornarono in esercizio le automotrici ALn 663, che avevano sostituito i complessi Minuetto, in quanto era frequente per questi rotabili l'usura dei bordini sulle curve a raggio pi\u00f9 stretto.\nIn caso di elevazione del massimo carico assiale consentito da 16 a 18 tonnellate, \u00e8 previsto l'impiego dei BTR 813, che sono dati per idonei ai ridotti raggi di curva della linea."}
{"id": "630994", "revid": "339392", "url": "https://it.wikipedia.org/wiki?curid=630994", "title": "Riforme gregoriane", "text": ""}
{"id": "630998", "revid": "1573940", "url": "https://it.wikipedia.org/wiki?curid=630998", "title": "Acrocephalus palustris", "text": "La cannaiola verdognola (\"Acrocephalus palustris\" ()) \u00e8 un uccello passeriforme della famiglia Acrocephalidae, diffuso in Europa, Asia, ed Africa.\nTassonomia.\nSono state descritte tre sottospecie:"}
{"id": "630999", "revid": "1610933", "url": "https://it.wikipedia.org/wiki?curid=630999", "title": "Cannaiola verdognola", "text": ""}
{"id": "631000", "revid": "599013", "url": "https://it.wikipedia.org/wiki?curid=631000", "title": "Brian Boitano", "text": "Come dilettante fu medaglia d'oro ai XV Giochi olimpici invernali del 1988 a Calgary, per passar al professionismo a partire dalla stagione seguente.\nCaratteristiche tecniche.\nBoitano \u00e8 ricordato principalmente per la sua incomparabile tecnica di salto, e per aver migliorato notevolmente gli aspetti tecnici di questo sport sia in ambito dilettantistico che professionista. Fu il primo pattinatore statunitense ad aver compiuto con successo un triplo axel nel 1982; fu il primo atleta a tentare un salto quadruplo in gara e, nel 1987, introdusse una sua figura: il \"Tano triple lutz\" (triplo lutz di Tano), nella quale il pattinatore, eseguendo questa gi\u00e0 di per s\u00e9 difficile tecnica, porta il braccio sinistro sopra la testa.\nBoitano spinse i limiti tecnici del suo sport a livelli sorprendenti, se si considerano quelli che erano gli elementi che i pattinatori eseguivano normalmente nei 10 anni precedenti all'ultima esibizione di Boitano da dilettante, e quelli che sarebbero poi stati nei 10 anni successivi al suo abbandono dalle scene. Il contrasto tra la difficolt\u00e0 degli elementi di una gara tra il 1978 e il 1988 sono notevoli, mentre le figure eseguite da Boitano nel 1988 sono ancora oggi una parte importante di una esibizione di alto livello.\nIl fatto di possedere tali abilit\u00e0 tecniche permisero a Boitano di competere come favorito anche alla Olimpiade successiva alla sua vittoria, mentre i campioni delle Olimpiadi precedenti si trovarono a far fronte al fatto che i livelli tecnici del loro sport erano cambiati in modo cos\u00ec repentino da impedir loro di essere competitivi. Anche in ambito professionistico Brian Boitano fu il primo pattinatore a eseguire il triplo axel e port\u00f2 a compimento sei tripli salti ai campionati del mondo. Prima dell'entrata in scena di Boitano, il pattinaggio artisco professionista non enfatizzava affatto le capacit\u00e0 tecniche degli atleti, ma le cose cambiarono notevolmente dopo il suo ingresso.\nBiografia.\nBrian Boitano debutt\u00f2 sul palcoscenico mondiale come non professionista alla XIV Giochi olimpici invernali nel 1984 a Sarajevo, classificandosi 5\u00ba. L'anno successivo partecip\u00f2 al campionato mondiale, ottenendo il terzo posto. Fu in questa occasione che nacque la sua rivalit\u00e0 con il pattinatore canadese Brian Orser, una rivalit\u00e0 che avrebbe segnato buona parte della sua carriera amatoriale e che sarebbe stata denominata dalla stampa dell'epoca \"the battle of the Brians\", la battaglia dei Brian, giocando sul nome di battesimo di entrambi i pattinatori. Nel 1986 Boitano partecip\u00f2 al campionato mondiale di Ginevra, in Svizzera, e ottenne il primo posto, obiettivo che per\u00f2 fall\u00ec al successivo campionato del 1987 di Cincinnati, nel quale tuttavia introdusse la figura da lui denominata \"Tano Triple Lutz\".\nNel 1988 partecip\u00f2 ai Giochi olimpici invernali di Calgary, vincendo la mediaglia d'oro per il pattinaggio di figura maschile, portando a compimento sei salti tripli, tra cui due tripli axel e una combinazione di triplo toe loop, in quella che venne considerata dai media una delle migliori esibizioni nella storia di questo sport. Quello stesso anno, vinse anche, per la seconda volta, il campionato mondiale. In seguito a queste vittorie, Boitano si lanci\u00f2 nel professionismo, inanellando una serie consecutiva di 5 vittorie al Campionato Mondiale per professionisti.\nNegli anni tra il 1988 e il 1991, inoltre, port\u00f2 in tourn\u00e9e negli Stati Uniti lo spettacolo \"Witt and Boitano Skating\", insieme alla pattinatrice tedesca Katarina Witt, anche lei campionessa olimpica. Nel 1994 vinse nuovamente il Campionato Mondiale per professionisti, e inizi\u00f2 poi la preparazione per le olimpiadi. Sebbene il regolamento olimpico vietasse la partecipazione di professionisti per le competizioni di pattinaggio, nel 1993 l'Unione Internazionale Pattinaggio introdusse una clausola, che rest\u00f2 famosa come \"clausola Boitano\", che permetteva ai pattinatori professionisti di reintegrarsi come dilettanti. In questo modo, il pattinatore statunitense pot\u00e9 partecipare alle Olimpiadi del 1994 a Lillehammer, in Norvegia, alle quali, per\u00f2, deluse le aspettative classificandosi sesto.\nNel 2013 si dichiara gay e viene scelto come rappresentante statunitense della delegazione in missione ai Giochi olimpici di Sochi 2014, assieme alle atlete lesbiche Billie Jean King e Caitlin Cahow. L'inclusione di atleti dichiaratamente omosessuali nella delegazione statunitense e la rinuncia a partecipare del Presidente Barack Obama sono stati interpretati come messaggio politico alla Russia, che ha leggi molto restrittive nei confronti delle persone omosessuali. L'atleta ha dichiarato di essere orgoglioso di vivere in un paese che promuove la diversit\u00e0, l'apertura e la tolleranza."}
{"id": "631001", "revid": "36426", "url": "https://it.wikipedia.org/wiki?curid=631001", "title": "Torre della Muda", "text": "La torre dei Gualandi, chiamata anche come Torre della Muda, era un'antica torre medievale di Pisa. \u00c8 nota poich\u00e9 \u00e8 stata il luogo in cui furono imprigionati e lasciati morire di fame il conte Ugolino della Gherardesca e suoi figli e nipoti.\nStoria.\nIl nome Torre della \"Muda\" deriva dal fatto che in passato qui venivano rinchiuse le aquile allevate dal comune di Pisa durante il periodo della \"muta\" delle penne.\nL'episodio della morte del Ugolino della Gherardesca, in questa torre, fu citato da Dante nel XXXIII canto dell'Inferno. Dopo i drammatici fatti di Ugolino, ben noti all'epoca anche prima che venissero citati da Dante Alighieri, essendo il Conte della Gherardesca un personaggio conosciuto e di grande peso politico, la torre venne soprannominata della Fame.\nLa torre si trovava in Piazza delle sette vie, ora piazza dei Cavalieri di Santo Stefano, e fu inglobata nel palazzo dell'Orologio, dove risiedeva il Capitano del popolo almeno dal 1357.\nDescrizione.\nL'antica torre medioevale insisteva sulla parte sinistra del palazzo dell'Orologio, dove \u00e8 anche presente una lapide che ne ricorda il triste episodio che l'ha resa famosa: si vede ancora il contorno di pietra della torre a sinistra dell'arco centrale. La parte destra dell'edificio invece era il Palazzo del Capitano del popolo. \nNella torre dopo il 1919 venne aperta la quadrifora in stile neogotico. Anche da dentro l'arco si possono vedere dei resti di una parete dell'antica torre.\nAttualmente ospita la biblioteca della Scuola Normale Superiore.\nMuseo.\nDal 2016 \u00e8 stato aperto uno spazio museale dedicato proprio alla torre del Conte Ugolino con ingresso direttamente dalla piazza. Dall'interno del palazzo dell'Orologio \u00e8 possibile apprezzare i muri superstiti della torre e un percorso storico del conte Ugolino accompagnato dai versi della Divina Commedia di Dante."}
{"id": "631002", "revid": "365417", "url": "https://it.wikipedia.org/wiki?curid=631002", "title": "Fenice (Marvel Comics)", "text": "Fenice (\"Phoenix\") \u00e8 un personaggio dei fumetti creato da Chris Claremont e Dave Cockrum nel 1976, pubblicato dalla Marvel Comics.\n\u00c8 un'entit\u00e0 cosmica dagli enormi poteri che nel corso della sua plurimillenaria esistenza ha scelto degli esseri di molte specie che la ospitino affinch\u00e9 possa compiere la propria missione (solitamente favorire il progresso evolutivo di alcuni mondi rispetto ad altri); compiuto il proprio compito Fenice torna ad uno stato di quiescenza dentro alla cosiddetta \"White Hot Room\", una sorta di luogo remoto nello spazio e nel tempo dove resta in incubazione fino al suo successivo ritorno.\nPoteri e abilit\u00e0.\nFenice possiede enormi poteri sulla materia, in particolare \u00e8 in grado di controllare atomi e molecole a suo piacimento. Quando si manifesta, l'Entit\u00e0 assume la caratteristica forma di un uccello rapace fatto di pura fiamma in autocombustione. Quando sceglie un ospite, la Fenice assicura solitamente a quest'ultimo una notevole quantit\u00e0 dei suoi poteri cosmici. Di solito essa potenzia le caratteristiche e i poteri gi\u00e0 esistenti in quell'individuo, ad esempio quando scelse Jean Grey, ne potenzi\u00f2 al massimo la telecinesi e la telepatia.\n\u00c8 la Fenice che di solito sceglie da chi farsi ospitare, spesso imponendosi al soggetto e alterandone la mentalit\u00e0 e il carattere a seconda dei propri fini. Ci\u00f2 significa che la Fenice non gradisce di essere costretta ad entrare in qualcuno contro il proprio volere e se questo accade cerca di liberarsi a spese di chi ha osato un tale gesto. La Fenice ha dimostrato di prediligere di essere ospitata da soggetti dalle grandi capacit\u00e0 telepatiche.\nLa Fenice pu\u00f2 essere considerata a seconda delle circostanze una entit\u00e0 sia benevola che malevola, ad esempio in molti casi ha contribuito ad assicurare il progresso sulla Terra, in altri casi ha distrutto interi sistemi solari. Ci\u00f2 dipende molto sia dalla sua missione, che dall'interazione che essa sviluppa con il suo ospite. Sulla Terra ha sviluppato una forte attrazione verso Jean Grey e le persone che lei ama. Il rapporto con Jean \u00e8 stato sempre ambivalente. Dopo averla salvata e tenuta in uno stato di ibernazione, per un lungo periodo la Fenice ha assorbito i suoi ricordi, poi preso l'identit\u00e0 e il suo posto tra gli X-Men, per poi diventare Fenice Nera, un essere terribilmente pericoloso e dannoso. In seguito Jean \u00e8 tornata di persona ed \u00e8 riuscita a controllare con un certo successo questa entit\u00e0. Alla sua morte, Jean Grey \u00e8 invece diventata la Fenice Bianca della Corona, uno spirito saggio ospitato nella \"White Hot Room\", assieme a tutti gli spiriti di coloro che nel tempo sono stati posseduti dall'entit\u00e0, acquisendo un potere tale da diventare inferiore solo ed unicamente agli arcani, al Tribunale Vivente e al Supremo.\nBiografia del personaggio.\n\u00c8 uno dei personaggi pi\u00f9 potenti dell'universo Marvel, un'entit\u00e0 cosmica che si \u00e8 inizialmente incarnata nella mutante Jean Grey. Pu\u00f2 essere tenuta sotto un certo controllo da un mutante di livello omega e dalla forte personalit\u00e0.\nIn principio la Fenice venne presentata come una manifestazione dei poteri latenti di Jean Grey, che erano tanto grandi da portarla alla pazzia e alla trasformazione in Fenice Nera, entit\u00e0 malvagia praticamente onnipotente, la quale si macchi\u00f2 anche della distruzione di un pianeta abitato da cinque miliardi di abitanti (D'Bari). In seguito, in uno scontro con il resto degli X-men, Jean riprese il controllo di se stessa grazie all'aiuto di Xavier. Ma subito dopo gli X-Men vennero trasportati dagli Shi'ar nel lato blu della Luna dove la Guardia Imperiale Shi'ar si scontr\u00f2 con gli X-men in una sorta di processo per combattimento. Durante lo scontro Jean, convintasi di non avere la forza per controllare l'essenza Fenice si suicid\u00f2. Ma successivamente, con un tipico esempio di \"retcon\", venne spiegato che quel personaggio non era la vera Jean.\nInfatti venne spiegato che, durante un precedente incidente in uno shuttle Fenice salv\u00f2 Jean Grey da morte certa, la pose in uno stato di animazione sospesa, sostituendosi ad essa. La pose in un bozzolo di energia a guarire dalle ferite, riportate in seguito alle troppe radiazioni solari assorbite e quindi prese il suo posto a fianco degli altri X-Men. Questa versione, che \u00e8 attualmente quella ufficiale, utilizzata nelle sceneggiature Marvel, fu ideata da John Byrne e narrata in un episodio dei Fantastici Quattro, in cui venne recuperato il corpo di Jean ancora avvolto dal bozzolo, sul fondo della baia di New York.\nViene inoltre spiegato che quando Fenice si trova unita a Jean Grey, non risulta solitamente di natura maligna, ma segue le indicazioni della stessa Jean. Al contrario invece, nel periodo in cui prese il suo posto, la Fenice venne corrotta dalle emozioni umane, che la portarono a diventare Fenice Nera, fuori controllo, senza intenzione di limitare i suoi poteri ed incline alla malvagit\u00e0. Inizialmente questa entit\u00e0 ebbe un atteggiamento benevolo, in linea con il personaggio di cui aveva assunto l'identit\u00e0, finch\u00e9 le manipolazioni da parte di Mastermind ed Emma Frost non fecero emergere in lei la sua parte malevola.\nJean Grey/Fenice afferma in \"L'ultimo canto di Fenice\", quando la sola Jean tiene testa a Fenice, che le due entit\u00e0 sono ormai una sola e indissolubile.\nLa Fenice gioca un ruolo importante nella creazione di Galactus, chiedendo all'avatar universale del mondo di Taa di salvarlo. Questo d\u00e0 a intendere che probabilmente Fenice esisteva gi\u00e0 nell'universo antecedente a quello Marvel.\nCome ogni cosa presente nell'universo Fenice ha un suo contrario: il Primo Caduto, ossia l'essenza della perfezione immutabile, contrapposta al rinnovarsi ciclico rappresentato proprio dalla Fenice.\nL'entit\u00e0 Fenice ha posseduto o \u00e8 stata ospite di diversi personaggi Marvel, fra cui:\nQuando la Fenice venne colpita dal raggio cosmico di Iron Man essa si scisse in cinque e si impossess\u00f2 per un certo periodo dei seguenti altri personaggi, poi definiti come i \"5 della Fenice\":\nL'ultimo canto di Fenice.\n\"L'ultimo canto di Fenice\" \u00e8 una miniserie incentrata nuovamente su questa potente entit\u00e0 cosmica.\nIncuranti delle possibili conseguenze, gli Shi'ar fecero risorgere prematuramente la forza Fenice e senza la presenza di un ospite che l'accogliesse, nella speranza di poterla distruggere, quando essa si trovava in una situazione di estrema debolezza. Ma la Fenice riusc\u00ec a fuggire e a tornare sulla Terra, dove fece risorgere Jean Grey dalla tomba, fondendosi nuovamente con lei e rivelando che le due erano da considerare come una cosa sola, perch\u00e9 mai un altro essere pu\u00f2 completarsi tanto perfettamente con Fenice, quanto Jean.\nWolverine la trov\u00f2 poco dopo, ma subito i due vennero attaccati dagli Shi'ar, che crearono una specie di piccolo buco nero che li inghiottisse; perci\u00f2 la Fenice li trasport\u00f2 velocemente lontano, al Polo Nord. Vedendo Logan ferito, la personalit\u00e0 di Jean fu capace di riemergere e prendere il controllo del duo. Perci\u00f2 lei gli chiese di fermare la Fenice, ma Wolverine riusc\u00ec solo a trafiggerla inutilmente diverse volte, riuscendo solo ad indebolire la Fenice, senza ottenere di ucciderla. Perci\u00f2 Jean fece in modo di venire seppellita dentro uno spesso strato di ghiaccio, nella speranza di contenere entrambe. La Fenice per\u00f2 riusc\u00ec ad emergere dal ghiacciaio, lasciando la solo Jean intrappolata.\nGli altri X-Men arrivarono nel frattempo al Polo Nord, iniziando a combattere l'entit\u00e0 cosmica. La Fenice cerc\u00f2 perci\u00f2 di prendere il controllo di Ciclope e di usarlo per rafforzarsi, attraverso l'enorme nutrimento garantito dalla potenza dei suoi raggi ottici. Usando le memorie di Jean, essa cerc\u00f2 di provocare la reazione di Scott, solo per rendersi conto che ora lui era innamorato di Emma Frost, perci\u00f2 la Fenice prese il controllo di quest'ultima. Emma e Scott fecero per\u00f2 in modo di restare intrappolati assieme alla Fenice, dentro un macchinario contenitivo, appositamente predisposto da Bestia.\nEmma per\u00f2 non riusc\u00ec a contenere la Fenice, anche perch\u00e9 venne manipolata da Quentin Quire, che sperava di usarne i poteri cosmici per fa risorgere dalla morte Sophie, la Naiade di Stepford di cui era innamorato. Il risultato di queste azioni per\u00f2 non fece altro che rendere la Fenice ancor pi\u00f9 arrabbiata ed incontrollabile.\nCiclope cap\u00ec allora che Jean era l'unica speranza per contenere la Fenice, la liber\u00f2 perci\u00f2 dai ghiacci e subito dopo Jean riusc\u00ec a separare la Fenice da Emma. La Fenice rimase sotto shock, ma Jean la rassicur\u00f2: \"Non ti ricordi? Io sono te\". La Fenice allora replic\u00f2 a Jean, accusandola di aver perso l'amore di Scott, provocando quindi un indebolimento nella donna. Capendo che in quel momento Jean aveva bisogno di sentire l'amore di tutti i suoi cari amici e compagni, Ciclope la fece mettere in contatto telepatico da Emma (con l'aiuto delle Naidi) con tutti gli X-Men, presenti in tutto il mondo, che riversano su di lei il loro amore.\nJean fu cos\u00ec in grado di riprendere il pieno controllo e trascendere nella Fenice Bianca della Corona, giusto in tempo per salvare gli X-Men da un altro intervento Shi'ar. Prima di andarsene Jean chiese a Scott di rimuovere i suoi visori, perch\u00e9 voleva rivedere un'ultima volta i suoi occhi. Avviluppata nella potenza dei suoi raggi, dopo un ultimo saluto se ne and\u00f2 verso Stanza Incandescente, l'incubatrice della Fenice.\nAltri media.\nCinema.\nLa Fenice compare nella saga cinematografica degli X-Men, sia nella trilogia originale che nei film prequel, ma presenta numerose differenze dal fumetto in quanto non si tratta di una forza cosmica antichissima ed indipendente da Jean Grey che ha scelto questi per ospitarla, bens\u00ec di una personalit\u00e0 alternativa della stessa Jean, nata quando il Professor Charles Xavier ha creato delle barriere psichiche nella sua mente per impedirle di avere accesso al suo illimitato ma pericoloso potere. Questa personalit\u00e0 rappresenta gli istinti repressi e i desideri inconsci di Jean ed \u00e8 quindi molto pi\u00f9 aggressiva e sfrontata, oltre ad essere palesemente mentalmente instabile. \nNel film \"X-Men - Conflitto finale\", Ciclope \u00e8 ancora sconvolto per la morte dell'amata Jean (sommersa da un'enorme massa d'acqua alla fine del film precedente) ed in un impeto di rabbia colpisce con i suoi raggi il lago dove era successo. Subito dopo vede Jean davanti a s\u00e9, ed increduIo e sconvolto dalla visione si lascia andare alla scoperta che la sua amata sia ancora viva, cos\u00ec i due si baciano, ma si intuisce che ci sia qualcosa di strano.\nPi\u00f9 tardi, giunti al lago, Wolverine e Tempesta trovano Jean, svenuta, in un ambiente surreale privo di gravit\u00e0 con molti oggetti sospesi in aria. Di Ciclope invece ritrovano soltanto gli occhiali. Il professor Xavier spiega che Jean non era in grado di controllare la sua enorme potenza (di un mutante di \"livello cinque\"), e la donna aveva sviluppato una seconda personalit\u00e0, emotivamente instabile, che si era autodefinita \"la Fenice\", in grado di sfruttare un potere pressoch\u00e9 illimitato.\nPer impedire alla Fenice di nuocere, Xavier l'aveva sigillata nel subconscio di Jean con dei blocchi mentali, che per\u00f2 sono saltati. Jean si risveglia, e Wolverine, inizialmente scettico, si rende conto che la donna sia effettivamente cambiata e che con tutta probabilit\u00e0 abbia ucciso Ciclope perdendo il controllo di s\u00e9 stessa. Xavier cerca di riportare Jean alla ragione, mentre Magneto cerca di portarla dalla sua parte, senza rendersi conto dei pericoli a cui va incontro. La Fenice uccide Xavier, disintegrandolo, e decide poi di seguire Magneto.\nMagneto la porta con s\u00e9 in una battaglia per fermare la produzione di una sorta di vaccino in grado di far tornare \"normali\" i mutanti, ma perde il controllo della donna, che inizia a disintegrare qualunque cosa si trovi nelle vicinanze. Wolverine, grazie alle sue propriet\u00e0 rigenerative, riesce ad avvicinarsi a lei ed \u00e8 costretto ad ucciderla, riuscendoci anche grazie al fatto che per qualche istante Jean si controlla e gli parla dicendogli \"Fermami\", richiesta a cui il mutante acconsente con il cuore straziato. Jean viene sepolta alla scuola, accanto alle lapidi (con tombe vuote) di Ciclope e Xavier.\nNel film \"X-Men - Apocalisse\", la giovane Jean Grey sconfigge assieme a Ciclope, Tempesta e Magneto il perfido nemico Apocalisse, liberando per un momento la \"Forza Fenice\" dentro di s\u00e9.\nJean Grey finir\u00e0 per essere del tutto soggiogata dalla Fenice nella pellicola successiva \"X-Men - Dark Phoenix\".\nVideogiochi.\nLa Fenice appare come personaggio giocabile nel Facebook game '. Bench\u00e9 abbia l'aspetto di Jean Grey, il suo nome ufficiale \u00e8 proprio Fenice ed \u00e8 una dei Cinque della Fenice, in sostituzione di Namor (non presente nel gioco). Dispone inoltre dell'aspetto di \"Fenice bianca della corona\" come costume alternativo."}
{"id": "631003", "revid": "90227", "url": "https://it.wikipedia.org/wiki?curid=631003", "title": "Siricio", "text": ""}
{"id": "631005", "revid": "90227", "url": "https://it.wikipedia.org/wiki?curid=631005", "title": "Emanuel Milingo", "text": ""}
{"id": "631008", "revid": "1573940", "url": "https://it.wikipedia.org/wiki?curid=631008", "title": "Acrocephalus arundinaceus", "text": "Il cannareccione (Acrocephalus arundinaceus ()) \u00e8 un uccello passeriforme della famiglia Acrocephalidae, diffuso in quasi tutta Europa, Asia, ed Africa.\nDescrizione.\nMolto simile al passero per aspetto e dimensioni, il cannareccione presenta un piumaggio dorato e una forma tozza: il becco \u00e8 corto, giallo e sottile, il cui ramo superiore vede partire una banda color bruno scuro che parte dalle narici, attraversa gli occhi piccoli e neri e si unisce al capo brunastro che si fonde con il dorato della parte inferiore del corpo. A parte il collo e la gola bianchi, il petto e il ventre sono dorati, mentre il groppone, la nuca e le ali sono bruno scuro: queste ultime sulle remigranti possono presentare penne pi\u00f9 scure e riflessi violetti e grigi, come pure sulla coda nettamente biforcuta; le zampe sono carnicine.\nBiologia.\nQuesto passeraceo si pu\u00f2 avvistare nei grandi canneti, spesso con cespugli.\nNelle zone riproduttive presentano un comportamento territoriale. Nei luoghi di svernamento vengono frequentemente avvistati in grandi gruppi, al punto che possono occupare un canneto escludendo quasi tutti gli altri uccelli.\nCome la maggior parte dei canori sono insettivori, ma catturano altri tipi di prede purch\u00e9 sufficientemente piccole, inclusi vertebrati come i girini.\nDistribuzione e habitat.\nIl cannareccione si riproduce in Europa e nella parte occidentale dell'Asia temperata. Non si riproduce in Gran Bretagna, di cui peraltro \u00e8 un regolare visitatore. La sua popolazione negli ultimi decenni \u00e8 aumentata intorno alla zona orientale del Mar Baltico, mentre sta diventando pi\u00f9 raro nella parte occidentale del suo areale.\n\u00c8 un migratore, che trascorre l'inverno nell'Africa tropicale. Questo uccello migra verso nord in epoca piuttosto tardiva, tanto che alcuni esemplari si trovano ancora nelle stazioni invernali a fine aprile.\nRiproduzione.\nCostruisce tra le canne il suo nido a forma di paniere fatto di fuscelli e erbe palustri. In esso alleva una o due covate per anno, comprendenti ciascuna 4-5 uova. Maschio e femmina si alternano nella cova e collaborano nel dar da nutrire ai piccoli.\nSistematica.\n\"Acrocephalus arundinaceus\" ha 2 sottospecie:"}
{"id": "631010", "revid": "1610933", "url": "https://it.wikipedia.org/wiki?curid=631010", "title": "Cannareccione", "text": ""}
{"id": "631012", "revid": "1305772", "url": "https://it.wikipedia.org/wiki?curid=631012", "title": "Marco Sittico Altemps", "text": "Biografia.\nNacque ad Hohenems, in Austria, dal nobile Wolf Dietrich von Ems zu Hohenems e da Clara de' Medici, sorella di papa Pio IV. Dopo l'elezione al pontificato dello zio, il suo ramo della famiglia si trapiant\u00f2 in Italia ed adott\u00f2 il cognome Altemps (traduzione letterale di \"Hohenems\"). Per queste sue parentele fu anche cugino dei cardinali Giovanni Antonio Serbelloni e san Carlo Borromeo ed un suo nipote omonimo, figlio di suo fratello Jacob Hannibal, sar\u00e0 arcivescovo di Salisburgo.\nDa giovane intraprese la carriera militare: prese parte alle Guerre d'Italia in Toscana sotto il comando di Giangiacomo Medici, ed alla lotta contro l'Impero Ottomano; fu anche insignito dell\"'Ordine San Giacomo\". Durante questo periodo ebbe anche un figlio naturale, Roberto, nato dalla sua relazione con Olivia Giganti, il quale successivamente venne legittimato.\nIntrapresa la carriera ecclesiastica, divenne chierico della camera apostolica dal 23 marzo 1560 grazie all'appoggio dello zio pontefice.\nAmministratore apostolico della diocesi di Cassano dal 29 maggio 1560, in quanto non aveva ancora raggiunto l'et\u00e0 canonica per essere nominato vescovo: verr\u00e0 consacrato solo tra il 1564 ed il 1566 per mano del cugino cardinale Carlo Borromeo, arcivescovo di Milano. Rassegn\u00f2 le dimissioni dal governo della sua diocesi l'anno successivo, quando venne nominato \"legato pontificio\" presso l'imperatore Ferdinando I ed il \"Re dei Romani\" Massimiliano.\nElevato alla dignit\u00e0 cardinalizia, venne creato cardinale diacono nel concistorio del 26 febbraio 1561, ricevendo la porpora e il titolo dei Ss. XII Apostoli il 10 marzo di quello stesso anno. Eletto dal capitolo della cattedrale, venne preconizzato vescovo di Costanza il 24 ottobre 1561 e poi legato perpetuo ad Avignone. Arciprete della basilica di San Giovanni in Laterano, il 10 novembre 1561 divenne legato pontificio al Concilio di Trento. Nominato governatore di Fermo il 27 dicembre 1561, opt\u00f2 per l'ordine dei cardinali presbiteri il 30 luglio 1563 mantenendo la propria diaconia. Governatore di Norcia e Montagna dal 3 ottobre 1564, divenne legato nella Marca d'Ancona dal 1\u00ba novembre di quello stesso anno, guadagnandosi anche il governatorato di Ascoli dal 3 novembre successivo. Legato pontificio alla Dieta di Augusta, prese parte al conclave del 1565-1566 che elesse pontefice Pio V ed opt\u00f2 quindi per la diaconia di San Giorgio in Velabro (15 maggio 1565). Governatore di Antona e Cereti dal 18 agosto 1565, divenne governatore \"ad vitam\" di Castello Stronconi (11 novembre 1565), nonch\u00e9 governatore di Capranica, carica che mantenne sino al 1588.\nRicevette la licenza per lasciare Roma e recarsi a Costanza nel febbraio del 1566, facendo ritorno nella citt\u00e0 eterna nel 1572 in occasione del conclave che elesse papa Gregorio XIII. Opt\u00f2 quindi per il titolo di Santa Maria degli Angeli dal 3 ottobre 1577, poi per quello di San Pietro in Vincoli dal 3 ottobre dell'anno successivo, poi per quello di San Clemente dal 17 agosto 1579 ed infine per quello di Santa Maria in Trastevere dal 5 dicembre 1580. Prese parte al conclave del 1585 che elesse papa Sisto V e dal 31 luglio 1589 rinunci\u00f2 al governo della propria diocesi, nonch\u00e9 l'anno successivo al suo ruolo di legato ad Avignone, provato da una malattia. In ultimo prese parte al primo conclave del 1590 che elesse papa Urbano VII e poi al secondo in quello stesso anno che elesse papa Gregorio XIV, ancora a quello del 1591 che elesse papa Innocenzo IX ed a quello del 1592 che elesse Clemente VIII. Venne nominato legato a Viterbo dal novembre del 1592.\nFinanzi\u00f2 l'erezione del \"Collegio Helvetico\" con la cessione dell'abbazia di Mirasole di cui era stato infeudato e fiss\u00f2 la propria abitazione romana nel palazzo Riario, celebre anche per essere stato disegnato da Melozzo da Forl\u00ec, facendovi eseguire numerosi lavori: il palazzo \u00e8 noto oggi come Palazzo Altemps; qui deposit\u00f2 le collezioni della sua famiglia. Sua fu anche Villa Mondragone a Frascati.\nMor\u00ec a Roma nel 1595 e venne sepolto nella cappella da lui eretta nella chiesa Santa Maria in Trastevere: da uno dei suoi figli naturali, Roberto, discende la famiglia dei duchi di Gallese.\nGenealogia episcopale.\nLa genealogia episcopale \u00e8:"}
{"id": "631013", "revid": "116993691", "url": "https://it.wikipedia.org/wiki?curid=631013", "title": "La Bibbia di Gerusalemme", "text": "La Bibbia di Gerusalemme (\"La Bible de J\u00e9rusalem\", abbr. BJ) \u00e8 una versione della Bibbia pubblicata a fascicoli tra il 1948 e 1953 e pubblicata integralmente e con revisione nel 1973. Fu riveduta nel 1998 ed \u00e8 opera dell'\u00c9cole biblique et arch\u00e9ologique fran\u00e7aise.\n\u00c8 utile soprattutto per le sue introduzioni, per le note a fondo pagina, e per la ricchezza di rimandi a margine. \u00c8 stata tradotta, con il testo biblico o solo nella parte di commento e introduzione, in molte altre lingue. Il criterio di traduzione \u00e8 stato il confronto con i testi originali in ebraico-aramaico e greco. Laddove le antiche versioni discordano, vengono segnalate in nota le lezioni alternative. L'edizione italiana (EDB 1974) traduce tutto il materiale, a eccezione del testo biblico, per il quale adotta la Bibbia CEI, cio\u00e8 la traduzione ufficiale della Conferenza Episcopale Italiana del 1971, usata nel culto italiano. E' nota per essere parecchio utilizzata in ambito parrocchiale.\nLa nuova edizione italiana, con il testo nella nuova traduzione CEI, \u00e8 uscita il 1\u00ba febbraio 2009."}
{"id": "631015", "revid": "446353", "url": "https://it.wikipedia.org/wiki?curid=631015", "title": "Primo maresciallo dell'Impero", "text": "Primo maresciallo dell'Impero fu un titolo onorifico istituito il 2 aprile 1938 per iniziativa spontanea di un gruppo di deputati e senatori fascisti, con l'intento di celebrare il ruolo svolto da Benito Mussolini nel successo ottenuto nella guerra d'Etiopia, cui segu\u00ec la proclamazione dell'Impero italiano.\nIl distintivo del grado era una doppia greca sormontata da un'aquila sul cappello e sulle maniche della giacca.\nTesto.\nLa legge 2 aprile 1938, n. 240 istitu\u00ec in soli due articoli il nuovo grado supremo delle Forze armate del Regno d'Italia: \u00abArt. 1.\u00c8 creato il grado di Primo Maresciallo dell'Impero.Art. 2.Tale grado \u00e8 conferito a Sua Maest\u00e0 il Re Imperatore e a Benito Mussolini, Duce del Fascismo\u00bb.L'attribuzione fu quindi conferita esclusivamente a re Vittorio Emanuele III, quale Capo dello Stato, e a Benito Mussolini nella sua funzione di Duce del Fascismo, il quale ricopriva anche le cariche di Capo del Governo, Primo ministro e Segretario di Stato. \nDa questo fatto si gener\u00f2 una polemica negli ambienti monarchici, che non concepivano nella gerarchia militare l'equiparazione del Re ad un'altra personalit\u00e0, fosse anche il Capo del Governo.\nStoria.\nIl 30 marzo 1938 la Camera approv\u00f2 per acclamazione la proposta di legge, presentata la mattina stessa. Il presidente della Camera Costanzo Ciano e il segretario del PNF Achille Starace, alla guida di un gruppo di deputati, marciarono su palazzo Madama e gremirono le tribune (cantando in coro \"Giovinezza\"), mentre il presidente del Senato Luigi Federzoni nomin\u00f2 seduta stante una commissione referente presieduta dal generale Giovanni Girolamo Romei Longhena. Questi rifer\u00ec all'aula dopo una ventina di minuti, mentre i deputati dalle tribune rumoreggiavano; il senatore Asinari di Bernezzo ebbe appena il tempo di informare il monarca degli eventi, che il testo era gi\u00e0 stato approvato dall'aula di palazzo Madama per acclamazione.\nIl Re si rifiut\u00f2, in un primo tempo, di firmare la legge, anche perch\u00e9 non ne era stato preventivamente informato e le modalit\u00e0 di approvazione parlamentare erano alquanto irrituali (basti dire che l'intero iter di approvazione da parte delle due camere si svolse nella giornata del 30 marzo 1938). La questione fu sottoposta, per un parere, all'allora Presidente del Consiglio del Regno (l'attuale Consiglio di Stato), il celebre giurista Santi Romano, che ritenne legittima l'istituzione del grado e la sua attribuzione al Re e al Capo del Governo.\nSu tale parere re Vittorio Emanuele III ebbe a pronunciare parole durissime: \u00abI professori di diritto costituzionale, specialmente quando sono dei pusillanimi opportunisti, come il professor Santi Romano, trovano sempre argomenti per giustificare le tesi pi\u00f9 assurde: \u00e8 il loro mestiere; ma io continuo ad essere della mia opinione. Del resto non ho nascosto questo mio stato d'animo ai due presidenti delle Camere, perch\u00e9 lo rendessero noto ai promotori di questo smacco alla Corona, che dovr\u00e0 essere l'ultimo\u00bb.L'autore John Gooch dichiara in una sua opera che il grado spett\u00f2 anche a Pietro Badoglio, a seguito della nomina a Capo del Governo, pur apparendo il fatto dubbio, in quanto la legge istitutiva indicava espressamente i soli Vittorio Emanuele III e Benito Mussolini quale beneficiari del grado onorifico.\nLa legge istitutiva \u00e8 stata abrogata definitivamente dal decreto-legge 22 dicembre 2008, n. 200, convertito, con modificazioni, dalla legge 18 febbraio 2009, n. 9.\nScopo della legge.\nIl grado di Primo Maresciallo dell'Impero non aveva solo la funzione di equiparare Mussolini a re Vittorio Emanuele III nella gerarchia militare, e dunque tentare in un secondo momento di estromettere il sovrano dalla funzione di comando delle Forze Armate, ma anche un valore ideologico nella costruzione della figura del Duce nella dottrina fascista. Subito dopo la guerra d'Etiopia e la proclamazione dell'Impero, molti intellettuali di punta del Regime iniziarono a chiedersi come risolvere il problema della \"diarchia\" nell'ambito della costruzione dello Stato totalitario. Ad esempio Carlo Costamagna era convinto del fatto che se l'Italia fascista, erede della Roma imperiale, ambiva a dar vita ad una Europa unita, la diarchia doveva necessariamente essere eliminata. \nAnche Giuseppe Bottai arriv\u00f2 alla conclusione che, per entrare nella fase \"totalitaria\" del Fascismo, ci fosse bisogno di un Duce che assumesse su di s\u00e9 le pi\u00f9 importanti cariche dello Stato (ed il primo maresciallato era una di queste). Nel suo diario Bottai, per\u00f2, scrisse che \"il prossimo duce sar\u00e0 Umberto\". Dunque l'istituzione del grado di Primo Maresciallo dell'Impero poteva non essere un'iniziativa mirante a svuotare l'istituto monarchico delle sue prerogative (nonostante Mussolini avesse pensato pi\u00f9 volte in quel periodo di liberarsi della Monarchia); almeno per un ideologo come Bottai essa puntava, anzi, ad amalgamare l'autorit\u00e0 dinastico-monarchica con quella dello \"Stato nuovo\" costruito dal Fascismo."}
{"id": "631017", "revid": "33277", "url": "https://it.wikipedia.org/wiki?curid=631017", "title": "Mark Sittich von Hohenems", "text": ""}
{"id": "631020", "revid": "33277", "url": "https://it.wikipedia.org/wiki?curid=631020", "title": "Markus Sitticus von Hohenems", "text": ""}
{"id": "631024", "revid": "6923", "url": "https://it.wikipedia.org/wiki?curid=631024", "title": "Vinland", "text": "Vinland o Vinlandia (in norvegese \"Vinland\") \u00e8 il nome che i Vichinghi diedero alla porzione di America settentrionale, oggi nota come Terranova, che raggiunsero durante una spedizione. Sembra che il toponimo si riferisca alla vite selvatica che vi cresceva in grande quantit\u00e0, cosa che, secondo le saghe, not\u00f2 per primo Tyrkir, un guerriero germanico o forse ungherese al seguito dell'esploratore Leif Erikson.\nI coloni fondarono l\u00ec dei piccoli stanziamenti che tuttavia decaddero rapidamente, molto probabilmente a causa dell'ostilit\u00e0 dei nativi americani e della distanza dalla madrepatria; difatti il \"Flateyjarb\u00f3k\" testimonia che i primi rapporti che i Vichinghi intrattennero con gli abitanti locali non furono per nulla pacifici.\nAlcuni scavi archeologici nel sito di L'Anse aux Meadows, nella parte settentrionale dell'isola di Terranova, confermano quello che le fonti antiche dicono sul Vinland. Il primo che ne parl\u00f2 fu Adamo da Brema nelle sue \"Gesta Hammaburgensis Ecclesiae Pontificum\". Altri importanti riferimenti, pi\u00f9 estensivi ma meno attendibili, provengono da alcune saghe contenute nel \"Flateyjarb\u00f3k\", in particolare la \"Saga di Erik il Rosso\", la \"Saga dei Groenlandesi\" e la \"Saga di Olaf Tryggvason\".\nIntroduzione.\nLa questione se i Vichinghi siano giunti o meno nel Nordamerica molto prima di Cristoforo Colombo (forse intorno all'anno 1000) \u00e8 stata a lungo dibattuta dagli storici. Sappiamo che intorno al 980 i Vichinghi islandesi scoprirono la Groenlandia e, trovandola disabitata, si insediarono sulla costa sud-occidentale. Le prime ipotesi di un successivo sbarco e addirittura di tentativi di insediamento dei Vichinghi in zone come Labrador e Terranova trovavano giustificazione soprattutto in alcuni passi della saga di Erik il Rosso, in cui veniva menzionato un viaggio di Erik in una regione oltre oceano detta \"Vinland\", abitata da un popolo (gli \"Skr\u00e6lingar\") che sembrava corrispondere alle prime descrizioni dei nativi americani a opera dei successivi esploratori europei.\nNel 1961, la scoperta di tombe vichinghe dell'XI secolo a L'Anse aux Meadows ha fornito una prova della correttezza di questa ipotesi. Oggi si d\u00e0 per certo che i Vichinghi giunsero, oltre che in Groenlandia, anche sull'isola di Terranova.\nIl problema della localizzazione.\nI racconti vichinghi descrivono Vinland come una terra ospitale e dal clima mite. L'apparente discordanza tra queste affermazioni e le attuali condizioni climatiche di Terranova si potrebbe collegare al periodo caldo medioevale, fenomeno durato sino al XIII secolo circa. D'altronde, anche l'etimo di \"Groenlandia\" (\"terra verde\"), \u00e8 spiegabile in tal senso, anche se \u00e8 stato ipotizzato che fosse stato Erik il Rosso ad inventarlo per attirare l'immigrazione.\nMolti studiosi affermano di contro che l'insediamento avrebbe dovuto trovarsi in aree notevolmente pi\u00f9 meridionali, forse persino ai confini con l'attuale Virginia. Si ipotizza anche che in origine il toponimo fosse scritto \"V\u012dn-land\" (con la \"i\" breve, e non \"V\u012bn-land\", con la \"i\" lunga, come nei codici) con il differente significato di \"terra del pascolo\", richiamando un paesaggio pi\u00f9 tipico delle latitudini pi\u00f9 elevate. La radice \"V\u012dn\" era usatissima per riferirsi ad una fattoria, e ancora oggi si ritrova in \"Granvin\" e \"Bj\u00f8rgvin\" (ovvero Bergen); \"V\u012dnland\" \u00e8 attestato anche come nome vichingo di una localit\u00e0 della Gran Bretagna, l'odierna Woolland. Gli studiosi di linguistica hanno per\u00f2 dimostrato che, sia come prefisso che come suffisso, questo particolare uso di \"vin\" era cessato molto prima della colonizzazione dell'Islanda e della Groenlandia.\nL'America, \"terra del vino\".\nTra il 1000 e il 1200 d.C., le temperature estive in Europa e in Nord America erano pi\u00f9 elevate di circa 1\u00a0\u00b0C rispetto alla media attuale. Per questo si coltivava la vite pi\u00f9 a nord e a un'altitudine maggiore di quanto sia possibile oggi. In quel periodo i Vichinghi, navigatori scandinavi, trovarono il passaggio settentrionale dall'Europa all'America e colonizzarono la Groenlandia, il cui nome significa \u00abterra verde\u00bb. L'inconsapevole scoperta dell'America avvenne poco prima dell'anno 1000, e la nuova terra (probabilmente l'attuale Terranova) venne battezzata Vinland, \u00abterra del vino\u00bb. Vinland viene menzionata per l'ultima volta nel 1121: poi le temperature gradualmente scesero e i ghiacci bloccarono le rotte verso le nuove terre. Dal 1410 si interrompono anche le notizie sulle colonie vichinghe in Groenlandia."}
{"id": "631025", "revid": "121423896", "url": "https://it.wikipedia.org/wiki?curid=631025", "title": "Minnesang", "text": "Il Minnesang (AFI: ), letteralmente \"canto d'amore\", era un tipo di componimento lirico, spesso una canzone per l'appunto, scritto in alto tedesco medio nel periodo che va dal XII secolo al XIV secolo, il cui principale soggetto era l'amore.\nI compositori e i cantori di minnesang erano detti Minnes\u00e4nger (AFI: ), in italiano raramente indicati anche con il termine minnesinghero, e possono venir considerati gli equivalenti tedeschi dei trovatori occitani.\nIn mancanza di adeguate biografie esiste un ampio dibattito su quale fosse di preciso la loro collocazione in seno alla struttura sociale del Sacro Romano Impero. Alcuni sostengono che appartenessero all'alta nobilt\u00e0 - il \"codice Manesse\" del XIV secolo riporta infatti che fra questi personaggi erano presenti duchi, conti, re e persino l'imperatore Enrico VI - bench\u00e9 molti Minnes\u00e4nger pare venissero appellati col titolo di \"Meister\" (\"maestro\"), facendo pertanto immaginare potessero trattarsi di persone di modesta estrazione sociale, mentre altri ancora sostengono che fossero vassalli dei grandi signori appartenenti alla nobilt\u00e0.\nComunque sia, i Minnes\u00e4nger erano autori ed esecutori di minnesang che servivano presso le corti tedesche, come dimostra il fatto che Friedrich von Husen lavorasse alla corte di Federico Barbarossa e mor\u00ec durante una Crociata; a questo proposito va detto che per i suoi servigi quale Minnes\u00e4nger, Walther von der Vogelweide divenne vassallo dell'imperatore Federico II di Svevia.\nMolti dei pi\u00f9 famosi minnes\u00e4nger erano altres\u00ec famosi come scrittori di poesia epica.\nStoria.\nI primi testi sono datati intorno al 1150 e i primi ad essere chiamati Minnes\u00e4nger sono Der von K\u00fcrenberg e Dietmar von Aist chiaramente indicati in scritti della tradizione germanica della seconda met\u00e0 del XII secolo.\nI primi Minnes\u00e4nger scrivono ancora sotto l'influenza dei trovatori provenzali e dei trovieri del nord della Francia.\nDal 1190 finalmente i compositori tedeschi si liberano dall'influenza francese e questo periodo viene detto del \"Minnesang classico\" nel quale i compositori sono alla ricerca di nuovi temi e nuove forme. \nGli ultimi Minnesang risalgono al 1230 in cui dalla forma classica si passa a una certa elaborazione virtuosistica delle melodie.\nMelodie.\nSolo un piccolo numero di melodie legate ai minnesang sono pervenute ai nostri giorni in manoscritti per lo pi\u00f9 del XV secolo. Peraltro \u00e8 molto difficile decifrare la notazione musicale e da qui la difficolt\u00e0 di eseguire queste opere. Comunque, anche se le note possono essere decifrate, rimane problematica l'interpretazione del ritmo dal XII secolo.\nSviluppi successivi.\nNel XV secolo il minnesang si svilupp\u00f2 ed evolse nella tradizione dei \"Meistersinger\". Le due tradizioni sono alquanto differenti in quanto i Minnes\u00e4nger erano per lo pi\u00f9 aristocratici, mentre i Meistersinger erano mercanti o gente comune, quindi di estrazione borghese.\nAlmeno due opere hanno trattato il tema del minnesang: \"Tannh\u00e4user\" di Wagner e \"Guntram\" di Richard Strauss.\nI dodici \"alte Meister\".\nDodici tra i Minnes\u00e4nger, detti vecchi maestri o \"alte Meister\", furono presi dal Meistersang come esempi cui riferirsi. Si tratta di:"}
{"id": "631028", "revid": "599013", "url": "https://it.wikipedia.org/wiki?curid=631028", "title": "Angelo Cereser", "text": "Caratteristiche tecniche.\nIn origine portiere, si trasform\u00f2 per esigenze tattiche in centromediano prima, e libero in seguito.\nAbile nel gioco aereo, faceva della grinta il suo punto di forza, badando esclusivamente alla sostanza, e per questo fu soprannominato \"Trincea\" dai tifosi \"granata\".\nCarriera.\nSan Don\u00e0.\nInizi\u00f2 a dare i primi calci al pallone nel San Don\u00e0. Nei primi anni sessanta nella squadra biancoceleste iniziavano la loro carriera anche giocatori come Elvio Salvori, Enzo Ferrari e Gianfranco Bedin.\nTorino.\nNel 1962 fu acquistato dal Torino, molto attivo nel monitorare i giovani talenti del Lombardo-Veneto. Dopo tre anni di apprendistato nelle giovanili venne inserito in prima squadra nella stagione 1965-1966, e il 19 settembre esord\u00ec nel match Spal-Torino (0-0).\nL'allenatore Nereo Rocco lo impost\u00f2 marcatore puro e concluse la sua prima stagione con 16 presenze, mentre in quella successiva entr\u00f2 in pianta stabile a far parte dei titolari collezionando 25 gettoni in campionato. Nella stagione 1967-1968 venne chiamato alla guida della squadra Edmondo Fabbri che lo trasform\u00f2 in libero, ruolo che ricopr\u00ec per il resto della sua carriera. Quella stagione fu contrassegnata dalla tragica scomparsa di Luigi Meroni e dalla vittoria della Coppa Italia.\nNella stagione 1968-1969 chiuse con 24 partite in campionato ed esord\u00ec in una competizione europea, la Coppa delle Coppe, il 18 settembre 1968 in Partizani-Torino (1-0). Nella stagione 1969-1970 era ormai diventato titolare inamovibile, e in quella successiva conquist\u00f2 con la squadra la sua seconda Coppa Italia, battendo ai rigori il Milan. Inoltre, stabil\u00ec il suo record personale di marcature con 4 gol, di cui due segnate su rigore nel derby di ritorno il 21 marzo 1971.\nPer la stagione 1971-1972, con il nuovo allenatore Gustavo Giagnoni la squadra sfior\u00f2 la vittoria del campionato, piazzandosi al 3\u00ba posto in classifica a un punto dal titolo. Questa fu la sua ultima stagione ad alti livelli, poich\u00e9 un brutto infortunio al menisco e un incidente stradale lo costrinsero in pratica a saltare la stagione successiva. Nella stagione 1973-1974 ebbe anche alcune incomprensioni con Giagnoni, che lo considerava finito, ma riusc\u00ec a riprendere il suo posto in squadra. Nel 1974-1975 torn\u00f2 in panchina Fabbri, ma le cose andarono male e ci furono critiche anche verso Cereser, accusato di far parte di un clan composto dai giocatori della vecchia guardia. Concluse la sua decennale esperienza in \"granata\" con 311 presenze totali, piazzandosi all'undicesimo posto nei giocatori pi\u00f9 presenti della storia del Torino.\nBologna.\nNell'estate del 1975 il 10 luglio 1975 pass\u00f2 al Bologna, dove disput\u00f2 altri tre campionati di massima serie concludendo l'attivit\u00e0 agonistica nel 1978.\nDopo il ritiro.\nNel novembre 1979 divenne direttore sportivo dell'Alessandria per la stagione 1979-1980 che termin\u00f2 con la retrocessione dei \"grigi\" in Serie C2.\nNel febbraio del 1981 venne ingaggiato come allenatore della compagine piemontese del Saluzzo, militante nel campionato di Promozione, incarico che lascer\u00e0 al termine della stagione, conclusa al 13\u00ba posto."}
{"id": "631031", "revid": "486946", "url": "https://it.wikipedia.org/wiki?curid=631031", "title": "Cadwalladr", "text": ""}
{"id": "631033", "revid": "106908", "url": "https://it.wikipedia.org/wiki?curid=631033", "title": "Biozona", "text": "La biozona \u00e8 l'unit\u00e0 di base della biostratigrafia, ovvero quella porzione di successione rocciosa caratterizzata da un preciso contenuto fossilifero, che permette di differenziare una parte di successione dalle altre. In genere l'individuazione delle biozone si attua analizzando le successioni sedimentarie marine a strati; per\u00f2 \u00e8 necessaria una successione di un'area geografica di riferimento. Per capire meglio si pu\u00f2 prendere un esempio significativo, come quello del piano Toarciano, rappresentato in Italia dal Rosso lombardo e dal Rosso Ammonitico umbro-marchigiano. Il Toarciano viene generalmente suddiviso in zone ad ammoniti, che sono considerati generalmente i migliori fossili guida del Giurassico; quelle del Rosso Ammonitico per i recenti progressi in Italia sono 7: dal basso verso l'alto, \"Hildaites\" striatus, Hildaites undicosta, Hildoceras bifrons, Merlaites gradatus, \"Geczyceras\" bonarellii, intervallo poco indagato, Dumortieria meneghinii e Pleydellia aalensis. Tutte queste zone tetidee sono correlabili con quelle ad ammoniti delle successioni nordeuropee (Cariou e Hantzpergue 1997 e Venturi e al. 2010). Le biozone sono quindi definibili dai limiti inferiore e superiore, come avviene per i piani. Ci\u00f2 comporta che piani e zone sono da considerare intimamente connessi, malgrado occupino campi concettuali differenti; infatti le biozone sono le unit\u00e0 fondamentali della biostratigrafia, mentre i piani lo sono per la cronostratigrafia (Brouwer, 1972).\nTipologie.\nI differenti tipi di biozone vengono stabiliti in funzione degli eventi biostratigrafici che si manifestano, come il numero di taxa contemplati, la loro frequenza, l'abbondanza, la prima apparizione o l'ultima all'interno di una data successione stratigrafica. I nomi delle biozone sono formati dal tipo di biozona (ad esempio biozona di acme, associazione o distribuzione) seguito dal nome completo, secondo le regole della nomenclatura binomiale, di uno o al massimo due taxa rappresentativi della zona stessa. Cos\u00ec si avr\u00e0 ad esempio \" Biozona di estensione dell\"Exus albus\"\", che si pu\u00f2 anche abbreviare in \"zona dell\"E. albus\"\". Si possono anche utilizzare le lettere in ordine alfabetico per denominare biozone successive (A,B,C), senza tuttavia darne una numerazione formale. \nSi possono cos\u00ec identificare vari tipi di biozone:"}
{"id": "631034", "revid": "178909", "url": "https://it.wikipedia.org/wiki?curid=631034", "title": "Da Peraga", "text": "I da Peraga furono una nobile famiglia padovana.\nIl loro nome li lega al villaggio di Peraga, ora frazione del comune di Vigonza. Qui possedevano un castello, distrutto nel 1319 da Jacopo da Carrara e dal quale potrebbe essersi evoluta l'attuale villa Bettanini.\nStoria.\nI Peraga discenderebbero da un'altra importante casata della quale per\u00f2 si conosce ancora poco: i Fontaniva, signori dell'omonima cittadina. Il loro primo rappresentante noto \u00e8 Uberto di Ariprando, che nella seconda met\u00e0 dell'XI secolo era una delle figure pi\u00f9 influenti della nobilt\u00e0 padovana. Nel 1064 venne nominato avvocato (ovvero amministratore dei beni civili) dell'abbazia di Sant'Ilario ed ebbe da questa vari feudi, fra i quali nove masserie ed un mulino localizzati, si noti, nelle stesse localit\u00e0 in cui secoli dopo sussistevano le propriet\u00e0 dei Peraga.\nIl primo a portare il cognome fu Riprando, citato nel 1158. Suo figlio Ugolino fu pure avvocato di Sant'Ilario dal 1190 ai primi del Duecento. A questi subentr\u00f2 Geremia, che fu comandante dell'esercito padovano nella guerra contro Venezia del 1215.\nLa famiglia fu tragicamente coinvolta nelle vicende che videro come protagonista Ezzelino da Romano: secondo il racconto di Rolandino da Padova, nel 1251 i fratelli Giovanni e Pietro da Peraga, figli del suddetto Geremia, furono uccisi dal \"Tiranno\" perch\u00e9 una loro sorella, Guardionessa o Gardionisia, era andata in sposa a Tiso VI da Camposampiero, suo acerrimo nemico.\nL'episodio \u00e8 riportato anche da Pietro Gerardo il quale, in aggiunta, cita un Africano da Peraga, che nel 1237 era capitano del castello di Cartura, e un Filippo da Peraga, che nel 1238 organizz\u00f2 contro Ezzelino una congiura. In ogni caso, anche questi due membri dovevano essere gi\u00e0 morti prima del 1256.\nUnica sopravvissuta a queste vicissitudini fu Balzanella di Pietro la quale risult\u00f2 quindi unica erede di un'ingente fortuna: il suo feudo si estendeva su una vasta area collocata lungo la fascia meridionale dell'Oltrebrenta (il territorio di Padova delimitato dagli attuali Muson Vecchio e Naviglio del Brenta) e comprendente i centri fortificati di Peraga e Mirano. And\u00f2 in sposa al patrizio veneziano Marino Badoer che, da questo momento, divenne amministratore del patrimonio di famiglia.\nDalla loro unione ebbe origine la famiglia Badoer da Peraga, distintasi negli anni successivi come sostenitrice dei Carraresi."}
{"id": "631036", "revid": "62748", "url": "https://it.wikipedia.org/wiki?curid=631036", "title": "Minnesanger", "text": ""}
{"id": "631042", "revid": "599013", "url": "https://it.wikipedia.org/wiki?curid=631042", "title": "Fcu", "text": ""}
{"id": "631049", "revid": "125906075", "url": "https://it.wikipedia.org/wiki?curid=631049", "title": "Assia Noris", "text": "Biografia.\nAssia Noris nacque a San Pietroburgo, allora capitale dell'Impero russo, nel 1912: il padre era un ufficiale tedesco, la madre era di nazionalit\u00e0 ucraina. In seguito alla rivoluzione russa fugg\u00ec in Francia, trasferendosi poi in Italia nel 1929.\nIl successo cinematografico.\nIl suo debutto cinematografico avvenne nel 1932 in \"Trois hommes en habit\" di Mario Bonnard (che l'anno dopo ne girer\u00e0 una nuova versione per il mercato italiano, \"Tre uomini in frak\", interpretata anche questa dalla Noris), ma la sua fama \u00e8 legata principalmente ai film diretti da Mario Camerini (con il quale fu sposata dal 1940 al 1943) e recitati in coppia con Vittorio De Sica.\nLa sua capacit\u00e0 di interpretare alla perfezione il personaggio della ragazza onesta fu uno degli elementi del successo di pellicole come \"Il signor Max\" (1937) e \"I grandi magazzini\" (1939): Assia Noris conquist\u00f2 il pubblico con la sua bellezza e il suo stile di recitazione fine ed elegante, ingenuo e malizioso al tempo stesso, diventando una delle grandi dive del cinema italiano degli anni trenta e quaranta.\nIncarn\u00f2, agli occhi di una generazione di italiani, l'ideale di donna con la D maiuscola, descritta nelle canzoni dell'epoca e nelle pellicole del filone dei telefoni bianchi, di cui fu forse l'attrice pi\u00f9 rappresentativa, ossia l'eroina angelica di un mondo rassicurante e romantico, privo di nubi e drammi.\nIl suo successo continu\u00f2 con la commedia \"Dora Nelson\" (1939) diretta da Mario Soldati, ed in seguito grazie a film come \"Una romantica avventura\" (1940), \"Una storia d'amore\" (1942), entrambi diretti dal marito, \"Un colpo di pistola\" (1942) di Renato Castellani e \"Una piccola moglie\" (1943) di Giorgio Bianchi, prov\u00f2 la sua capacit\u00e0 di saper affrontare anche ruoli drammatici, ma, terminata la seconda guerra mondiale, caduto il regime fascista e divorziatasi da Camerini, la sua stella tramont\u00f2 molto rapidamente. Dopo il legame con il regista romano seguirono i matrimoni con Jacob Pelster, Tony Habib, e poi Roberto Rossellini.\nTra gli episodi pi\u00f9 emblematici nel periodo del suo massimo successo, si pu\u00f2 annoverare l'incontro con Adolf Hitler, descritto da Assia Noris come un pupazzo di neve, con il naso, i baffi e gli occhi finti, che tra una spruzzata ed un'altra di saliva in faccia, le chiese di recitare per conto della UFA (la pi\u00f9 importante casa cinematografica tedesca del tempo), ricevendo per\u00f2 una imbarazzata risposta negativa. Tra i suoi atti che crearono sconcerto fra gli italiani, si ricorda l'apparizione, sconvolgente ed inusuale a quei tempi, in un costume a due pezzi, mentre alcuni suoi comportamenti, ritenuti poco in linea con l'\"etica di regime\", le costarono non solo continui rimproveri da parte del ministero della cultura popolare e del ministro Gaetano Polverelli, ma anche la deportazione in Germania.\nDal dopoguerra al ritiro sanremese.\nNel dopoguerra Assia Noris tent\u00f2 la via del teatro e recit\u00f2 anche in alcuni film all'estero con risultati alquanto deludenti. Dopo circa quindici anni di assenza, nel 1965 torn\u00f2 a sorpresa nel film \"La Celestina P... R...\" di Carlo Lizzani ma non riusc\u00ec a recuperare il successo perduto e abbandon\u00f2.\nMor\u00ec nel 1998 a Sanremo, dove viveva da decenni, dopo un ricovero a causa di un malore. Fu sepolta nel cimitero di Valle Armea."}
{"id": "631066", "revid": "15756", "url": "https://it.wikipedia.org/wiki?curid=631066", "title": "Prodotti Google", "text": "\"Questa pagina \u00e8 un sommario dei servizi e degli strumenti forniti da Google.\"\nQuesta lista dei prodotti Google elenca tutti i servizi autonomi e gli strumenti importanti, creati o acquistati da Google. Vi sono tutti quelli stabili, quelli in fase di sviluppo (beta), o parte di Google Labs, ma anche quelli fusi o scartati.\nMolti di questi prodotti, tra cui Google News, Google Suggest, AdSense e Orkut, sono stati sviluppati individualmente o da piccoli gruppi di dipendenti di Google: tutti i dipendenti di Google possono usare il 20% del loro tempo lavorativo per occuparsi in piena libert\u00e0 di progetti di loro interesse.\nApplicazioni mobili.\nApplicazioni web mobili.\n\u00c8 possibile accedere a questi prodotti tramite un browser su un dispositivo mobile.\nProdotti e servizi fuori produzione.\nGoogle ha ritirato molte offerte, a causa dell'integrazione in altri prodotti Google o della mancanza d'interesse. Le offerte discontinue di Google sono definite colloquialmente come Google Graveyard.\nPianificati per essere interrotti.\nApplicazioni che non sono pi\u00f9 in sviluppo e che dovrebbero essere sospese in futuro:"}
{"id": "631067", "revid": "6923", "url": "https://it.wikipedia.org/wiki?curid=631067", "title": "Microsoft Jet Database Engine", "text": "Il Microsoft Jet Database Engine \u00e8 un motore di database relazionale con limitate capacit\u00e0, se paragonato a grossi sistemi come Oracle, \nMySQL o lo stesso compagno di squadra SQL Server, ma permette di gestire un numero di connessioni sufficienti per piccole reti di tipo SOHO.\nDopo un certo numero di connessioni (circa cinque, ma dipende dalla dimensione delle viste e tabelle coinvolte) le prestazioni decadono sensibilmente, tanto da renderlo di fatto poco utilizzabile.\nGestisce le transazioni, ha il supporto per l'integrit\u00e0 referenziale e permette connessioni di tipo nativo, con ADO ed il pi\u00f9 vecchio Data Access Objects (DAO), ma anche connessioni ODBC."}
{"id": "631076", "revid": "125601575", "url": "https://it.wikipedia.org/wiki?curid=631076", "title": "Saturnino (musicista)", "text": "Nei suoi album si trovano diversi generi musicali, in cui sono percepibili le influenze classiche derivate dagli studi di violino in giovent\u00f9, ma anche di rock, jazz, hip hop e funk.\nBiografia.\nFin da piccolo si dedica allo studio del violino, prima di scoprire il basso elettrico all'et\u00e0 di 14 anni. Entra a far parte di alcune band locali esplorando diversi generi musicali. Nel 1985 entra nel gruppo hardcore punk Dictatrista. Il gruppo si scioglier\u00e0 nel 1986.\nDal 1991 \u00e8 il bassista di Jovanotti, conosciuto in uno studio di registrazione a Milano, con cui ha scritto molti brani, tra i quali: \"Coraggio\", \"Bruto\", \"Benvenuti nella giungla, Ragazzo fortunato, Io no, Serenata Rap, Attaccami la spina,\" \"Soleluna, Per te, Salvami,\" \"Penso positivo\", \"L'ombelico del mondo, Mezzogiorno, Safari,\" \"Il pi\u00f9 grande spettacolo dopo il Big Bang\", \"Sabato\", \"Gli immortali\"\",\" \"Baciami ancora\", colonna sonora dell'omonimo film di Gabriele Muccino vincitrice del David di Donatello come miglior canzone originale, e molti altri.\nNel 1995 esordisce come solista con l'album \"Testa di basso\", nel quale suona, oltre al basso, chitarra e batteria. Negli anni successivi pubblica altri due album solisti, \"Zelig\" e \"Clima,\" e un album dal vivo, \"Satournino\". Nel 1997 ha prodotto per l'etichetta Soleluna l'opera prima di Giovanni Allevi \"13 dita.\" Nel 1998\",\" inoltre, ha partecipato come attore al film degli 883, \"Jolly Blu\", in veste del talent scout che scopre Max Pezzali. Nello stesso film ha anche partecipato Jovanotti nel ruolo del presidente della casa discografica\".\" Nel 1999 ha collaborato alla realizzazione del brano \"Il mio nome \u00e8 mai pi\u00f9\", con Jovanotti, Ligabue e Piero Pel\u00f9.\nNel corso degli anni ha collaborato con numerosi artisti, tra i quali Franco Battiato, suonando nel suo album \"L'imboscata\", Mietta, per l'album sperimentale e innovativo \"Daniela \u00e8 felice\", e poi per Gigi Cifarelli, Michael \"Patches\" Stewart, Pino Daniele, Luca Carboni, 883, Max Pezzali, Zero Assoluto, Pippo Pollina, Stylophonic, Roy Paci &amp; Aretuska. Nel 2004 realizza un tour intitolato \"Bass to the bones\", con i musicisti Riccardo Onori, chitarrista con lui nella band di Jovanotti, DJ Aladyn e Riccardo Speca.\nNel 2010 collabora con il gruppo rock Bud Spencer Blues Explosion e con il cantante e dj Alessio Bertallot alla registrazione in studio a Milano della cover degli LCD Soundsystem \"Daft Punk Is Playing at my House\". Nel 2013 conduce su LA7 il programma televisivo \"Guerrieri\". Nel 2015 viene pubblicata la sua prima autobiografia, curata da Massimo Poggini e intitolata \"Testa di basso\", come il suo primo album da solista. Nello stesso anno scrive insieme ad Emis Killa una canzone dedicata alla squadra di calcio del Milan, intitolata \"#Rossoneri.\"\nStile ed influenze.\nLo stile di Saturnino \u00e8 caratterizzato dalla fusione e dalla sperimentazione di diversi generi musicali, come il funk, il jazz e il rock. Riesce ad alternare con abilit\u00e0 le dita e il plettro, preferendo, comunque, pi\u00f9 quest'ultimo nella seconda parte della carriera. Tra i suoi principali ispiratori troviamo Jaco Pastorius, Flea, Sting, Bootsy Collins, Bernard Edwards, James Jamerson, Pino Palladino, Mark King, Adam Clayton, Peter Hook, Paul Simonon e John Taylor.\nStrumenti.\nSaturnino, all'inizio della sua carriera con Jovanotti e da solista, ha utilizzato soprattutto un Ken Smith a sei corde e un Sadowsky a cinque corde. Dal 1998 collabora con la Noah Guitars, azienda di Lambrate produttrice di strumenti musicali in alluminio aeronautico, che ha realizzato per lui il Noah Excalibur a quattro corde, seguito dal Noah Paraffina nel 2013, sempre a quattro corde, che tuttora utilizza come basso principale sia in studio che live. Quest'ultimo basso, in particolare, possiede lo stesso design, ideato da Lorenzo Palmeri, di una chitarra realizzata anni prima dalla Noah per Lou Reed. Nel 2015 si aggiunge alla sua collezione un basso Noah disegnato dall'architetto Fabio Novembre e ispirato al suo logo. Tra gli altri bassi di Saturnino troviamo un Fender Precision Pino Palladino, un Gibson SG Pink corallo e un Eko a forma di cuore realizzato per essere suonato nel tour del 2013 durante \"Il Pi\u00f9 grande spettacolo dopo il Big Bang\"."}
{"id": "631080", "revid": "228587", "url": "https://it.wikipedia.org/wiki?curid=631080", "title": "Saturnino (nome)", "text": "Origine e diffusione.\nDeriva dal nome latino \"Saturninus\", un derivato del nome \"Saturnus\". \u00c8 considerato generalmente come un suo diminutivo, anche se originariamente era una forma aggettivale/patronimica (cio\u00e8 con il significato di \"dedicato a Saturno\", \"consacrato a Saturno\").\nIl nome viene talvolta interpretato anche come \"malinconico\", un significato figurato dovuto alla credenza popolare secondo la quale i nati sotto l'influsso del pianeta Saturno sarebbero soggetti a questo particolare stato d'animo.\nSostenuto dal culto verso numerosi santi, il nome \u00e8 pi\u00f9 usato in Sardegna, anche se in generale gode di scarsa diffusione.\nOnomastico.\nA differenza del nome Saturno da cui \u00e8 derivato, che ha avuto poca fortuna fra i primi cristiani, il martirologio romano riporta oltre una ventina di santi chiamati Saturnino. \nSolitamente, l'onomastico si festeggia il 29 novembre, data in cui si commemorano due santi cos\u00ec chiamati: san Saturnino, primo vescovo di Tolosa e martire, e san Saturnino \"il Vecchio\", martire di Cartagine. Fra gli altri santi con questo nome si ricordano, alle date seguenti:"}
{"id": "631082", "revid": "4506", "url": "https://it.wikipedia.org/wiki?curid=631082", "title": "Assassinio di Liaqat Ali Khan", "text": ""}
{"id": "631084", "revid": "212348", "url": "https://it.wikipedia.org/wiki?curid=631084", "title": "Gastone, Duca di Orleans", "text": ""}
{"id": "631088", "revid": "339392", "url": "https://it.wikipedia.org/wiki?curid=631088", "title": "Oi! punk", "text": ""}
{"id": "631093", "revid": "574302", "url": "https://it.wikipedia.org/wiki?curid=631093", "title": "Fotogrammi d'argento", "text": "I Fotogrammi d'argento (in spagnolo \"Fotogramas de Plata\") sono premi assegnati dalla rivista spagnola di cinema \"Fotogramas\" con cadenza annuale dal 1951.\nStoria.\nLa prima edizione venne celebrata nel 1951 per le pellicole realizzate nel 1950. Nel corso degli anni le categorie si sono allargate e modificate: fino al 1982 il premio alla migliore interpretazione era unico e non distingueva tra interpretazione maschile e femminile. \nNel 1987 \u00e8 stato introdotto il Premio alla Carriera denominato Fotogrammi d'onore (\"Fotogramas de Plata a todo una vida\").\nI premi alle pellicole straniere e nazionali sono votati dalla critica specializzata e quelli agli interpreti sono votati dal pubblico."}
{"id": "631094", "revid": "352448", "url": "https://it.wikipedia.org/wiki?curid=631094", "title": "Troviere", "text": ""}
{"id": "631100", "revid": "599013", "url": "https://it.wikipedia.org/wiki?curid=631100", "title": "Oeb", "text": ""}
{"id": "631102", "revid": "1305772", "url": "https://it.wikipedia.org/wiki?curid=631102", "title": "Apo", "text": ""}
{"id": "631103", "revid": "125383534", "url": "https://it.wikipedia.org/wiki?curid=631103", "title": "Aprilia Pegaso", "text": "LAprilia Pegaso \u00e8 una motocicletta prodotta dall'Aprilia. Fu una delle prime alternative alle classiche moto da enduro \"totale\" deserto-strada, presentando caratteristiche ciclistiche pi\u00f9 votate all'uso su asfalto e anticipando in questo l'evoluzione delle moto da enduro stradale. Fu presentata al pubblico per la prima volta nel 1989 nella cilindrata 125 cm\u00b3, \u00e8 stata prodotta anche nelle cilindrate 50\u00a0cm\u00b3, 600\u00a0cm\u00b3 e 650\u00a0cm\u00b3. \u00c8 uscita definitivamente di produzione nel 2011.\nPegaso 50.\nProdotto dal 1992 al 1995, questo modello, esattamente come il 125\u00a0cm\u00b3, riprende molto dall'Aprilia RX. La sua presentazione al pubblico venne accompagnata dalla versione 600 della moto. In questo modello non si \u00e8 portato un incremento di serbatoio come le altre versioni.\nPegaso 125.\nProdotta dal 1989 al 1995, l'Aprilia Pegaso 125 era una moto derivata dal Tuareg Wind, dal quale ereditava il telaio, la ciclistica in generale e il motore, il Rotax 123 da 124,8 cm\u00b3 a 2 tempi e si situava nel segmento delle entro fuoristradistiche, adatte ad un uso cittadino ma con delle capacit\u00e0 nel fuoristrada leggero.\nLa linea della moto presentava fianchetti portanumero laterali filanti e il serbatoio raccordato con il cupolino portafaro a doppi proiettori; era dotata di strumentazione comprendente contagiri, contachilometri, indicatore della temperatura e spie varie. Il motore era verniciato di colore grigio scuro con i carter esterni marrone metallizzato. La moto era anche dotata di un comodo portaoggetti posteriore che includeva due maniglie laterali per il passeggero.\nIl motore era raffreddato a liquido, con cambio a sei rapporti ben distanziati. La prima marcia molto corta e la sesta molto lunga permettevano sia un'ottima ripresa che un'ottima velocit\u00e0 di punta che toccava i 150 km/h sul tachimetro.\nIl cilindro era un Gilardoni in alluminio con riporto in Ginisil sulla canna. La moto era dotata di valvola Rave a controllo elettronico allo scarico con centralina elettronica che ne determinava l'apertura a 7100 giri in luogo dei 7800 per i modelli pi\u00f9 potenti come RX e Tuareg e gli 8400 giri delle RS da Sport Production. Il carburatore era un Dell'Orto PHBH 28 assistito da un pacco lamellare all'aspirazione e filtro aria in spugna a bagno d'olio. \nIl telaio era lo stesso del Tuareg Wind, in acciaio a tubi quadri color grigio cenere, monotrave con culla sdoppiata all'altezza dello scarico e telaio reggisella, anch'esso in tubi quadri, solidale alla sezione portante dello stesso. Le ruote erano da 19 pollici all'anteriore con pneumatico da 100 mm e da 17 pollici al posteriore con pneumatico da 120 mm. I cerchioni erano in acciaio a raggi. La forcella a steli rovesciati in alluminio dorato da 38 mm aveva un'escursione di 220 mm e la sospensione posteriore, su forcellone in acciaio con la collaudata APS (Aprilia Progressive System), aveva 220 mm di escursione. L'ammortizzatore era quello gi\u00e0 presente sulla vecchia ETX, poi passato al Tuareg e infine al Tuareg Wind, in nessun modo regolabile se non nel precarico molla.\nL'impianto frenante era sempre quello del Tuareg Wind con un freno a disco da 220 mm al posteriore e un disco da 300 mm all'anteriore, sul lato destro. A differenza degli altri modelli fuoristradistici la Pegaso manterr\u00e0 la marmitta a passaggio alto anche dopo il 1990.\nIl serbatoio era meno capiente del Tuareg Wind (18 litri) ma con i suoi 13 litri (dei quali 5 di riserva) consentiva una buona autonomia. La miscelazione era separata con vaschetta olio da 1.4 litri di cui 0,5 di riserva. Il cavalletto era solo laterale a differenza delle fuoristrada Aprilia pi\u00f9 spinte che ce l'avevano solo centrale. Il peso (dichiarato) della moto era di 110 chili a vuoto con interasse di 1380 mm e altezza sella di 900 mm da terra.\nNel 1990 esce la seconda serie che rimane pressoch\u00e9 invariata a parte i colori e le grafiche; il motore \u00e8 sempre il Rotax 123, il telaio \u00e8 invariato ma i tubi hanno una trafilatura diversa e la marmitta ha un nuovo design mantenendo il passaggio alto.\nNel 1991 c'\u00e8 un primo restyling della carrozzeria che rimarr\u00e0 invariata, a parte colori e grafiche, fino al 1994. Scompare il doppio faro anteriore sostituito da un singolo faro trapezoidale. Cambia quindi il portafaro e cambia anche il codino posteriore, nell'alloggiamento del fanale/stop che per\u00f2 rimane sempre lo stesso. Il tubo di scarico ha una nuova griglia per non scottarsi la gamba e anche il terminale silenziatore ne viene dotato.\nIl motore \u00e8 il nuovo Rotax 123 di seconda generazione, con diverso carter volano, nuovo albero motore, nuovo selettore del cambio, sempre privo di avviamento a pedivella ma dotato di avviamento elettrico. Come per tutte le altre Aprilia il motore adesso \u00e8 verniciato color alluminio. La marmitta, prima volta per un 125, ha il catalizzatore nel terminale di scarico, il che impone il passaggio al cilindro 223616 e al carburatore VHSB34 LD in luogo del PHBH 28 precedentemente utilizzato, per ovviare alla perdita di prestazioni dovute al catalizzatore. I cavalli adesso sfiorano i 29 e la velocit\u00e0 massima aumenta di 5 km/h circa. Il comando del gas \u00e8 nuovo e lo pneumatico posteriore passa da 120 a 130 mm di larghezza. Il disco del freno anteriore passa al lato sinistro, mantenendo invariato il diametro ma adottando una nuova pinza. La rapportatura finale viene leggermente accorciata, con 2 denti in pi\u00f9 sulla corona, per compensare il maggior sviluppo del pneumatico da 130 mm ed assecondare la maggior propensione del motore a \"girare alto\".\nIl telaio viene rivisitato nella sezione posteriore dove la modifica pi\u00f9 evidente \u00e8 una fazzolettatura triangolare sull'attacco del traliccio reggisella al telaio principale in zona fulcro forcellone. La forcella rimane rovesciata, si passa a una Marzocchi da 41 mm di diametro ma perde 10 mm di escursione passando a 210 mm totali. I foderi non sono pi\u00f9 in alluminio ma in acciaio cromato.\nNel 1992 cambiano le forme dei carter esterni, pi\u00f9 arrotondati. Il selettore del cambio \u00e8 migliorato cos\u00ec come lo spingidischi della frizione rendendo i due comandi pi\u00f9 morbidi. Gli ingranaggi interni della quarta e della quinta marcia sono invertiti e il cavo del contagiri \u00e8 spostato nella parte anteriore del carter frizione. A differenza degli altri modelli fuoristradistici pi\u00f9 spinti che adottano dal 1991 una rapportatura interna aggiornata (le prime tre marce pi\u00f9 ravvicinate) il Pegaso continua a mantenere ancora la rapportatura interna distanziata di prima generazione.\nNel 1994 esce l'ultima serie della Pegaso 125, tutto rimane invariato tranne i colori. Per la prima volta il telaio non \u00e8 grigio cenere (lo rimangono solo cavalletto e forcellone) ma nero, cos\u00ec come i foderi della forcella. La carrozzeria \u00e8 bianca, blu scura e rosso ciliegia e il portafaro \u00e8 magenta con la sella blu scura. \nPegaso 600.\nPresentata nel 1990 e nella cilindrata di 600 cm\u00b3, questo modello era caratterizzato da un propulsore monocilindrico di elevata cubatura, il Rotax 560 (precisamente di 562 cm\u00b3) gi\u00e0 usato sulla Tuareg 600, da cui riprende anche il telaio monoculla sdoppiata in tubi quadri in acciaio.\nPegaso 650-1992.\nPresentata nel 1992, prima enduro stradale ad essere dotata di telaio a doppio trave in alluminio. Rinnovata nell'estetica e nel motore, abbandona il vecchio Rotax 560 e passa al Rotax 655 da 652 cm\u00b3 con 5 valvole (3 aspirazione, 2 scarico) comandate da 2 alberi a camme in testa comandati da una catena (non pi\u00f9 a cinghia dentata come sul vecchio 604 della Tuareg 600).\nIl nuovo motore \u00e8 raffreddato a liquido ed \u00e8 pi\u00f9 \"corposo\", ma i cavalli non subiscono una grande variazione nonostante l'aumento della cilindrata ed il motore concettualmente pi\u00f9 moderno, in compenso guadagna elasticit\u00e0 e coppia motrice.\nQueste prime versioni vengono dette GA e prodotte fino alla fine del 1995, in seguito all'aggiornamento fatto in collaborazione con BMW, viene prodotta dal 1996 la serie MX dove viene rivisto il motore, infatti non gira pi\u00f9 su cuscinetti ma su bronzine, e l'alternatore viene maggiorato da 190 W a 240 W.\nNel 1997, mentre i modelli di minore cilindrata venivano tolti dal listino, venne presentata la Pegaso 650 Cube con una nuova linea, (che ricorda vagamente la RS) diversa taratura ciclistica, che ha variato le misure della moto apportando anche varie altre modifiche in tutti i reparti della meccanica.\nNel 2001 due altre importanti modifiche, l'adozione dell'iniezione elettronica e la sostituzione della forcella anteriore a steli rovesciati con una in configurazione classica.\nPegaso 650-2005.\nAlla sua quarta edizione, presentata nel 2005, la Pegaso \u00e8 stata completamente rinnovata e proposta in tre diverse versioni: \nTutte e tre queste versioni hanno un nuovo motore da 650 cm\u00b3 Yamaha-Minarelli accreditato di 48 CV (35 kW) e di una coppia di 6 kgm. Questo monocilindrico, pur essendo utilizzato anche da molte delle case motociclistiche concorrenti, \u00e8 stato rivisto da Aprilia per quanto riguarda l'aspirazione, l'iniezione e i collettori di scarico."}
{"id": "631106", "revid": "1305772", "url": "https://it.wikipedia.org/wiki?curid=631106", "title": "Residuo fisso", "text": "Il residuo fisso \u00e8 un parametro utilizzato per classificare le acque minerali e le acque potabili in generale. Solitamente espresso in mg/L, indica la quantit\u00e0 di sostanza solida perfettamente secca che rimane dopo aver fatto evaporare in una capsula di platino, previamente tarata, una quantit\u00e0 nota di acqua precedentemente filtrata.\nPer determinare correttamente il residuo fisso, dopo l'evaporazione si riscalda la capsula a 100\u00a0\u00b0C fino a peso costante e poi si riscalda di nuovo a 180\u00a0\u00b0C nuovamente fino a peso costante (eliminando cos\u00ec i sali di ammonio pi\u00f9 volatili ed alcune sostanze organiche). Si pu\u00f2 poi riscaldarla ulteriormente a 500\u00a0\u00b0C distruggendo tutti i sali di ammonio, le sostanze organiche ed i nitrati. Il risultato si esprime in ppm (parti per milione) oppure in mg/l, specificando sempre a quale temperatura ci si riferisce (\"residuo fisso a 180\u00a0\u00b0C\" o \"residuo fisso a 500\u00a0\u00b0C\").\nIn base al suo valore si distinguono:"}
{"id": "631110", "revid": "339392", "url": "https://it.wikipedia.org/wiki?curid=631110", "title": "Campionato italiano su strada", "text": ""}
{"id": "631116", "revid": "31886", "url": "https://it.wikipedia.org/wiki?curid=631116", "title": "Palazzo del Principe Elettore", "text": "Il Palazzo del Principe Elettore era la residenza ufficiale dei Principi elettori del Sacro Romano Impero. Questi furono i principi tedeschi o arcivescovi chiamati a eleggere l'Imperatore."}
{"id": "631117", "revid": "767487", "url": "https://it.wikipedia.org/wiki?curid=631117", "title": "Queen Live at Knebworth Park", "text": "Il 9 agosto 1986 i Queen si esibirono dal vivo insieme per l'ultima volta in assoluto al completo, con Freddie Mercury. Il concerto si svolse a Knebworth Park nei pressi di Stevenage in Inghilterra, come ultima tappa del \"Magic Tour\".\nIl concerto.\nIl biglietto d'ingresso costava 14.50 sterline (16.00 \u00a3 il giorno del concerto). Band di supporto furono i Belouis Some, i Big Country e gli Status Quo.\nVennero utilizzate apparecchiature particolari in modo da evitare agli spettatori pi\u00f9 lontani dal palco di percepire il suono in modo distorto o in ritardo. Proprio per questa ragione il bootleg del concerto \u00e8 intitolato \"Electric Magic\", appunto l'effetto elettrico della registrazione. Le stime sugli spettatori sono sempre state incerte. Le cifre ufficiali parlarono di 125.000 persone, anche se le stime dei mass media si aggirano pi\u00f9 realisticamente sui 180.000/200.000 spettatori.\nI quattro \"Queen\" arrivarono presso il parco di Knebworth di Stevenage a bordo di un elicottero, ridipinto alla stessa maniera della copertina dell'album \"A Kind of Magic\". La scaletta seguita fu quella classica del \"Magic Tour\", comprese diverse cover abitualmente eseguite durante il tour.\nVideo.\nDel concerto non esistono riprese ufficiali professionali, ma soltanto alcune scene riprese in modo amatoriale. Secondo Brian May, ci\u00f2 \u00e8 dovuto al fatto che, sebbene le immagini vennero trasmesse in diretta nel megaschermo durante il concerto, esse non vennero mai registrate su videocassetta."}
{"id": "631127", "revid": "287204", "url": "https://it.wikipedia.org/wiki?curid=631127", "title": "Clasica de Almeria", "text": ""}
{"id": "631128", "revid": "125688112", "url": "https://it.wikipedia.org/wiki?curid=631128", "title": "Cl\u00e1sica de Almer\u00eda", "text": "La Cl\u00e1sica de Almer\u00eda \u00e8 una corsa in linea di ciclismo su strada che si svolge nella provincia di Almer\u00eda, in Spagna, ogni anno nel mese di marzo. Dal 2005 fa parte circuito UCI Europe Tour; dal 2015 al 2017 diventa evento di classe 1.1, dopo due stagioni in cui \u00e8 stata classificata come Hors Cat\u00e9gorie, per poi tornare alla categoria 1.HC nel 2018.\nLa prima edizione si \u00e8 svolta nel 1986, come competizione per dilettanti. Nel 1992, con il nome di \"Rutas de las Hortalizas\", divenne una gara per professionisti, cambiando nome in quello attuale l'anno successivo.\nLa gara \u00e8 organizzata dal Mu\u00f1oz PC.\nAlbo d'oro.\n\"Aggiornato all'edizione 2022.\""}
{"id": "631129", "revid": "1305772", "url": "https://it.wikipedia.org/wiki?curid=631129", "title": "Ossa (disambigua)", "text": ""}
{"id": "631130", "revid": "1890111", "url": "https://it.wikipedia.org/wiki?curid=631130", "title": "Strada statale 62 della Cisa", "text": "La strada statale 62 della Cisa (SS 62), cos\u00ec denominata in Liguria, Toscana e in parte dell'Emilia-Romagna, \"strada provinciale 62 R della Cisa (SP 62 R)\" nel tratto tra Parma e Suzzara e \"strada regionale 62 della Cisa (SR 62)\" in Veneto, \u00e8 una strada che collega la Liguria al Veneto. \nLa strada ha origine a Sarzana dalla strada statale 1 Via Aurelia e termina innestandosi nella strada statale 12 dell'Abetone e del Brennero nei pressi di Verona dopo un percorso di 220,018\u00a0km. In passato, prima della costruzione dell'Autostrada della Cisa, \u00e8 stata la principale via di comunicazione tra la Pianura Padana orientale e la Riviera Ligure.\nStoria.\nAperta nel XIX secolo, l'odierna strada statale 62 venne istituita nel 1928 con il seguente percorso: \"Sarzana - Aulla - Pontremoli - Fornovo - Parma - Guastalla - Mantova - Roverbella - Verona.\"\nIn seguito al decreto legislativo n. 112 del 1998, dal 2001, la gestione del tratto Parma - Verona (km 112,774 - km 220,307) \u00e8 passata dall'ANAS alla Regione Emilia-Romagna, alla Regione Lombardia e alla Regione Veneto, che hanno ulteriormente devoluto le competenze alle rispettive province. In Emilia-Romagna e Lombardia le province hanno denominato la strada come provinciale (\"SP 62 R\" in Emilia-Romagna, \"SP ex SS 62\" in Lombardia), perch\u00e9 in queste regioni non esiste la classificazione di strada regionale.\nPercorso.\nNel tratto iniziale la strada passa per la Lunigiana, valica l'appennino tosco-emiliano attraverso il Passo della Cisa (1041\u00a0m s.l.m.) per poi raggiungere Parma (km 113,600) tramite la Val di Taro. Esce da Parma lungo via Mantova. A Sorbolo supera il torrente Enza che segna il confine fra le province di Parma e Reggio nell'Emilia e raggiunge Brescello. Da qui la strada prosegue lungo l'argine del fiume Po e attraversa Boretto, Gualtieri e Guastalla. Poco prima di Luzzara, la strada scende dall'argine. In questa zona, fra Brescello e Suzzara, \u00e8 stata aperta una variante (SS 62 var, ora SP 62 R var Cispadana) che permette di evitare questi centri urbani e sostituisce la vecchia strada che passava sul tortuoso argine del Po.\nA Suzzara (km 162,014) entra in Lombardia, in provincia di Mantova. Qui, tra Motteggiana e Borgoforte supera il fiume Po e attraversa il comune di Borgo Virgilio, dove interseca la tangenziale Sud del capoluogo virgiliano e la ex SS 413, per arrivare infine a Mantova. Dopo averla attraversata, incrociando l'ex SS 10 e l'ex SS 236, supera i Laghi di Mantova grazie al Ponte dei Mulini. Attraversa quindi i comuni di Porto Mantovano e Roverbella, dove oltrepassa la ex SS 249, e, alle porte di Mozzecane (km 199,004), entra in Veneto in provincia di Verona. Raggiunge e attraversa Villafranca di Verona, poi, in prossimit\u00e0 di Dossobuono, si immette nella Tangenziale Ovest di Verona di cui la SS 62 (qui denominata SR 62) ne costituisce il primo tronco fino a Ca' di Capri (km 220,018), dove s'innesta nella ex SS 11 e nella SS 12.\nLa SS 62 attraversa da sud a nord la Pianura Padana intersecandone i principali assi viari: "}
{"id": "631131", "revid": "767487", "url": "https://it.wikipedia.org/wiki?curid=631131", "title": "Classe Ropucha", "text": "La classe Ropucha (Project 775 secondo la classificazione russa) \u00e8 una classe di navi d'assalto anfibio del tipo Landing Ship Tank (\"Bol'shoy Desatnyy Korabl\" secondo la terminologia russa), costruita a partire dal 1975 per la marina militare sovietica e composta originariamente da 28 unit\u00e0. Dopo il crollo dell'Unione Sovietica le Ropucha sono passate in gran parte alla neonata Federazione Russa, ma le pi\u00f9 ridotte esigenze della Voenno Morskoj Flot Rossijskoj Federacii hanno fatto s\u00ec che solo 16 unit\u00e0 siano rimaste in servizio attivo con la marina russa; una unit\u00e0 \u00e8 stata acquisita dall'Ucraina, mentre un'altra, venduta allo Yemen del Sud durante l'epoca sovietica e passata poi alla Marina militare yemenita, \u00e8 stata radiata nel 2002 e venduta come cargo civile.\nIl progetto.\nLe unit\u00e0 della classe Ropucha sono state realizzate nei cantieri della Stocznia P\u00f3\u0142nocna di Danzica, in Polonia: si tratta di grosse unit\u00e0 da 4.080 tonnellate di dislocamento a pieno carico e capaci di trasportare 150 uomini o 450 tonnellate di materiali; dotate di portelloni di carico/scarico sia a prua che a poppa, le Ropucha hanno a disposizione un ponte per i veicoli di 630 m\u00b2 di spazio, abbastanza capace quindi per ospitare 25 blindati per la fanteria come i BTR-60 o carri armati leggeri come i PT-76 anfibi. Bench\u00e9 siano progettate per essere caricate con il metodo roll-on/roll-off, le Ropucha dispongono anche di coperture a botola sopra la sezione di prua del ponte veicoli, in modo che possano essere caricate anche tramite gru di banchina. Le Ropucha non dispongono di piattaforme per l'atterraggio di elicotteri. L'armamento consiste in due cannoni da 57 mm AK-257 e due lanciarazzi da 122 mm UMS-73 Grad-M per il fuoco di supporto ai reparti sbarcati, mentre la difesa antiaerea \u00e8 affidata a 2 mitragliere da 30 mm AK-630 e 4 rampe per missili SA-N-8.\nLe ultime tre unit\u00e0 della classe hanno subito alcune modifiche rispetto al progetto originario, venendo ridenominate Ropucha II o Project 775M: tra le modifiche, la capacit\u00e0 di carico \u00e8 stata aumentata a 225 uomini e i due cannoni da 57 mm sono stati rimpiazzati da un unico pezzo da 76 mm.\nImpiego operativo.\nScarsamente impiegate in azione durante l'epoca sovietica, le Ropucha in servizio con la marina federale russa sono state schierate durante la seconda guerra in Ossezia del Sud, quando appoggiarono gli sbarchi della fanteria di marina russa nei pressi del porto di Poti, in Georgia.\nNell'agosto del 2012, tre Ropucha sono state inviate nel porto di Tartus, in Siria, come forma di pressione internazionale durante gli eventi della guerra civile siriana."}
{"id": "631135", "revid": "767487", "url": "https://it.wikipedia.org/wiki?curid=631135", "title": "Classe Alligator", "text": "Le navi della classe \"Alligator\" sono delle navi da sbarco anfibie.\nIn russo il nome completo \u00e8 \"\u0411\u043e\u043b\u044c\u0448\u0438\u0435 \u0434\u0435\u0441\u0430\u043d\u0442\u043d\u044b\u0435 \u043a\u043e\u0440\u0430\u0431\u043b\u0438 \u043f\u0440\u043e\u0435\u043a\u0442\u0430 1171 \u00ab\u0422\u0430\u043f\u0438\u0440\u00bb\", la cui traslitterazione dal cirillico \u00e8 \"Bol\u02b9\u0161ie desantnye korabli proekta 1171 \u00abTapir\u00bb\", la cui traduzione letterale in italiano \u00e8 \"Grandi navi anfibie del progetto 1171 \u00abTapir\u00bb\".\nIl loro nome in codice NATO \u00e8 \"classe Alligator\"; la classificazione russa \u00e8 \"\u0411\u043e\u043b\u044c\u0448\u0438\u0435 \u0434\u0435\u0441\u0430\u043d\u0442\u043d\u044b\u0435 \u043a\u043e\u0440\u0430\u0431\u043b\u0438 (\u0411\u0414\u041a)\" (traslitterato \"Bol\u02b9\u0161ie desantnye korabli (BDK)\" e letteralmente \"Grande nave anfibia\"); secondo l'hull classification symbol della US Navy si tratta di una Landing Ship Tank.\nLa classe \"Alligator\" \u00e8 conosciuta anche col nome di classe \"Vorone\u017eskij komsomolec\", dal nome che la nave capoclasse aveva assunto nel 1967 e mantenuto fino al 1992.\nDescrizione.\nNavi da assalto anfibio sovietiche di elevato dislocamento, ancora con una struttura molto simile a quella di un mercantile, le Alligator erano caratterizzate dalla struttura arcuata del ponte e da numerose gru, 2 a prua e 1 a poppa.\nL'armamento era costituito da un cannone binato da 57\u00a0mm sistemato sulla prua davanti alla plancia comando in una postazione binata, del vecchio tipo da 70 calibri, privo di torretta completamente chiusa e di radar di tiro.\nLe navi avevano un boccaporto prodiero per lo scarico dei mezzi in mare, e potevano portare 1500t. di carico, 30 carri o blindati e 300 uomini.\n14 navi, divise in 4 gruppi, furono costruite tra il 1964 e il 1975, una quindicesima nave fu iniziata ma non completata. Una nave (la \"BDK-104\") fu in servizio nella Marina militare ucraina tra il 1997 e il 2004. Al 2016, 4 navi (la \"BDK-10\", la \"BDK-69\", la \"Nikolaj Vilkov\" e la \"Nikolaj Fil\u02b9\u010denkov\") sono in servizio nella Voenno-Morskoj Flot Rossijskoj Federacii."}
{"id": "631142", "revid": "599013", "url": "https://it.wikipedia.org/wiki?curid=631142", "title": "R\u00fcst\u00fc Re\u00e7ber", "text": ""}
{"id": "631148", "revid": "1718925", "url": "https://it.wikipedia.org/wiki?curid=631148", "title": "VLDL", "text": "Le VLDL (sigla di \"Very Low Density Lipoprotein\") sono le lipoproteine caratterizzate da una densit\u00e0 compresa tra 0,95 e 1,006 g/ml e da un diametro di circa 30-80 nm. Incorporano apolipoproteine, trigliceridi, principalmente, fosfolipidi e colesterolo esterificato a livello del fegato, dove sono prodotte. I lipidi apolari (trigliceridi e colesterolo esterificato) sono contenuti nel nucleo della particella, mentre i costituenti polari (apolipoproteine, fosfolipidi e colesterolo libero) formano uno strato esterno (mantello) che consente la stabilit\u00e0 delle VLDL nell'ambiente acquoso del plasma. Successive e ripetute acquisizioni e rilasci di lipidi e apolipoproteine portano le VLDL a diventare prima lipoproteine a densit\u00e0 intermedia (IDL) e poi lipoproteine a bassa densit\u00e0 (LDL). Il loro circolo termina a livello dei tessuti periferici.\nTrasporto e funzionamento.\nA differenza dei chilomicroni le VLDL non sono in relazione con l'intestino e la linfa, ma sono secrete dal fegato nella circolazione sistemica. Si pu\u00f2 dividere l'intero processo metabolico delle VLDL in alcune fasi fondamentali:\nProduzione.\nLa loro produzione segue lo stesso meccanismo dei chilomicroni, ad eccezione del fatto che sulle VLDL in formazione nel reticolo endoplasmatico rugoso viene incorporata l'apolipoproteina apoB100 anzich\u00e9 apoB48 e del fatto che le VLDL vengono secrete nel circolo sanguigno e non nella linfa.\nPassaggio da VLDL a IDL.\nLe VLDL immesse nel circolo vengono dette nascenti e hanno un alto contenuto di trigliceridi e una quantit\u00e0 ridotta di colesterolo esterificato. Entrando in contatto con le lipoproteine ad alta densit\u00e0 (HDL) ricevono da esse apoC2 e apoE, diventando cos\u00ec VLDL mature.\nTramite la circolazione raggiungono l'endotelio dei tessuti adiposo e muscolare dove apoC2 interagisce con la lipoproteinlipasi (LPL) presente sull'endotelio stesso. LPL scinde i trigliceridi in monoacilglicerolo e acidi grassi liberi, che vengono trasportati dentro la cellula adiposa o muscolare. Dopo la perdita di gran parte dei trigliceridi (delipidazione), il mantello della VLDL matura diviene sovrabbondante a causa della notevole riduzione del nucleo, per cui si verifica uno scambio di componenti anche a livello dell'involucro: la VLDL conserva le apoE, ma restituisce apoC2 alle HDL e, tramite l'azione di apoD (detta anche CETP), riceve colesterolo esterificato in cambio di trigliceridi dalle HDL stesse. A questo punto le lipoproteine originarie sono diventate IDL, il cui contenuto \u00e8 suddiviso in proporzioni simili tra trigliceridi e colesterolo esterificato.\nPassaggio da IDL a LDL.\nLe IDL ricevono, nuovamente dalle HDL, colesterolo esterificato restituendo trigliceridi, grazie alla mediazione di apoD.\nProseguendo nella circolazione le IDL raggiungono il fegato; a questo punto circa met\u00e0 di loro viene endocitata dal fegato stesso, tramite l'interazione di apoB100 e apoE, che espongono sull'involucro, con il recettore per le LDL (LDL-R) il quale riconosce oltre alle LDL anche le IDL. L'altra met\u00e0 invece viene depauperata del suo contenuto di trigliceridi sempre ad opera del fegato, in particolare da un enzima/recettore, detto HTL (\"hepatic\" \"triacylglycerol lipase\") o HL (\"hepatic lipase\"), che funziona come la lipoproteinlipasi appena descritta. \nLa restituzione di apoE ad una HDL nascente completa la trasformazione delle IDL in LDL, che contengono principalmente colesterolo esterificato.\nLe LDL a questo punto seguono due diversi destini: circa il 30% viene endocitato dal fegato tramite LDL-R, come precedentemente era successo a met\u00e0 delle IDL, e il restante 70% prosegue verso i tessuti periferici, ai quali forniscono il colesterolo.\nPatologie correlate.\nLe VLDL sono coinvolte nell'aterosclerosi, mentre tra le patologie correlate alle LDL ritroviamo l'ipercolesterolemia familiare."}
{"id": "631151", "revid": "1971044", "url": "https://it.wikipedia.org/wiki?curid=631151", "title": "Classe Ivan Rogov (Progetto 1174)", "text": "La classe Ivan Rogov o Progetto 1174 Nosorog (in cirillico: \u043f\u0440\u043e\u0435\u043a\u0442 1174 \u041d\u043e\u0441\u043e\u0440\u043e\u0433, nome in codice NATO: classe Ivan Rogov) \u00e8 stata una classe di navi da sbarco anfibie di fabbricazione sovietica il cui nome in codice \u00e8 divenuto, in Occidente, pi\u00f9 noto dell'originale denominazione di progetto. \nEntrate in servizio a partire dagli anni settanta nella marina militare sovietica prima e russa poi, secondo l'hull classification symbol della US Navy rientravano nella categoria delle Landing Ship Dock (LSD) in quanto fornite di un bacino allagabile.\nDismesse a partire del 1996, tutte le unit\u00e0 di questa classe sono state ritirate entro l'anno 2002.\nDescrizione.\nDal 1976, la Marina militare sovietica si dot\u00f2 di una componente d'altura anfibia, che le mancava. Questo si verific\u00f2 con le \"Ivan Rogov\", grandi navi del tipo LSD, navi da sbarco con bacino. Esse hanno una rampa prodiera, per spiaggiarsi e sbarcare i mezzi imbarcati e sono state progettate anche con un bacino allagabile, per ospitare mezzi da sbarco, per lo pi\u00f9 hovercraft; le navi possono operare sia come LST (nel primo caso) che come LSD (nel secondo caso). Un ponte di volo poppiero consente anche operazioni di elisbarco, con un grande hangar a 2 porte per diversi elicotteri Kamov Ka-25 o Ka-27. La grande sovrastruttura centrale consente di ospitare ampi locali per l'equipaggio, centri di comando, elettronica e un battaglione rinforzato da 550 uomini.\nL'armamento, molto complesso e potente, \u00e8 di dato da un cannone binato prodiero calibro 76/59mm, 2 lanciamissili SA-N 4 Gecko con 18 missili l'uno contraerei. 2 coppie di CIWS ADG-630 sono sui lati della sovrastruttura.\nPer sostenere lo sbarco anfibio \u00e8 possibile usare un lanciarazzi da 122mm a 40 canne, praticamente un BM-21 navale, ma con 2 sezioni da 20 razzi dotate di dispositivi di ricarica. Esso \u00e8 sistemato direttamente davanti all'alta e massiccia plancia comando, inserita nel blocco sovrastrutture le cui pareti laterali il prolungamento dello scafo. Esiste un alto albero centrale, per sistemi elettronici. A poppa oltre all'hangar e al ponte esiste una centrale di controllo del volo per gli elicotteri, con una sorta di 'torre di controllo' vetrata, simile a quelle degli aeroporti, caratteristica esclusiva di questa classe."}
{"id": "631155", "revid": "125889074", "url": "https://it.wikipedia.org/wiki?curid=631155", "title": "Adam de la Halle", "text": "Due dei suoi lavori maggiori, i ludi scenici \"Le jeu de Robin et Marion\" e \"Le jeu de la feuill\u00e9e\" (due affreschi, l'uno della vita campestre, l'altro della vita urbana), sono considerati i precursori dell'opera comica e sono tra i pi\u00f9 antichi esempi di teatro profano del Medioevo. Un'altra sua opera molto nota \u00e8 \"La Chanson du roi de Sicile\", insieme a un'altra trentina di poesie liriche.\nBiografia.\nSuo padre, Henri de la Hale, era un noto cittadino di Arras. Grazie all'aiuto fornitogli da due ricchi fratelli, Baude e Robert Normant, Adam studi\u00f2 grammatica, teologia e musica presso la famosa abbazia cistercense di Vaucelles nei pressi di Cambrai. Partecip\u00f2 a varie gare poetiche, frequenti nei \"Puis\" di Arras. I suoi mecenati lo inviarono a Parigi, alla Sorbonne dove si insegnava musica, e proprio qui incominci\u00f2 a comporre mottetti. Una volta tornato nella sua citt\u00e0 natale,\nlui ed il padre furono coinvolti nelle discordie civili della citt\u00e0 di Arras, e per qualche tempo si rifugiarono a Douai. Adam era stato destinato alla vita monastica, ma rinunci\u00f2 a questa intenzione, sposando una certa Maroie / Marie, la quale appare in alcune sue canzoni, rondeau, mottetti e \"jeu-parti\" oltre ad essere un personaggio del Jeu de la Feuill\u00e9e, in cui Adam la descrive come una donna ormai brutta e sfiorita.\nFu al servizio di Roberto II conte d'Artois e quindi di Carlo I d'Angi\u00f2, fratello di Luigi IX, le cui fortune egli segu\u00ec in Egitto, Siria, Palestina e Italia. A partire dal 1283, visse alla corte angioina di Napoli.\nFu il primo musicista francese ad aver girato l'Italia.\nLa data della sua morte \u00e8 oggetto di controversia: alcuni ritengono che sia morto nel 1288 nel sud dell'Italia, forse a Napoli, presso la corte del conte d'Artois, altri sostengono che la sua morte sia avvenuta pi\u00f9 tardi, nel 1306, dopo il suo ritorno ad Arras. Fu un troviere piccardo.\nLe opere.\nI testi pi\u00f9 brevi di Adam sono accompagnati da musiche (per sola voce, o a tre voci pi\u00f9 accompagnamento di viola o altro strumento), delle quali una trascrizione in notazione moderna, accompagnata dalla Partitura originale, \u00e8 pubblicata nell'edizione di de Coussemaker (si veda la Bibliografia).\nAlla corte di Carlo d'Angi\u00f2, dopo che questi divenne re di Napoli, scrisse \" jeu de Robin et Marion\" (1275), la sua opera pi\u00f9 famosa, che fu rappresentata per quella corte a Napoli per la prima volta, considerata il primo esempio di musica profana in Francia. Questa pastorale, basata su una vecchia pastorella dal titolo \"Robin m'aime, Robin m'a\", ebbe enorme successo grazie anche alle vicende esuberanti dei due protagonisti: Marion resiste alle \"avances\" di un cavaliere per rimanere fedele a Robert il pastore. Quest'opera \u00e8 composta da dialoghi inframmezzati da ritornelli gi\u00e0 presenti nella canzone popolare. Le melodie sulle quali si basano questi ritornelli possiedono le caratteristiche della musica folcloristica e sono pi\u00f9 spontanee e melodiose rispetto alla pi\u00f9 elaborata musica delle sue canzoni e mottetti. Un adattamento di quest'opera, a cura di Julien Tiersot, venne rappresentato ad Arras da una compagnia dell'Op\u00e9ra Comique di Parigi nel 1896, in occasione di un festival dedicato a Adam de la Halle.\nUn'altra sua opera, \"Le jeu Adan\" (titolo del manoscritto ma da non preferire per evitare confusioni con il primo testo drammatico con ampi stralci in volgare, l\"'Ordo rapresentacionis Ade\", pi\u00f9 conosciuto appunto con il titolo di \"Jeu d'Adam\") o \"Le jeu de la Feuill\u00e9e\" (1276) \u00e8 un dramma satirico nel quale racconta di s\u00e9, del proprio padre e dei cittadini di Arras con le loro peculiarit\u00e0.\nCre\u00f2 inoltre varie opere polifoniche a tre voci: ballate, virelai, mottetti profani e rondeau. Le sue opere includono i \"cong\u00e9s\" (un poema di addio alla citt\u00e0 di Arras, su modello di Jean Bodel) e una chanson de geste, \"Le roi de Sicile\", cominciata nel 1282 ma rimasta incompiuta, in onore di Carlo d'Angi\u00f2. Inoltre, gli viene spesso attribuito un altro breve testo, \"Le jeu du p\u00e8lerin\".\nLe sue opere conosciute includono trentasei \"chanson\", quarantasei \"rondet de carole\", diciotto \"jeu-parti\", quattordici \"rondeau\", cinque mottetti, un \"rondeau-virelai\", una \"ballette\", un \"dit d'amour\", dei \"vers de la mort\" e i \"cong\u00e9s\"."}
{"id": "631156", "revid": "2202607", "url": "https://it.wikipedia.org/wiki?curid=631156", "title": "Classe Polnocny", "text": "Le unit\u00e0 navali progetto 770 - (codice NATO: Polnocny o Polnocny A; russo: \u0421\u0440\u0435\u0434\u043d\u0438\u0435 \u0434\u0435\u0441\u0430\u043d\u0442\u043d\u044b\u0435 \u043a\u043e\u0440\u0430\u0431\u043b\u0438 \u043f\u0440\u043e\u0435\u043a\u0442\u043e\u0432 770; traslitterato: Srednie Desantnye Korabli Proektov 770) sono delle navi da sbarco medie (russo: \u0421\u0440\u0435\u0434\u043d\u0438\u0435 \u0434\u0435\u0441\u0430\u043d\u0442\u043d\u044b\u0435 \u043a\u043e\u0440\u0430\u0431\u043b\u0438; traslitterato: Srednie Desantnye Korabli) del periodo della Guerra Fredda realizzate in Polonia, simili alle LST della Seconda guerra mondiale. La prima nave di tipo entr\u00f2 in servizio nel 1967. le Polnocny sono state realizzate in tre versioni progressivamente ingrandite e migliorate con il progetto 771 (Polnocny B), con il progetto 773 (Polnocny C), prodotte tra il 1963 e il 1973 per un totale di 107 navi costruite di tutte le versioni, 106 in versione nave da sbarco e una in versione nave comando.\nLe Polnocny A prodotte tra il 1963 e il 1968 avevano una capacit\u00e0 di 6 carri o 180 tonnellate e 100 uomini.\nLe Polnocny B prodotte tra il 1968 e il 1970 avevano una capacit\u00e0 di 8 carri o 180 tonnellate e 150 uomini.\nLe Polnocny C prodotte tra il 1970 e il 1973 avevano una capacit\u00e0 di 8 carri o 250 tonnellate e 180 uomini.\nStoria.\nIl progetto di queste navi da sbarco di medie dimensioni venne sviluppato negli anni cinquanta e realizzate a partire dai primi anni sessanta dal cantiere Nord (polacco: Stocznia P\u00f3\u0142nocna) di Danzica con la designazione Progetto 770. La classe in occidente era denominata Polnocny dal nome del cantiere di costruzione. I lavori furono eseguiti in stretta collaborazione con la marina sovietica, che doveva essere il principale destinatario delle unit\u00e0 costruite. Il compito principale delle nuove navi doveva essere il coinvolgimento nell'attacco alle coste dei paesi dell'Europa occidentale, dove avrebbero dovuto trasportare principalmente veicoli corazzati verso la costa. Oltre all'Unione Sovietica, i principali destinatari di queste unit\u00e0 navali erano la Polonia (23 unit\u00e0), cos\u00ec come le flotte degli stati alleati dell'URSS in Europa, in Asia e in Africa. La Marina Indiana ha acquisito due unit\u00e0 del tipo Polnocny-A dalla Marina Polacca ed ha poi ordinato altre otto unit\u00e0 in due lotti di quattro unit\u00e0, entrate in servizio rispettivamente a met\u00e0 anni settanta del tipo Polnocny-C e a met\u00e0 degli anni ottanta denominate Classe Kumbhir o progetto 773U o anche Polnocny-D, che a differenza delle altre dispongono di una piattaforma per decollo e atterraggio di un elicottero HAL Chetak. Sulla base del progetto 773 Polnocny-C \u00e8 stata costruita inoltre per la Marina polacca una nave d'assalto anfibio trasformata in nave comando entrata in servizio nel 1973 denominata Progetto 776 ORP \"Grunwald\" che poteva trasportare un veicolo corazzato.\nLe ultime navi della serie sono state realizzate nel cantiere navale di Gdynia, dove nel 2002 \u00e8 stata costruita per lo Yemen un'unit\u00e0 navale del tipo NS-722, anche questa con una piattaforma per decollo e atterraggio di un elicottero, che \u00e8 l'ultima versione delle navi costruite in precedenza.\nCaratteristiche.\nLe Polnocny hanno avuto un armamento con 2 30mm binati AK-230, e altre armi come lanciarazzi BM-14. Il Modello C ha una torre binata AK-257 da 57/80mm. Lo scafo \u00e8 molto adatto allo sbarco, con una marcata inclinazione prodiera per lo scarico sulle spiagge dei mezzi dalla solita portiera a 2 ante, incernierata sui fianchi verticalmente.\nLe sovrastrutture sono assai grandi, con una lunghezza che copre tutta la parte centrale e poppiera del ponte di coperta, mentre un unico albero \u00e8 sistemato dietro al plancia per radar di ricerca e navigazione.\nVarianti.\nLe Polnocny omprendono varie sottoclassi:\nServizio.\nCostruite in grandi quantit\u00e0, le navi della classe Polnocny erano un tempo il pilastro delle forze anfibie sovietiche e conferivano alla fanteria navale sovietica un'efficace capacit\u00e0 di proiezione. Le navi sono state progressivamente eliminate in favore degli Hovercraft classe Zubr, ma alune navi della classe srimangono in servizio nella Marina russa.\nLe Polnocny sono in servizio nelle marine dei seguenti paesi:\nLe Polnocny sono state in servizio anche nelle marine dei seguenti paesi:"}
{"id": "631159", "revid": "287204", "url": "https://it.wikipedia.org/wiki?curid=631159", "title": "Il Ponte (rivista)", "text": "Il Ponte \u00e8 una \u00abrivista di politica economia e cultura\u00bb, come recita il suo attuale sottotitolo, pubblicata a Firenze, fondata da Piero Calamandrei e oggi diretta da Marcello Rossi.\nIl Ponte di Piero Calamandrei.\nIl primo numero usciva nell\u2019aprile 1945 per i tipi della casa editrice Le Monnier di Firenze. Il frontespizio portava allora \u201crivista mensile\u201d senz\u2019altra specificazione. Nel 1946 la rivista diviene \u201crivista di politica e letteratura\u201d, secondo quegli intenti che Piero Calamandrei aveva annunciato all\u2019amico Pietro Pancrazi in una lettera del 5 dicembre 1945 (\u00ab[la letteratura deve riacquistare] la dignit\u00e0 di un lavoro fatto sul serio, di una sofferenza dentro l\u2019umanit\u00e0, non di un sollazzo ozioso alla barba dell\u2019umanit\u00e0 che soffre\u00bb). Una rivista, nelle prime intenzioni del suo fondatore, sul tipo della \u00abNuova Antologia\u00bb \u00abma pi\u00f9 viva, pi\u00f9 rivoluzionaria\u00bb, in cui la letteratura sarebbe stata necessaria sia a vedere \u00abl\u2019uomo nella sua interezza senza compartimenti stagni nella vita dello spirito\u00bb, sia ad acquisire \u00abuna sua forza di penetrazione in certi ceti, dove certe idee politiche si possono far penetrare solo se presentate con un certo garbo letterario\u00bb. Letteratura al servizio della politica e rivolta a quella borghesia intellettuale che, sensibile a un rinnovamento morale e civile dell\u2019Italia, era di cultura umanistica pi\u00f9 che scientifica. E tuttavia, pur con questa visione della letteratura, pur con la sua formazione da giurista di stampo strettamente umanistico, Calamandrei introduce nella redazione, fin dal primo numero, l\u2019economista Alberto Bertolino, che vi rester\u00e0 per due anni, accanto a Vittore Branca, Enzo Enriques Agnoletti e Corrado Tumiati che inizialmente funge da segretario.\nLa collaborazione tra Calamandrei, Enriques Agnoletti e Tumiati all'epoca era stata cimentata anche da altre iniziative, quali la fondazione, il 27 gennaio a Firenze, dell'Associazione Federalisti Europei.\nCalamandrei si rende conto dell\u2019importanza dell\u2019economia in una rivista siffatta, e questo \u00e8 un aspetto che distingue la nuova testata dalle altre riviste di \u201cvaria umanit\u00e0\u201d. L\u2019economia \u00e8 ancora materia per specialisti, considerata non essenziale dall\u2019uomo di cultura di stampo umanistico a cui pure Calamandrei intendeva rivolgersi. Siamo quindi di fronte a una visione nuova dell\u2019economia e della funzione che questa deve avere in una societ\u00e0 che, uscendo dalla dittatura fascista, secondo le speranze del fondatore del \u00abPonte\u00bb, deve rinnovarsi completamente, intellettualmente e politicamente.\nEcco come lo stesso Calamandrei (a firma \"Il Ponte\") presentava la rivista nell\u2019editoriale del primo numero: \u00abIl nostro programma \u00e8 gi\u00e0 tutto nel titolo e nell\u2019emblema della copertina: un ponte crollato, e tra i due tronconi delle pile rimaste in piedi una trave lanciata attraverso, per permettere agli uomini che vanno al lavoro di ricominciare a passare\u00bb. Dunque un ponte distrutto dalla guerra, ma che riacquista la sua funzionalit\u00e0 per mezzo di una trave che permette alla vita civile di riprendere il suo corso normale. Un titolo altamente simbolico, allora (anche se \u2013 come sostiene Norberto Bobbio \u2013 l\u2019idea del ponte deriva a Calamandrei \u00abdalla pena per i ponti di Firenze distrutti dai tedeschi in fuga\u00bb o se, come documenta Alessandro Galante Garrone, il titolo era stato scelto da Tumiati), unito a un emblema che faceva del lavoro manuale \u2013 l\u2019uomo che attraversa il ponte porta sulle spalle un badile \u2013 il centro di attenzione dell\u2019osservatore.\nL\u2019omino che torna ad attraversare il ponte \u00e8, secondo le parole stesse di Calamandrei, la ricostruzione dell\u2019\u00abunit\u00e0 morale dopo un periodo di profonda crisi [...] di disgregazione delle coscienze, che ha portato a far considerare le attivit\u00e0 spirituali, invece che come riflesso di un\u2019unica ispirazione morale, come valori isolati e spesso contraddittori, in una scissione sempre pi\u00f9 profonda tra l\u2019intelletto e il sentimento, tra il dovere e l\u2019utilit\u00e0, tra il pensiero e l\u2019azione, tra le parole e i fatti\u00bb. Si fa viva, in questa esigenza di unit\u00e0 dell\u2019attivit\u00e0 umana, quell\u2019ispirazione mazziniana che fu una componente costante di Calamandrei. Un mazzinianesimo \"sui generis\", non retorico, rivisitato attraverso l\u2019esperienza dolorosa del fascismo e la durezza della lotta partigiana, che prendeva corpo anche nel partito di cui allora Calamandrei era un esponente, il Partito d'Azione.\nQuesta istanza mazziniana vuole fare i conti con le posizioni crociane, se \u00e8 vero che \u00e8 importante \u00abristabilire nel campo dello spirito, al disopra della voragine scavata dal fascismo, quella continuit\u00e0 tra il passato e l\u2019avvenire che porter\u00e0 l\u2019Italia a riprendere la sua collaborazione al progresso del mondo\u00bb. Ma a questo non ci si pu\u00f2 fermare, perch\u00e9 con la Resistenza il popolo lavoratore ha preso coscienza del proprio ruolo nella realizzazione della nuova Italia. Ecco allora che l\u2019omino con il badile che attraversa il ponte acquista un significato denso di novit\u00e0, anche rispetto alla vecchia classe dirigente prefascista che non pu\u00f2 pretendere di riprendere il discorso da dove lo aveva interrotto con una serie di colpevoli connivenze che avevano determinato la presa del potere da parte del fascismo.\nLa nuova unit\u00e0 che si vuole realizzare tra il popolo dei lavoratori manuali e quello degli intellettuali dovr\u00e0 \u00abricostruire in tutti i campi la fede nell\u2019uomo, questo senso operoso di fraterna solidariet\u00e0 umana per cui ciascuno sente rispecchiata nella sua libert\u00e0 e nella sua dignit\u00e0 la libert\u00e0 e la dignit\u00e0 di tutti gli altri\u00bb. E infatti \u00abnon \u00e8 la storia che fa la fede, ma \u00e8 la fede che fa la storia: e se le convinzioni morali contano solo in quanto servono ad impegnare la vita, a dirigere e a promuovere atti in coerenza con esse, gli atti contano solo in quanto sono espressione e testimonianza di convinzione morale sentita come regola di vita\u00bb.\nCalamandrei e Croce.\nN\u00e9 lo facevano desistere da questa convinzione le argomentazioni filosofiche che tra il \u201942 e il \u201943 Benedetto Croce aveva avanzato su \u00abLa Critica\u00bb contro il liberalsocialismo (che fu componente culturale importante del Partito d\u2019Azione), tanto che proprio nel \u00abPonte\u00bb dell\u2019agosto 1945 Calamandrei ospitava la risposta di Guido Calogero a Croce (\"L\u2019ircocervo, ovvero le due libert\u00e0\") in cui Calogero faceva notare che \u00abquando si parla di liberalismo nel senso di amore della libert\u00e0 quale ideale etico, questo liberalismo non ha nessuno, assolutamente nessuno, specifico significato nel campo politico [...] mentre, quando si parla di liberalismo nel senso di specifica fede politica [...] questo secondo liberalismo deve per forza, fin dal primo momento della sua concreta formulazione, contaminarsi di empiricit\u00e0. [...] E allora, niente vieta a questo liberalismo pieno [...] di concretarsi tanto in un contenuto che si riferisca piuttosto ai vari aspetti della prassi costituzionale del vecchio liberalismo e della sua pratica attuazione dei classici diritti di libert\u00e0, quanto in un diverso contenuto, che invece si riferisce piuttosto a tutto ci\u00f2 che complessivamente si suol comprendere sotto la designazione di \"problema sociale\"\u00bb.\nSe si pensa a che cosa ha rappresentato Croce per questi intellettuali antifascisti durante il ventennio fascista (\u00abEgli era stato per venti anni la testimonianza vivente della libert\u00e0 invincibile. Vent\u2019anni di avvilimento e di silenzio; ma Croce era vivo, e questo era bastato perch\u00e9 l\u2019Italia fosse presente nel mondo\u00bb, scrive Calamandrei nel \"Diario\"), il distacco non pu\u00f2 essere stato indolore. Nella primavera del 1940 Croce \u00e8 a cena in casa Calamandrei e Piero riporta nel diario i passi salienti della conversazione che si \u00e8 tenuta a tavola: \u00abL\u2019errore del liberalismo, ha detto [Croce], \u00e8 quello di aver creduto nel progresso rettilineo e nella impossibilit\u00e0 di questi ritorni verso la barbarie, verso l\u2019animalit\u00e0, che pure si verificano nella storia, la quale progredisce a spirale\u00bb. Era una puntura ricostituente per il morale di Calamandrei che ha ancora fiducia nell\u2019analisi crociana. Se la storia progredisce a spirale, allora la dittatura cadr\u00e0 e il liberalismo torner\u00e0 a risplendere di luce ancora pi\u00f9 luminosa.\nCirca un anno pi\u00f9 tardi, Croce \u00e8 ancora a pranzo in casa Calamandrei. Si discute della sorte che sar\u00e0 riservata all\u2019Italia e alla Germania dopo la sconfitta e il filosofo napoletano si lascia andare a considerazioni di carattere storicistico secondo le quali gli Alleati non dovranno tenere con le nazioni sconfitte atteggiamenti di superiorit\u00e0 e di castigo. Il totalitarismo \u00e8 anche una loro colpa. Se la Germania fosse stata trattata in altro modo a Versailles e se nei momenti decisivi si fosse difesa con altri mezzi la libert\u00e0, ora non saremmo alla guerra. Sono argomentazioni, queste, che non convincono del tutto Calamandrei che non \u00e8 tanto interessato a sistemare razionalmente la storia passata quanto a trovare una soluzione per il futuro. \u00abOra non \u00e8 il caso di fare il processo al passato: si tratta di vedere se per la civilt\u00e0 e per l\u2019Italia sia pi\u00f9 augurabile la vittoria dei selvaggi, o quella dei liberali sdegnosi, i quali in ogni modo in questo momento sanno nobilmente scontare la loro inerzia passata\u00bb. L\u2019olimpica serenit\u00e0 di Croce che, razionalizzando, tutto sistema ma rischia anche di tutto giustificare, non gli basta pi\u00f9.\nIl 3 agosto 1942 d\u00e0 corpo, nel \"Diario\", ai suoi dubbi con questa annotazione: \u00abCroce ha scritto sulla \u201cCritica\u201d una noterella contro coloro che vogliono trasformare il mondo con programmi di perfezione, e non si accorgono che in ogni cosa umana c\u2019\u00e8 il bene e il male commisto. Tutto questo porta all\u2019indifferentismo politico, anzi al collaborazionismo: \u00e8 ingenuo rovesciare il fascismo e il nazismo, perch\u00e9 quello che verr\u00e0 sar\u00e0 lo stesso. (Bel modo di ragionare politico! Anche Mazzini, anche Cristo rientrano in questa categoria di \u201cmoralisti\u201d che Croce investe e biasima). In realt\u00e0 nello \u201cstoricismo\u201d c\u2019\u00e8 qualcosa che non va: Croce rimane l\u2019amico della Germania del 1914, il \u201cneutralista\u201d e l\u2019ammiratore di M[ussolini], che fu favorevole al fascismo fino al 3 gennaio [1925]. La sua teoria era allora che i monumenti si costruiscono anche col fango\u00bb.\nSembrerebbe una rottura completa con il padre dello storicismo italiano, in realt\u00e0 \u00e8 uno sfogo accorato per un attacco al liberalsocialismo che Calamandrei riteneva immotivato e immeritato. E tuttavia vengono alla luce una serie di incomprensioni, di fraintendimenti dall\u2019una e dall\u2019altra parte, con una loro radice politica che pi\u00f9 tardi avrebbe preso una direzione precisa. Pi\u00f9 che a Croce, Calamandrei si sentiva ormai legato a quel gruppo che con Aldo Capitini, Walter Binni, Guido Calogero, Carlo Ludovico Ragghianti, stava dando vita a un\u2019esperienza di socialismo rinnovato. E questo primo distacco da Croce significava anche il distacco, sul piano del liberalsocialismo, dal liberalismo quale forza politica organizzata. \nQuesta digressione sul rapporto Croce-Calamandrei o, se si vuole, tra il liberalismo classico e il liberalsocialismo, \u00e8 stata necessaria per avere un\u2019idea sia del clima culturale in cui nasce \u00abIl Ponte\u00bb, sia delle esigenze a cui la rivista vuole andare incontro. Proprio tenendo presente questo rapporto, Enzo Enriques Agnoletti nel trentennale della rivista scriveva: \u00abSe ci domandiamo come nasce \u201cIl Ponte\u201d, non come fatto pratico, ma da quale \"humus\", al di l\u00e0 della storia individuale dei singoli, quale sia il suo fondamento ideologico, se sia abbastanza univoco, credo che si possa dare una risposta valida [...]: \u201cIl Ponte\u201d nasce dal fascismo. Come polo negativo, ben distinto, costante, ha il fascismo. Nasce cio\u00e8 dall\u2019antifascismo\u00bb. Affermazione che va interpretata, perch\u00e9 spesso \u00abIl Ponte\u00bb \u00e8 stata considerata rivista della Resistenza, limitata alla Resistenza e al clima culturale e sociale che questa espresse. Eppure proprio Calamandrei aveva gi\u00e0 intuito questo pericolo quando avvertiva i lettori che \u00abnessuna vittoria militare per quanto schiacciante, nessuna epurazione per quanto inesorabile potr\u00e0 esser sufficiente a liberare il mondo da questa pestilenza [il fascismo e il nazismo], se prima non si rifaranno nelle coscienze le premesse morali, la cui mancanza ha consentito a tante persone [...] di associarsi senza ribellione a questi orrori, di adattarsi senza protesta a questa belluina concezione del mondo. Ora la resistenza europea [...] \u00e8 stata ed \u00e8 sopra tutto lotta contro questa concezione del mondo e contrapposizione ad essa di una diversa concezione: la sconfitta militare delle forze fasciste non \u00e8 la conclusione, ma la premessa per la costruzione di una societ\u00e0 libera, cio\u00e8 liberata dalle innumerevoli e non sempre facilmente afferrabili forze contrarie a quella concezione dell\u2019uomo che \u00e8 la nostra\u00bb. \nResistenza Costituente Repubblica.\nAntifascismo e Resistenza sono allora, fuori da ogni facile agiografia, premessa per la ricostruzione morale e civile degli italiani, e la rivista si prefigge il compito di dare corpo reale a questa ricostruzione attraverso dibattiti, studi, polemiche, proposte.\nQuanto la rivista abbia mantenuto il suo impegno lo si evince da un esame dei temi ricorrenti nelle dodici annate che caratterizzarono la direzione di Calamandrei. Il primo grande problema concerne l\u2019assetto istituzionale dell\u2019Italia uscita dal fascismo: il problema della Costituente. Ma a chi spetta ripensare l\u2019assetto istituzionale? Su questo Calamandrei non ha dubbi: ai Comitati di liberazione \nE ancora, a proposito del 2 giugno 1946, Calamandrei scrive: \nDurante i lavori della Costituente Calamandrei, con la tensione morale che lo distingue, pensa a una costituzione \"in fieri\", a una Carta che serva alla ricostruzione morale e civile degli italiani e non a un\u2019operazione gi\u00e0 tutta conchiusa che si ponga sul popolo italiano con la forza e la costrizione della giurisprudenza. \nIn Italia la trasformazione sociale \u00e8 ancora da fare: crollato il fascismo, l\u2019unica ricostruzione rivoluzionaria finora compiuta \u00e8 stata, nel campo politico, la repubblica. [...] La costituzione democratica italiana, invece che lo specchio fedele e la \u201clegalizzazione\u201d formale di una rivoluzione gi\u00e0 avvenuta nel passato, deve essere necessariamente considerata come lo strumento predisposto per rendere possibile nell\u2019avvenire, in forme progressive e legalitarie, quella trasformazione sociale che \u00e8 oggi appena agli inizi. \nUna trasformazione difficile di cui tuttavia Calamandrei non dispera e che va ricercata in ogni atto della vita politica, perch\u00e9 tutto concorre o al rinnovamento o al mantenimento degli antichi rapporti di forza. Per questo nell\u2019aprile \u201949, dalle colonne del \u00abPonte\u00bb, prende posizione contro il Patto atlantico che \u00abcostituir\u00e0 un ostacolo immediato alla pacificazione interna e al funzionamento normale della nostra democrazia. [...] E questo potr\u00e0 rimettere in discussione le libert\u00e0 costituzionali che sono scritte per il tempo di pace e non per la vigilia di guerra, per gli avversari politici e non per supposte quinte colonne; e dar\u00e0 sempre pi\u00f9 ai provvedimenti di polizia il carattere di repressioni di emergenza, che si vorranno giustificare colle rigorose esigenze della preparazione militare\u00bb.\nSe si torna con la memoria al clima che caratterizz\u00f2 gli anni cinquanta, allo strapotere della polizia e alla demonizzazione delle forze di opposizione, il Patto atlantico non solo annullava la possibilit\u00e0 di una sostituzione di forze politiche al governo ma addirittura impediva il ritorno a una coalizione pi\u00f9 larga, come quella dell\u2019immediato dopoguerra; impediva, cio\u00e8, come aveva detto Calamandrei, una prospettiva di normale funzionamento della democrazia.\nDal Patto atlantico alla legge elettorale proposta dalla Democrazia cristiana nel 1953, la \u201clegge truffa\u201d, il cammino appare obbligato. Nota Enzo Enriques Agnoletti che chi pretendeva di organizzare un potere militare sottratto alla sovranit\u00e0 italiana, non aveva pudore a chiedere il potere solo per certe forze politiche. Sulla legge truffa i democratici della Resistenza si spaccarono e i collaboratori del \u00ab Mondo\u00bb, che pure avevano la stessa matrice culturale di quelli del \u00abPonte\u00bb, che pure venivano dalle stesse esperienze e avevano anche militato nello stesso partito, si dichiararono favorevoli. Era un diverso modo di interpretare il significato della Resistenza come esperienza circoscritta o di liberazione a trecentosessanta gradi. In questa prospettiva vanno letti i numeri speciali sulle singole regioni (i numeri sulla Sardegna e sulla Calabria in particolare, in cui si voleva denunciare la condizione di oppressione e di colonizzazione delle popolazioni), cos\u00ec come i numeri speciali sul Regno Unito laburista, sui Paesi Bassi e i Paesi scandinavi, su Israele, sull\u2019Ungheria.\nIl numero sulla Cina, l\u2019ultima fatica di Calamandrei, scomparso nel 1956, \u00e8 sintomatico della sua grande apertura verso i popoli oppressi, colonizzati, per i quali si impone \u2013 come unico e vero atto di civilt\u00e0 \u2013 una lotta di liberazione.\nIl Ponte di Enzo Enriques Agnoletti.\nLa direzione di Enzo Enriques Agnoletti ha coperto lo spazio di trent\u2019anni, dal 1957 al 1986. Anni difficili e diversi nella loro caratterizzazione. Dal centrismo si passa al centrosinistra, poi alla crisi di questo e al craxismo. In politica estera, dalla guerra fredda al kennedismo, alla distensione kruscioviana, alla guerra del Vietnam e alla presa di coscienza politica del Terzo mondo. Enriques Agnoletti ha traghettato in questo periodo difficile \u00abIl Ponte\u00bb. A lui si deve la lunga vita della rivista, alla sua capacit\u00e0 di rinnovarsi, senza lasciarsi andare a posizioni trasformistiche. Norberto Bobbio, nel trentennale della rivista, scriveva: \u00ab[\u201cIl Ponte\u201d] non \u00e8 mai venuto meno in questi anni, nonostante la mediocrit\u00e0 della nostra storia e le atrocit\u00e0 del fascismo nel mondo, all\u2019impeto e all\u2019impegno delle grandi speranze\u00bb.\nDel \u00abPonte\u00bb di Enriques Agnoletti si ricordano qui \u2013 per ragioni di spazio \u2013 solo due momenti significativi. Il primo \u00e8 la lunga battaglia per il Vietnam. Primo in Europa, \u00abIl Ponte\u00bb denunci\u00f2 l\u2019incivilt\u00e0 della guerra americana e, unica rivista in Italia, pur con le sue modeste forze, sferr\u00f2 una lotta senza quartiere contro coloro che, pur dichiarandosi intellettuali di sinistra, erano rimasti legati all\u2019idea della supremazia della civilt\u00e0 occidentale e negli Stati Uniti identificavano il meglio di tale civilt\u00e0.\nL\u2019altro momento attiene alla politica interna, e precisamente all\u2019opposizione dura e incondizionata a Craxi, sia come segretario del Partito socialista italiano, sia come presidente del Consiglio. Per la penna di Tristano Codignola \u00abIl Ponte\u00bb nel dicembre del 1981 (da evidenziare la data: quando Craxi era all\u2019apice del successo e mieteva consensi a destra e a manca) faceva la seguente analisi: \u00abUna politica di Craxi che continuasse a svolgersi per le vie intraprese [...] comporterebbe inevitabilmente la perdita del partito per la sinistra, e la necessit\u00e0 di affrontare il problema della sua sostituzione con uno strumento pi\u00f9 coerente e credibile. [...] La mutazione genetica del Psi non \u00e8 un\u2019invenzione di [Riccardo] Lombardi, \u00e8 una constatazione indubitabile. [...] La sua trasformazione in formazione laico-moderata, che contende il terreno socialmente centrista alla Dc, \u00e8 un processo non solo molto avanzato, ma un processo reso probabilmente irreversibile dalla stessa capacit\u00e0 politica di Craxi\u00bb.\nEra la fine di una lungo rapporto critico, di interlocuzione ma anche di militanza, degli uomini del \u00abPonte\u00bb con il Psi, perch\u00e9 a loro sembrava, con pi\u00f9 di dieci anni di anticipo, che questo partito, con la sua sete di potere, avesse infine smarrito quei valori di giustizia e libert\u00e0 di cui si era fatto interprete all\u2019atto della nascita della Repubblica.\n\u00abUna forma nuova di aggregazione a sinistra deve essere pensata, che non riproduca la forma-partito, entrata gravemente in crisi, proprio per la sua incapacit\u00e0 a coprire i molti spazi potenzialmente aperti nella societ\u00e0. Il partito come organismo verticistico e burocratico, fondato sulla carriera garantita di un ristretto gruppo di politici e di funzionari, pu\u00f2 essere una necessit\u00e0: non soddisfa certo le esigenze di partecipazione che ribollono nel paese\u00bb . Con queste parole Codignola ed Enriques Agnoletti si separavano dal Psi craxiano, riaffermando le ragioni di quel liberalsocialismo che li aveva iniziati alla politica.\nUna forma di nuova aggregazione a sinistra fu l\u2019ultimo obiettivo alacremente perseguito da Enriques Agnoletti. Scriveva nel gennaio 1984: \u00abC\u2019\u00e8 [...] una crisi della sinistra che \u00e8 crisi di progetto e di teoria. [...] Si aggira in Europa una specie di nuovo fantasma: il socialismo \u00e8 morto? La teoria socialista, il marxismo, sono definitivamente superati e inadatti a spiegarci la realt\u00e0? Le lotte sociali che certo rianimano le solidariet\u00e0 della sinistra, le lotte per la pace, sempre pi\u00f9 necessarie, sono soltanto difensive o poggiano su una proposta di societ\u00e0 diversa? Esiste una cultura nuova di sinistra? [...] Per preparare il futuro occorre rinnovare la teoria mettendola alla prova della realt\u00e0. Quindi critica politica dell\u2019economia politica e delle politiche economiche contemporanee in un quadro mondiale\u00bb.\nGli ultimi decenni.\n\u00abIl Ponte\u00bb attuale ha raccolto l\u2019eredit\u00e0 di Enzo Enriques Agnoletti. In un primo momento, la caduta del Muro di Berlino e la fine dell\u2019Unione Sovietica, per quanto atteneva alla politica estera; poi Tangentopoli, la dissoluzione del Psi e della Dc, la trasformazione del Pci in Pds, e ancora l\u2019ascesa della destra, per quanto concerneva la politica interna, riproponevano con urgenza una nuova critica dell\u2019economia politica, per dare alla sinistra la sua identit\u00e0 di sinistra e farla uscire dalle posizioni difensivistiche che la vedevano interprete secondaria della vita politica. Gi\u00e0 nel febbraio 1993, con un manifesto intitolato \"Una costituente per la sinistra\", si proponeva, attraverso un autoscioglimento dei partiti della sinistra, un\u2019assemblea costituente che desse vita a un partito unico del socialismo, un partito con una pluralit\u00e0 di proposte adeguatamente articolate sui singoli problemi, ma unitarie nell\u2019ispirazione centrale e nelle linee essenziali di movimento. Questo perch\u00e9, non condividendo le posizioni di chi si arroccava su una improbabile rinascita del comunismo, il gruppo del \u00abPonte\u00bb nutriva molte perplessit\u00e0 anche di fronte alla strategia di chi, per indossare una veste nuova, era disposto ad appiattirsi sul centro, sacrificando in tal modo alle ragioni dell\u2019esistente l\u2019impegno delle grandi speranze.\nSecondo il manifesto sopra citato, una politica che desse alla sinistra la sua identit\u00e0 di sinistra doveva \u00abliquidare, senza mortificanti pentitismi, ci\u00f2 che di irrimediabilmente datato vi [era] nel socialismo europeo, restaurando e ridefinendo, al tempo stesso, ci\u00f2 che vi [era] di ancora valido nella critica socialista del capitalismo. [...] Non resa a discrezione all\u2019ideologia liberal-liberistica, n\u00e9 accettazione della surroga cattolica nell\u2019organizzazione della protesta agli eccessi del capitalismo, [...] ma innesto politico consapevole dei valori di solidariet\u00e0 laica nella societ\u00e0 contemporanea\u00bb. \nTutto questo riproponeva i grandi temi su cui insisteva la rivista: dalle elaborazioni di Henri Lefebvre sullo Stato, sulla citt\u00e0, sulla vita quotidiana a quelle di Paolo Sylos Labini sull\u2019inadeguatezza del marxismo, a quelle di Giacomo Becattini sulla democrazia economica e lo sviluppo locale. Era fondamentale proporre alla sinistra una via che non fosse una resa al liberismo imperante, ma un tentativo di riconquista di quei valori liberalsocialisti che animarono la rivista al suo sorgere e contribuirono alla costruzione della Repubblica democratica.\nIn un secondo momento, in particolare con la nascita del Partito democratico, il gruppo del \u00abPonte\u00bb ha preso atto del fatto che la sinistra italiana ha scartato, in larga misura, la possibilit\u00e0 di una riaffermazione del socialismo, rinunciando cos\u00ec, attraverso una perdita d\u2019identit\u00e0, ai suoi valori fondanti. Da qui l\u2019esigenza della rivista di proporsi quale voce di un liberalsocialismo rinnovato o \u2013 in un\u2019accezione pi\u00f9 ampia \u2013 di un \u201csocialismo libertario\u201d.\nLa \u201cmutazione genetica\u201d che negli anni ottanta attravers\u00f2 il Psi, e nei novanta anche il Pci, sembra oggi aver dato i suoi frutti. Tutti indistintamente tendono all\u2019occupazione del potere a qualsiasi costo. Su questo piano la destra e la sinistra si equivalgono e non c\u2019\u00e8 da meravigliarsi se sulle grandi questioni (riforma della Costituzione, riforma della giustizia, riforma della legge elettorale) abbiano talvolta trovato, e potrebbero ancora trovare, un accordo. Per un socialismo libertario si aprono scenari foschi: al \u00abPonte\u00bb si pensa che \u00abla lotta per la ricostruzione di una sinistra politica sar\u00e0 lunga e faticosa. La sua autodistruzione [\u2026] \u00e8 il punto di arrivo di un processo [\u2026] che \u00e8 tutt\u2019uno con la deformazione della democrazia in Italia\u00bb. Ma la storia continua e continua \u00abIl Ponte\u00bb con la voce di un gruppo di intellettuali a cui piacerebbe che il socialismo tornasse almeno a essere, come si addice a una rivista, argomento di studio e di discussione."}
{"id": "631160", "revid": "1337338", "url": "https://it.wikipedia.org/wiki?curid=631160", "title": "Amor cortese", "text": "Lamor cortese \u00e8 un termine creato dal critico francese Gaston Paris nel 1883 per indicare la concezione filosofica, letteraria e sentimentale dell'amore, all'epoca dei \"trovatori\" delle corti provenzali, basata sull'idea che solo chi ama possiede un cuore nobile.\nGeneralit\u00e0.\nIl concetto di \"amor cortese\" appare per la prima volta nel corso del XII secolo nella poesia dei lirici provenzali che scrivono in lingua d'oc, tuttavia avr\u00e0 fortuna anche nella letteratura del nord della Francia e sopravviver\u00e0 nel tempo tramite il Dolce Stil Novo dantesco.\nL\"amor cortese\" del \"trobador\" \u00e8 un sentimento capace di nobilitare e affinare l'uomo. Nasce come un'esperienza ambivalente fondata sulla compresenza di desiderio erotico e tensione spirituale. Tale \"ambivalenza\" \u00e8 detta \"mezura\", cio\u00e8 la \"misura\", la giusta distanza tra sofferenza e piacere, tra angoscia ed esaltazione.\nPer questa ragione, anche, esso non pu\u00f2 realizzarsi dentro il matrimonio, e l'amor cortese \u00e8 quindi adultero per definizione. Esso \u00e8 desiderio fisico. Si instaura fra la dama e l'amante un rapporto d'amore esclusivo, cos\u00ec come il poeta deve rivolgersi ad una sola dama, essa deve accettare al suo servizio non pi\u00f9 di un amante. Nel caso in cui una delle due parti trasgredisse, allora il rapporto potrebbe cessare.\nPer l'amante il marito non \u00e8 assolutamente un pericolo, mentre per questi un pericolo si rivela quella cerchia di uomini che si trovano nella sua stessa posizione di \"amante cortese\", poich\u00e9 essi tenteranno in ogni modo di infangarlo.\nGli elementi caratterizzanti l'amor cortese sono:\nOrigini del termine.\n La definizione originaria dell\"amour courtois\" (\"amor cortese\") venne data da Gaston Paris nel suo articolo del 1883, \"\u00c9tudes sur les romans de la Table Ronde: Lancelot du Lac, II: Le conte de la charrette\", un trattato che esamina il \"Lancillotto o il cavaliere della carretta\" (1177) di Chr\u00e9tien de Troyes. Paris afferma che l\"amour courtois\" era un'idolatria e una disciplina nobilitante. L'amante (idolatra) accetta l'indipendenza della sua amante e cerca di rendersi a lei meritevole, agendo con coraggio e con onore (nobilmente) e facendo tutto ci\u00f2 che \u00e8 in suo potere per realizzare i desideri di lei. La soddisfazione sessuale, dice Paris, non pu\u00f2 essere una meta o un risultato da conseguire, in quanto l'amore non pu\u00f2 essere interamente platonico, dato che si fonda sull'attrazione sessuale.\nSia il termine che la definizione di Paris nel 1936 C. S. Lewis scrive \"The Allegory of Love\" consolidando ulteriormente l'amor cortese come un\nSuccessivamente, gli storici come D. W. Robertson negli anni '60, e John C. Moore e E. Talbot Donaldson negli anni '70, si dimostreranno critici rispetto al termine in quanto invenzione moderna, e Donaldson stesso lo definir\u00e0 \"il mito dell'amor cortese\" (\"The Myth of Courtly Love\"), dato che non \u00e8 sostenuto nei testi medievali. Anche se il termine \"amor cortese\" appare solo in un'unica poesia provenzale esistente (come \"cortez amors\" in una lirica del tardo secolo XII secolo di Peire d'Alvernhe), esso \u00e8 strettamente imparentato con il termine \"fin'amor\", che appare di frequente nel provenzale e nel francese, come pure in tedesco (tradotto come \"hohe Minne\"). Per di pi\u00f9, altri termini e frasi associati a \"cortesia\" e ad \"amore\" sono comuni in tutto il periodo medievale. Anche se Paris usava un termine che aveva scarsa approvazione da parte della letteratura contemporanea, esso non era un neologismo e torna utile comunque nella descrizione di una particolare concezione dell'amore e incentrandosi inoltre sulla \"cortesia\" che ne era la sua essenza.\nStoria.\nLa pratica dell'amor cortese viene a svilupparsi nella vita di corte di cinque regioni: Aquitania, Provenza, Sicilia, Champagne e Borgogna. La duchessa Eleonora d'Aquitania port\u00f2 gli ideali dell'amor cortese prima alla corte di Francia (1137-1152), poi in Inghilterra, dove fu regina (1154-1189) e madre di due re. Sua figlia Maria, contessa di Champagne port\u00f2 il comportamento cortese alla corte del conte di Champagne, Enrico I di Champagne. L'amor cortese trova la sua espressione nelle poesie liriche scritte dai trovatori, come Guglielmo IX, duca d'Aquitania (1071\u20131126), uno dei primi poeti trovatori e nonno della stessa Eleonora.\nI poeti adottarono la terminologia del feudalesimo, dichiarandosi vassalli della donna e rivolgendosi a lei con l'appellativo lusinghiero di \"midons\", una specie di nome in codice in modo che il poeta non ne rivelasse il nome. Il modello trobadorico della donna ideale era la moglie del suo \"datore di lavoro\" o sige, una donna di un rango pi\u00f9 elevato, di solito la ricca e potente padrona del castello. Quando il marito era lontano per un impegno militare o altri affari, lei gestiva gli affari amministrativi e culturali. La donna era ricca e potente e il poeta dava cos\u00ec voce alle aspirazioni della classe cortigianesca, in quanto solo coloro che erano nobili potevano cimentarsi nell'amor cortese. Questo nuovo tipo di amore vedeva la nobilt\u00e0 non in base alla ricchezza e alla storia della famiglia, ma nel carattere; quindi faceva appello ai cavalieri pi\u00f9 poveri che vedevano cos\u00ec una strada aperta per progredire.\nPoich\u00e9 a quel tempo il matrimonio aveva poco a che fare con l'amore, l'amor cortese era anche un modo per i nobili di esprimere l'amore non trovato nel loro matrimonio. Gli \"amanti\" nel contesto dell'amor cortese non facevano riferimento al sesso, ma piuttosto all'agire emotivo. Questi \"amanti\" avevano brevi appuntamenti in segreto, che si intensificavano mentalmente, ma mai fisicamente.\nLe regole dell'amor cortese vennero codificate in quell'opera altamente influente del tardo secolo XII che \u00e8 il \"De amore\" di Andrea Cappellano, dove si legge per es. che...\nInfluenza andalusa e islamica.\nMolte delle convenzioni in merito all'amor cortese possono essere rintracciate in Ovidio, attraverso Andrea Cappellano, ma non \u00e8 plausibile che possano tutte essere riconducibili a questa origine. Nel periodo moderno, considerazioni riguardanti l'amor cortese spesso fanno capo all'ipotesi araba, posta in qualche modo quasi dall'inizio del termine \"amor cortese\". Una fonte proposta per il confronto \u00e8 rappresentata dai poeti arabi e dalla poesia della Sicilia e della Spagna musulmane e dal contatto pi\u00f9 esteso dell'Europa con il mondo islamico.\nDato che pratiche simili all'amor cortese erano gi\u00e0 in auge in al-Andalus e altrove nel mondo islamico, \u00e8 molto verosimile che queste influenzassero gli europei cristiani. Guglielmo d'Aquitania, per esempio, era coinvolto nella prima crociata e nella Reconquista in corso in Spagna, talch\u00e9 egli avrebbe avuto un contatto decisamente esteso con la cultura islamica.\nSecondo G. E. von Grunebaum, ci sono diversi elementi che si sviluppano nella letteratura araba. Le nozioni dell'\"amore finalizzato all'amore\" e dell'\"esaltazione della donna amata\" vengono fatti risalire alla letteratura araba del IX e X secolo. La nozione dell'amore come \"potenza che nobilita\" viene sviluppata nell'XI secolo dal filosofo persiano Avicenna, nel suo trattato \"Risala fi'l-Ishq\" (\"Trattato sull'amore\"). L'elemento finale dell'amor cortese, il concetto di \"amore come desiderio che non pu\u00f2 mai essere appagato\", era a volte implicito nella poesia araba, ma viene per la prima volta sviluppato in forma dottrinale nella letteratura europea, in cui tutti e quattro gli elementi dell'amor cortese venivano ad essere presenti.\nSecondo un argomento delineato da Maria Rosa Menocal nel suo saggio \"Il ruolo arabo nella storia della letteratura medievale\", nella Spagna dell'XI secolo sarebbero apparsi un gruppo di poeti girovaghi i quali andavano di corte in corte, talvolta giungendo nelle corti cristiane della Francia meridionale, una situazione strettamente rispecchiante ci\u00f2 che sarebbe successo nella Francia meridionale quasi un secolo pi\u00f9 tardi. I contatti tra questi poeti spagnoli e i trovatori francesi erano frequenti. Le forme metriche usate dai poeti spagnoli erano simili a quelle usate successivamente dai trovatori. \nAnalisi.\nL'analisi storica dell'amor cortese presenta discrepanze tra le varie scuole. Quel genere di storia che guarda l'alto medioevo come dominato da una teocrazia prude e patriarcale, vede l'amor cortese come una reazione \"umanistica\" alle idee puritane della chiesa cattolica. Nel linguaggio degli studiosi che appoggiano questa opinione, l'amor cortese \u00e8 serbato per la sua esaltazione della femminilit\u00e0 come forza morale, spirituale e nobilitante, contrariamente allo sciovinismo corazzato del primo e secondo stato. La condanna dell'amor cortese all'inizio del XIII secolo da parte della Chiesa in quanto eretico, viene visto da questi studiosi come il tentativo di reprimere questa \"ribellione sessuale\".\nTuttavia, altri studiosi notano che l'amor cortese era certamente legato agli sforzi della Chiesa di civilizzare i rozzi codici feudali germanici del tardo XI secolo. Si \u00e8 inoltre suggerito che la prevalenza di matrimoni combinati richiedeva altri sbocchi, dovuti a un'esigenza di espressione pi\u00f9 personale e romantica dell'amore, e perci\u00f2 l'amor cortese sorse, non in reazione alla \"pruderie\" o al patriarcato della Chiesa, ma ai costumi nuziali del periodo.\nA volte, la donna potrebbe essere una \"princesse lointaine\" (\"principessa lontana\") e qualche storia racconta di uomini che si innamorarono di donne che non avevano mai visto, solamente ascoltando la descrizione della loro perfezione, ma in genere non erano cos\u00ec distanti. Diventando l'etichetta dell'amor cortese pi\u00f9 complicata, il cavaliere avrebbe potuto indossare i colori della sua donna: dove l'azzurro o il nero erano talvolta i colori della fedelt\u00e0; verde, probabilmente un segno di infedelt\u00e0. La salvezza, precedentemente relegata nelle mani del clero, adesso proviene dalle mani della donna a cui ci si lega. In alcuni casi, ci furono anche donne che componevano, le trobairitz, le quali esprimevano lo stesso sentimento per gli uomini.\nConvenzioni letterarie.\nLa convenzione letteraria dell'amor cortese pu\u00f2 essere trovata nella maggior parte degli autori pi\u00f9 importanti del Medioevo quali Geoffrey Chaucer, John Gower, Dante, Maria di Francia, Chr\u00e9tien de Troyes, Gottfried von Stra\u00dfburg, Malory, Raimbaut d'Aurenga e Bernart de Ventadorn.\nAllegoria.\nL'allegoria medievale ha elementi di amor cortese, per esempio nella prima parte del \"Roman de la Rose\".\nEvoluzione.\nForse il lavoro pi\u00f9 importante e popolare \u00e8 stato il \"De amore\" di Andrea Cappellano, il quale descrive l\"ars amandi\" (\"l'arte d'amare\") nella Provenza del XII secolo. Il suo lavoro prosegue nel solco della tradizione dell'opera romana \"Ars amatoria\" di Ovidio.\nI temi dell'amor cortese non sono confinati al medievale, ma rivisti nel periodo elisabettiano in maniera sia seria che comica. Il \"Romeo e Giulietta\", di Shakespeare, per esempio, mostra Romeo che tenta di amare Rosalina in un modo artificiosamente cortese, canzonato per questo da Mercuzio.\nGeneri letterari.\nI generi medievali in cui possono essere trovate le convenzioni dell'amor cortese comprendono la lirica, il romanzo e l'allegoria.\nLirica.\nL'amore cortese nacque nella lirica, e appare per la prima volta con i poeti provenzali nell'XI secolo, compresi i menestrelli di corte e itineranti, e i trovatori e trovieri francesi. Questa tradizione francese si espander\u00e0 successivamente in Germania con i Minnes\u00e4nger, quali Walther von der Vogelweide e Wolfram von Eschenbach.\nRomanzo.\nLa poesia scritta in volgare dei \"romans courtois\" (romanzi cortesi) comprendeva molti esempi di amor cortese. Alcuni di essi sono collocati all'interno di un ciclo di poemi che celebrano la corte di Re Art\u00f9. Questa era una letteratura amena, diretta, per la prima volta nella storia europea, a un pubblico in maggior parte femminile.\nPunti controversi.\nSessualit\u00e0.\nUn punto di controversia in corso sull'amor cortese \u00e8 in che misura esso fosse sessuale. Tutto l'amor cortese era erotico in un certo senso, e non puramente platonico \u2014 i trovatori parlano della bellezza fisica delle loro donne e dei sentimenti e desideri che queste suscitano in loro. Tuttavia, non \u00e8 chiaro ci\u00f2 che un poeta dovrebbe fare: vivere una vita di desiderio perpetuo incanalando le sue energie per fini pi\u00f9 alti - conformemente al concetto freudiano di sublimazione - o dedicarsi alla soddisfazione fisica. Gli studiosi considerano entrambe le opzioni.\nDenis de Rougemont osserva che i trovatori venissero influenzati dalle dottrine catare che rigettavano i piaceri della carne, rivolgendosi perci\u00f2 metaforicamente allo spirito e all'anima delle loro donne. Rougemont inoltre aggiunge che l'amor cortese sottostava al codice cavalleresco e perci\u00f2 la lealt\u00e0 del cavaliere andava sempre al suo re, prima che alla sua amante. Edmund Reiss dichiara per di pi\u00f9 che esso fosse un amore spirituale, ma un amore che aveva pi\u00f9 attinenza con l'amore cristiano, o \"caritas\". D'altra parte, gli studiosi come Mosch\u00e9 Lazar affermano che il fine desiderato fosse l'amore sessuale adultero, finalizzato al possesso fisico della donna.\nMolti studiosi identificano l'amor cortese con l'\"amore puro\" descritto nel 1184 da Andrea Cappellano nel \"De amore (libri tres)\":\nAll'interno del corpus poetico trobadorico vi \u00e8 un'ampia possibilit\u00e0 di atteggiamenti, anche attraverso le opere dei singoli poeti. Alcune poesie sono fisicamente sensuali, e a volte anche oscene, mentre altre altamente spirituali ai limiti del platonico.\nPratica effettiva nel mondo reale.\nUn punto risulta controverso in merito al fatto se l'amor cortese fosse puramente letterario o di fatto praticato nella vita reale. Non vi sono fonti storiche che offrano prova della sua presenza nella realt\u00e0. Lo storico John Benton non trova nessuna evidenza documentale nei codici giuridici, casi giudiziari, cronache o altri documenti storici. Tuttavia, l'esistenza del genere non-fantastico dei libri di cortesia fornisce forse la prova della sua pratica. Per esempio, secondo il libro di cortesia di Christine de Pizan chiamato \"Libro delle Tre Virt\u00f9\" (1405 ca.), nel quale viene espressa la disapprovazione dell'amor cortese, la convenzione veniva sfruttata per giustificare gli amori illiciti. L'amor cortese probabilmente trovava espressione nel mondo reale nei costumi del tempo quali l'incoronazione delle \"Regine di Amore e Bellezza\" ai tornei. Filippo il Buono, nel suo \"Banquet du Voeu du Faisan\" del 1454, fa affidamento sulle parabole ricavate dall'amor cortese per incitare i suoi nobili a giurare di partecipare ad una crociata anticipata, mentre anche nel XV secolo numerose convenzioni sociali e politiche di fatto erano ampiamente basate su formule dettate dalle \"regole\" dell'amor cortese.\nCorti d'amore.\nUn punto di controversia \u00e8 rappresentato dall'esistenza delle \"corti d'amore\", per la prima volta menzionate da Andrea Cappellano. Queste supposte corti erano formate da \"tribunali\" composte da 10 a 70 donne che avevano il compito di ascoltare un \"caso di amore\" e dare consigli al riguardo in base alle regole dell'amore. Gli storici del XIX secolo consideravano una realt\u00e0 l'esistenza di queste corti, tuttavia studiosi successivi, come Benton, noteranno che \"nessuna delle tantissime lettere, cronache, canzoni e dediche devote\" facciano presumere la loro esistenza al di fuori della letteratura poetica. Secondo Diane Bornstein, un modo per colmare il divario tra i riferimenti alle corti d'amore nella letteratura e la mancanza di evidenza documentale nella vita reale, \u00e8 il fatto che esse fossero simili a saloni letterari o aggregazioni sociali, dove le persone leggevano i loro componimenti poetici, discutevano su questioni d'amore e proponevano giochi di parole riguardanti gli amoreggiamenti."}
{"id": "631162", "revid": "2166030", "url": "https://it.wikipedia.org/wiki?curid=631162", "title": "Michele Paleologo", "text": "Biografia.\nManuele I Comneno affid\u00f2 a Michele e a Giovanni Ducas la spedizione in Italia. Il loro compito era mettersi in contatto con i baroni pugliesi e, se Federico Barbarossa, era ancora in Italia, di cercare di incontrarlo e chiedergli se avrebbe voluto aiutare l'Impero bizantino a sconfiggere il Regno di Sicilia. Appena Michele e Giovanni arrivarono in Italia vennero a sapere che Federico si trovava ad Ancona ed era pronto a riceverli.\nL'Imperatore germanico era disposto a schierarsi coi bizantini, ma i suoi baroni si rifiutavano di continuare la campagna in Italia, perch\u00e9 il sole faceva male alla pelle dei loro soldati, c'erano troppi insetti che creavano mille fastidi, e erano insorte varie malattie nell'esercito. Federico con vero rammarico si vide costretto a dire di no a Michele e a Giovanni, che poi questi ultimi mandarono un messaggero ad avvisare Manuele.\nLa rivolta contro gli Altavilla si stava allargando a tutto il sud Italia. Verso la fine dell'estate del 1155 Michele incontr\u00f2 a Vieste il conte Roberto di Loritello, che era a capo della rivolta. I due si accordarono rapidamente sul fatto che i nobili che si erano rivoltati agli Altavilla avrebbero goduto di rispetto e fama a Costantinopoli, e il Regno di Sicilia sarebbe tornato a far parte dell'Impero bizantino.\nE nello stesso anno Michele disse che il thema della Langobardia era risorto.\nDopo questo Michele e Giovanni con il loro esercito, si unirono agli eserciti dei baroni pugliesi, e insieme erano pronti ad attaccare. La prima tappa sarebbe stata Bari e questa citt\u00e0 si arrese praticamente subito, perch\u00e9 era abitata da quasi tutti greci che non sopportavano di essere governati da Palermo, e aprirono le porte ai bizantini. Bari era cos\u00ec liberata, con gran gioia di Manuele. L'esercito rimasto fedele a Guglielmo d'Altavilla fu decimato nei pressi di Andria e i cittadini aprirono le porte ai bizantini. Per chi era ancora fedele alla corona degli Altavilla le cose si mettevano molto male.\nPapa Adriano IV seguiva soddisfatto il procedere dei bizantini nel Regno di Sicilia. Il Papa preferiva assai pi\u00f9 come confinanti i bizantini piuttosto che gli Altavilla, e poi avrebbe potuto estendere il suo Stato, e pensava che fosse giunto il momento che anche lui si alleasse coi bizantini. Le trattative furono avviate verso la fine dell'estate del 1155 e il Papa arruol\u00f2 dei mercenari campani.\nIl 29 settembre 1155, il Papa si mise in marcia col suo esercito. Questo fu un momento storico, perch\u00e9 dopo solo un secolo dopo lo scisma d'Oriente un Imperatore bizantino aveva formato una lega con il Papa. I vassalli pugliesi promettevano fedelt\u00e0 all'Imperatore di Bisanzio con gioia, e lo ringraziavano per gli aiuti che avevano ricevuto. In pochissimo tempo i bizantini e il Papa avevano conquistato tutta la Puglia e la Campania.\nMichele conquist\u00f2 altre citt\u00e0: Montepeloso, Gravina e Monopoli, dove per\u00f2 fu ferito da una freccia durante l'assedio, fu trasportato in velocit\u00e0 a Bari, ma i medici dissero che non c'era pi\u00f9 niente da fare, e nei primi giorni di gennaio del 1156 Michele Paleologo mor\u00ec, lasciando il suo posto all'amico e fedele Giovanni Ducas."}
{"id": "631163", "revid": "124123", "url": "https://it.wikipedia.org/wiki?curid=631163", "title": "August Pollmann", "text": "Fu docente onorario in apicoltura presso l\"'Institut f\u00fcr Landwirtschaftliche Zoologie und Bienenkunde\", in Germania.\nFu allievo di Gregor Mendel, Johann Dzierzon e Berlepsch.\nDetermin\u00f2 la sottospecie denominata Ape carnica: \"Apis mellifera carnica\", Pollmann 1879, e l'ape di Cipro: \"Apis mellifera cypria\", Pollmann 1879, sempre nella stessa opera."}
{"id": "631166", "revid": "767487", "url": "https://it.wikipedia.org/wiki?curid=631166", "title": "Lipoproteine a densit\u00e0 intermedia", "text": "Le lipoproteine a densit\u00e0 intermedia, note anche come IDL (sigla di \"Intermediate Density Lipoprotein\") sono le lipoproteine caratterizzate da\nuna densit\u00e0 compresa tra quella delle VLDL e delle lipoproteine a bassa densit\u00e0 (LDL), tra 0,95 e 1,063 g/ml, e da un diametro di circa 25-35\u00a0nm. Sono ci\u00f2 che resta delle VLDL mature dopo che queste hanno dato trigliceridi al tessuto adiposo e muscolare e hanno intrattenuto alcuni scambi di lipidi e di proteine con una lipoproteina ad alta densit\u00e0 (HDL) matura. Sono quindi anche precursori delle LDL.\nTrasportano trigliceridi e colesterolo esterificato nella circolazione, nel pi\u00f9 ampio contesto funzionale delle lipoproteine VLDL, IDL e LDL. Il meccanismo coinvolto nella loro circolazione \u00e8 pertanto lo stesso delle VLDL."}
{"id": "631173", "revid": "1543377", "url": "https://it.wikipedia.org/wiki?curid=631173", "title": "Classe Pomornik", "text": "La classe Pomornik o Progetto 12322 Zubr (in cirillico: \u043f\u0440\u043e\u0435\u043a\u0442 12322 \u0417\u0443\u0431\u0440, nome in codice NATO: Pomornik) \u00e8 una classe di navi anfibie con cuscino ad aria di fabbricazione sovietica prima e russa poi, sviluppate dalla Almaz negli anni '80 per soddisfare le esigenze della flotta sovietica ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto. \nProgettate per trasportare truppe d'assalto, unit\u00e0 meccanizzate o corazzate su coste non attrezzate e fornire fuoco di supporto, sono in grado di aggirare piccoli ostacoli, campi minati, zone paludose penetrando in profondit\u00e0 le linee avversarie. L'acquisto dell'unit\u00e0 classe Zubr \"Cephalonia\" da parte della Grecia, ha costituito il primo acquisto di un mezzo navale sovietico da parte di un membro della NATO.\nFino al 1997, anno di entrata in servizio della unit\u00e0 classe Bora, hanno detenuto il titolo di unit\u00e0 pi\u00f9 grandi al mondo del loro tipo nonch\u00e9 di unici hovercraft armati in servizio attivo.\nNel giugno 2017 il Ministero della difesa russo ha annunciato l'intenzione di riprendere la produzione di queste imbarcazioni entro il triennio 2019-2021. In servizio nelle marine sovietica ed ucraina, al 2021 risultano nei ranghi 10 esemplari distribuiti tra le marine russa, greca e cinese.\nStoria.\nSviluppata negli anni' 80, la classe Zubr sostituisce le unit\u00e0 classe Aist, rispetto alle quali vantano un dislocamento quasi doppio, ed un armamento pi\u00f9 completo comprendente CIWS, lanciamissili Igla e lanciarazzi.\nLa classificazione russa \u00e8, , letteralmente \"Piccola nave anfibia hovercraft\"; secondo l'hull classification symbol della US Navy si tratta di una Landing Craft Air Cushion.\nCaratteristiche.\nCorazzatura.\nLe strutture sono realizzate con leghe leggere, precisamente leghe di alluminio-manganese di 3\u20134 mm di spessore, una suddivisione interna nello scafo in 3 sezioni, divise da paratie longitudinali, con quella centrale riservata per i veicoli trasportati. Quelle laterali sono invece impiegate per i motori di sostentazione, mentre la parte pi\u00f9 alta dello scafo ospita alloggi per 180 truppe. Nonostante la necessit\u00e0 di leggerezza, questi hanno una corazzatura protettiva per equipaggio e depositi munizioni, anch'essa in lega leggera.\nPropulsione.\nL'apparato motore si basa su 2 ventole Almaz M-70 per la sostentazione e il gonfiaggio del cuscino d'aria, mentre altre 3 azionano altrettante immense eliche propulsive, intubate, di 5,5 metri (i tubi sono di 6 m di diametro). L'operazione di gonfiaggio del cuscino \u00e8 possibile con 4 ventole da 2,5 m sistemate sui lati del comparto di carico. \u00c8 possibile il rifornimento in mare, mentre il normale livello di autonomia \u00e8 di circa 10 ore. Le turbine, che complessivamente erogano oltre 55.000 hp (100 per t. di spinta!), hanno un consumo estremamente contenuto, dichiarato in 0,25 kg/Hp/ora. La navigazione \u00e8 facilitata da girobussola, ricevitore GPS/GLONASS, navigatore doppler e radiogoniometro."}
{"id": "631175", "revid": "287204", "url": "https://it.wikipedia.org/wiki?curid=631175", "title": "Classe D\u017eejran", "text": "Classe \"Dzheryan \u00e8 il nome NATO della classe di hovercraft da sbarco sovietici Progetto 1232.1 \"Aist.\nCaratteristiche.\nI grandi hovercraft della marina sovietica classe \u2018Aist\u2019 sono stati tra le pi\u00f9 notevoli realizzazioni di questa categoria di navi. Essi hanno preso il via con un prototipo varato dai cantieri navali di Leningrado nel 1970, la produzione \u00e8 partita l'anno dopo per terminare nel 1980, al ritmo di circa 2 esemplari l'anno, per un totale di 20.\nLA loro struttura \u00e8 simile a quella delle navi inglesi Classe Mountbatten, ma molto pi\u00f9 pesante. Essi hanno un grande scafo in lega leggera, con discrete capacit\u00e0 nautiche, un'enorme \"skirt\" di gomma dalla forma caratteristica tiene il cuscino d'aria. L'apparato motore \u00e8 costituito da turbine a gas, addirittura da 12000\u00a0hp l'una, tanto che esse sono comparabili, e forse derivate, da quelle che in 4 esemplari motorizzano i Tu-95 Bear. Esse danno il moto a 4 ventole di sostentamento, ma soprattutto caratteristica \u00e8 la presenza di 4 ventole di spinta, non intubate. Le loro eliche sono sistemate in maniera contrapposta: 2 sono orientate verso l'indietro, e sono spingenti, le altre 2 sono traenti, orientate verso l'avanti, ed esse \u2018guardano\u2019 verso le altre 2, sistemate davanti e spingenti. Il vano di carico \u00e8 come al solito, al centro del veicolo, circondato dalle ventole di sostentamento, presenti a gruppi di 2 per lato assieme probabilmente anche a una turbina.\nSul davanti della stiva vi \u00e8 un grande portellone, che permette al carico di scendere rapidamente in mare o su terraferma. Esso si compone di 4 carri leggeri PTR-76 e 50 soldati di fanteria di marina, oppure altre combinazioni, inclusi 2 carri tipo T-55 o successivi. Praticamente, si tratta di un carico quasi comparabile con quello dell'An-22 \u2018Cock\u2019 di base a terra (4 motori da 15000\u00a0hp). Essi sono troppo grandi per operare dalle navi da sbarco sovietiche, e cos\u00ec eseguono azioni di assalto autonome, anche se coordinate. La loro capacit\u00e0 di autodifesa si basa su 2 torri da 30mm AK-230, come quelle delle navi classe Osa, che svettano minacciose ai lati del portellone di prua, collegate al radat Drum Tilt installato sul corto e leggero albero a traliccio alla sommit\u00e0 della nave. Le dimensioni dei mezzi sono poi indicative, perch\u00e9 \u00e8 noto che vi sono stati alcuni tipi di modifiche, come uno scafo pi\u00f9 lungo e piani di coda ingranditi, man mano che vi \u00e8 stata la produzione in serie.\nGli \u2018Aist\u2019, certamente tra le pi\u00f9 impressionanti navi della loro categoria, hanno rappresentato per la marina sovietica una costosa realizzazione, ma nondimeno sono state delle imbarcazioni molto interessanti, con grandi capacit\u00e0 di assalto anfibio. La loro distribuzione \u00e8 stata assicurata solo alla Flotta del Baltico e quella del Mar Nero, ovvero le cenerentole delle 4 flotte sovietiche.\nI loro successori sono stati gli Zubr, chiamati Pomornik dalla Nato, che sono ancora pi\u00f9 potenti e impressionanti, ma la loro produzione non \u00e8 stata altrettanto consistente e certamente, pur essendo l'ultima parola in fatto di hovercraft d'assalto anfibio, hanno dimostrato un peggior rapporto costo-efficacia."}
{"id": "631176", "revid": "465169", "url": "https://it.wikipedia.org/wiki?curid=631176", "title": "Spazio Schengen", "text": "Lo spazio Schengen (meno comunemente \"area Schengen\", \"zona Schengen\") \u00e8 un'area che comprende 26 Stati europei, i quali, in base all\"'acquis\" di Schengen, hanno abolito le frontiere interne. Queste sono state sostituite da un'unica frontiera esterna (qui avviene il controllo dei passeggeri); perci\u00f2, dal punto di vista dei viaggi internazionali, il territorio degli Stati partecipanti rappresenta un complesso unitario. Lo spazio Schengen \u00e8 quindi un territorio in cui \u00e8 garantita la libera circolazione delle persone.\nAllo spazio Schengen aderiscono 22 Stati su 27 dell'Unione europea (dal 31 gennaio 2020 il Regno Unito non fa pi\u00f9 parte dell'Unione europea e cos\u00ec, per effetto della Brexit, gli Stati membri sono passati da 28 a 27); lo Stato membro che ha deciso di non aderire allo spazio Schengen \u00e8 l'Irlanda, in base a una clausola di \"opt-out\", mentre quattro altri paesi (Cipro, Croazia, Romania e Bulgaria) hanno sottoscritto la Convenzione di Schengen. Ma per essi non \u00e8 al momento in vigore, in quanto non hanno ancora attuato gli accorgimenti tecnici previsti nella pratica; e quindi, in via provvisoria, mantengono tuttora i controlli alla frontiera delle persone.\nGli Stati terzi che partecipano a Schengen sono Islanda, Norvegia, Svizzera e Liechtenstein, che hanno firmato la Convenzione di Schengen; a questi si aggiungono infine il Principato di Monaco che fa parte dell'area Schengen tramite la Francia e altri due (San Marino e Vaticano) che fanno parte di Schengen di fatto in concomitanza con l'entrata in vigore della Convenzione di Schengen in Italia: con essi il numero degli Stati componenti l'area Schengen sale di fatto a 29.\nDal 2021 ha aderito allo spazio Schengen anche Gibilterra.\nMembri.\nAttuali.\nStati che non sono membri dell'area Schengen ma hanno le frontiere aperte con l'area:\nEccezioni.\nI seguenti territori dei paesi membri non sono coperti dall'accordo:\nRegolazione delle frontiere interne.\nControlli interni.\nL'Unione europea costituisce una Unione doganale e una Area dell'imposta sul valore aggiunto. Tuttavia, non tutti gli Stati Schengen o tutto il territorio degli Stati Schengen fanno parte dell'unione doganale o dell'area IVA. Alcuni paesi pertanto effettuano legalmente controlli doganali mirati a merci illegali, come la droga.\nI controlli di sicurezza possono essere effettuati legalmente nei porti e negli aeroporti. Inoltre, \u00e8 possibile effettuare controlli di polizia se:\nControlli temporanei alle frontiere.\nNel 2019, la Danimarca ha istituito controlli ai suoi confini con la Svezia a causa di gravi attacchi perpetrati dagli svedesi. Inizialmente, i controlli anti-terrore svedesi erano previsti per sei mesi.\nRegolazione delle frontiere esterne.\nVisto Schengen.\nIl visto Schengen permette di viaggiare nello spazio Schengen liberamente. Ottenuto il visto da uno dei paesi aderenti, con lo stesso visto \u00e8 possibile visitare anche gli altri paesi dello spazio Schengen, entro i limiti e la validit\u00e0 del visto stesso.\nAi controlli aeroportuali o ai confini terrestri, le autorit\u00e0 dei singoli stati potrebbero comunque chiedere documenti giustificativi a chi esibisce un visto Schengen emesso da un altro paese, o di dimostrare mezzi finanziari sufficienti a sostenere le spese di viaggio.\nI cittadini dei paesi Schengen non hanno bisogno di visto per viaggiare nei paesi dell'area Schengen; come documento di viaggio \u00e8 sufficiente la carta d'identit\u00e0. I cittadini \"extra-Schengen\" con permesso di soggiorno in uno dei paesi dell'area non hanno bisogno del visto (possono viaggiare con passaporto e permesso di soggiorno). I cittadini di alcuni paesi extra-Schengen possono rimanere nei paesi dell'area Schengen per 90 giorni senza visto per turismo o affari. I cittadini di tutti gli altri paesi al di fuori dell'Accordo di Schengen invece hanno bisogno di un visto per visitare i paesi dell'area Schengen, per qualsiasi motivo di viaggio.\nLa domanda per il visto va presentata nel paese del richiedente oppure presso un Consolato del paese Schengen che verr\u00e0 visitato.\nSe il richiedente vuole visitare pi\u00f9 paesi europei nello stesso viaggio deve richiedere il visto presso i consolati del paese che sar\u00e0 la meta principale del viaggio. Se non c'\u00e8 una meta principale deve richiedere il visto ai consolati del primo paese Schengen che visiter\u00e0. Se invece il richiedente risiede in un paese diverso da quello di cui ha la cittadinanza, deve richiedere il visto nel paese di residenza. Non necessitano di alcun visto coloro che risiedono legalmente in uno dei paesi dell'area Schengen e che sono in possesso di un permesso di soggiorno. Possono viaggiare liberamente nell'area Schengen muniti di passaporto e di permesso di soggiorno di uno dei paesi che ne fanno parte. Il richiedente deve presentare personalmente la domanda per il visto Schengen e se gli verr\u00e0 richiesto dovr\u00e0 sostenere un'intervista per spiegare i motivi per i quali richiede il visto. Anche i documenti da presentare dipendono dalle ragioni del viaggio.\nOgni consolato potrebbe richiedere documenti aggiuntivi."}
{"id": "631177", "revid": "842", "url": "https://it.wikipedia.org/wiki?curid=631177", "title": "Digital UNIX", "text": ""}
{"id": "631178", "revid": "842", "url": "https://it.wikipedia.org/wiki?curid=631178", "title": "Tru64 UNIX", "text": ""}
{"id": "631179", "revid": "132266", "url": "https://it.wikipedia.org/wiki?curid=631179", "title": "Classe Wasp", "text": "La classe Wasp \u00e8 una serie di navi portaerombili d\u2019assalto anfibio (LHD), composta da otto unit\u00e0, in servizio con la Marina degli Stati Uniti a partire dal 1989.\nLa classe Wasp \u00e8 un'evoluzione di quella Tarawa, della quale ha mantenuto molte caratteristiche. Elemento determinante dell'evoluzione di questa linea di navi da guerra \u00e8 stato l'impiego di aerei V/STOL tipo Harrier e F-35B.\nQuesti aerei, che occasionalmente erano imbarcati anche sulle navi classe Iwo Jima e la cui presenza divenne abituale sulle Tarawa, sono mezzi molto capaci che hanno bisogno di molte parti e armi.\nIn linea con questa necessit\u00e0, la classe Wasp introduce pi\u00f9 ampi depositi per i velivoli e aumenta in grandezza rispetto alle gi\u00e0 considerevoli dimensioni delle Tarawa (249,9 m di lunghezza). Per questi motivi, le navi di classe Wasp possono essere considerate portaerei d'assalto anfibio e non solo portaelicotteri.\nLe Wasp non hanno i cannoni da 127\u00a0mm delle classi precedenti, ma imbarca lanciamissili difensivi RIM-116 RAM."}
{"id": "631180", "revid": "1318658", "url": "https://it.wikipedia.org/wiki?curid=631180", "title": "Lipoproteine a bassa densit\u00e0", "text": "Le lipoproteine a bassa densit\u00e0, note anche come LDL (sigla di \"Low Density Lipoproteins\"), sono lipoproteine comunemente conosciute come colesterolo cattivo e caratterizzate da una densit\u00e0 compresa tra 1,006 e 1,063 g/ml e da un diametro di circa 18-25 nm.\nIl colesterolo LDL plasmatico misura il livello di colesterolo portato in circolo dalle particelle LDL, che sono di molto le lipoproteine pi\u00f9 numerose nel sangue, stimando cos\u00ec la concentrazione di LDL circolante. Diversi studi epidemiologici hanno dimostrato che vi \u00e8 una relazione lineare fra la concentrazione plasmatica di colesterolo LDL e il rischio di malattia cardiovascolare aterosclerotica o ASCVD. \nQuesti studi hanno dimostrato che abbassare il livello di colesterolo LDL riduce il rischio di ASCVD proporzionalmente. Inoltre, \u00e8 stato dimostrato che una esposizione di lunga durata a bassi livelli di colesterolo LDL \u00e8 associata a una riduzione ancora pi\u00f9 bassa di eventi cardiovascolari rispetto a una esposizione pi\u00f9 breve (come dimostrato per esempio nei trial randomizzati\nTrasporto e funzionamento.\nLe LDL sono la rimanenza delle lipoproteine a densit\u00e0 intermedia (IDL) non assorbite dal fegato e che hanno dato a questo trigliceridi per poi restituire l'apolipoproteina apoE ad una lipoproteina ad alta densit\u00e0 (HDL) nascente.\nTrasportano trigliceridi e, principalmente, colesterolo esterificato nella circolazione, nel pi\u00f9 ampio contesto funzionale delle lipoproteine VLDL, IDL e LDL. Il meccanismo coinvolto nella loro circolazione \u00e8 pertanto lo stesso delle VLDL.\nUna LDL \u00e8 una goccia di colesterolo e di altri lipidi circondata da un singolo strato di fosfolipidi in cui sono inserite delle proteine. Una delle proteine delle LDL riconosce un tipo specifico di ricettore sulla membrana plasmatica delle cellule del fegato.\nIl valore del colesterolo LDL non viene stabilito direttamente dalle analisi di laboratorio, ma lo si evince dai valori del colesterolo totale, dei trigliceridi e dell'HDL mediante la formula di Friedewald:\n\"Colesterolo LDL\" \"= Colesterolo Totale - Colesterolo HDL - Trigliceridi / 5\"\nLa formula \u00e8 applicabile se la concentrazione ematica di trigliceridi non supera il valore di 400 mg/dl.\nPatologie correlate.\nUna grande quantit\u00e0 di LDL (chiamata ipercolesterolemia) \u00e8 dovuta anche a fattori genetici (oltre allo stile di vita) data la sua natura proteica e aumenta la quantit\u00e0 e lo spessore delle placche aterosclerotiche che poi portano a patologie quali l'aterosclerosi.\nL'otturazione delle arterie causata da queste placche porta poi frequentemente a degli infarti di tipo cardiaco o cerebrale (ictus).\nUn altro fattore non trascurabile \u00e8 l'influenza che hanno le placche aterosclerotiche (appunto dovute ad un'eccessiva presenza di LDL ematico) sull'elasticit\u00e0 del tessuto arterioso (formato da cellule endoteliali). Una grande quantit\u00e0 di colesterolo (e quindi placche spesse) rende l'arteria meno elastica e quindi pi\u00f9 soggetta a lacerazioni. Il nostro organismo, in risposta ad una piccola o media lacerazione arteriosa, risponde (secondo il metodo del feedback negativo) con un coagulo.\nIl coagulo, formato in gran parte da trombociti, pu\u00f2 a sua volta otturare l'arteria e quindi viene chiamato trombo.\nIn seguito alla formazione di un trombo le patologie riscontrate sono ancora l'infarto cerebrale e cardiaco oppure la trombosi e l'embolia in caso che il trombo si dovesse staccare e transitare liberamente all'interno dell'arteria.\nQuindi riassumendo:\nQuantit\u00e0 elevata di LDL:\n1) Patologie strettamente correlate\n2) Patologie lontanamente correlate"}
{"id": "631181", "revid": "648716", "url": "https://it.wikipedia.org/wiki?curid=631181", "title": "Classe Fearless (nave da sbarco)", "text": "Realizzate come fulcro delle capacit\u00e0 anfibie inglesi, le 2 unit\u00e0 Classe Fearless, la capoclasse e l\"'Intrepid\", sono state navi del tipo Landing Platform Dock (LPD), ovvero navi da sbarco con bacino allagabile. A questo aggiungevano un ponte di volo ampio per un massimo di 6-7 elicotteri di vario tipo. La sovrastruttura era al centro nave, massiccia e articolata. L'armamento, molto caratteristico, era basato su 2 cannoni Bofors di vecchio tipo L60, e soprattutto 4 lanciamissili quadrupli Seacat contraerei.\nGi\u00e0 nel 1981 queste navi erano poste in lista per una radiazione in tempi non molto lunghi, ma la Guerra delle Falklands dell'anno dopo cambi\u00f2 tutto ed esse si dimostrarono assolutamente decisive. Ovvero, se le portaerei consentivano di sostenere lo sbarco anfibio, le LPD di questa classe lo rendevano pensabile. Stipate di materiali, elicotteri e 1500 uomini, partirono per l'Atlantico del Sud. Bench\u00e9 facilmente individuabili e prive di armi contraeree veramente moderne, non furono mai colpite dagli attacchi aerei argentini, solo una granata d'artiglieria shrapnel cadde a bordo dell\"'Intrepid\" facendo 3 feriti. Esse erano certo ben protette dalle altre unit\u00e0 a San Carlos, ma ebbero anche molta fortuna. Tra i servizi resi, il fotografo di bordo scatt\u00f2 oltre 9000 fotografie. La guerra ne conferm\u00f2 l'utilit\u00e0 e ne comport\u00f2 l'estensione della vita operativa fino al decennio successivo, per poi essere sostituite dalle unit\u00e0 Classe Albion."}
{"id": "631182", "revid": "446353", "url": "https://it.wikipedia.org/wiki?curid=631182", "title": "Classe Sir Tristan", "text": ""}
{"id": "631184", "revid": "767487", "url": "https://it.wikipedia.org/wiki?curid=631184", "title": "Classe Newport", "text": "Le unit\u00e0 classe Newport News del tipo Landing Ship Tank (navi da sbarco per mezzi corazzati) statunitensi sono state le ultime di questo tipo per l'US Navy. Vascelli di grandi dimensioni, realizzate in circa 20 unit\u00e0 alla fine degli anni sessanta, avevano una caratteristica rampa di scarico mezzi prodiera per superare le asperit\u00e0 delle spiagge. L'armamento era in origine di 2 cannoni binati Mk 33 da 76/50, poi sostituiti dai Vulcan Phalanx."}
{"id": "631185", "revid": "633110", "url": "https://it.wikipedia.org/wiki?curid=631185", "title": "Jeanne d'Arc (R 97)", "text": "La Jeanne d'Arc, soprannominata la Jeanne, era un incrociatore portaelicotteri francese in servizio presso la Marine nationale, rimasta esemplare unico, \u00e8 un mezzo molto interessante e capace che i francesi hanno costruito per le operazioni anfibie, nonostante una velocit\u00e0 di circa 26,5 nodi, una velocit\u00e0 piuttosto bassa.\nSomigliava a navi come le italiane e , anch'esse degli anni '60. Tra le sue caratteristiche, un hangar poppiero con ponte di volo per 6 grandi elicotteri Super Frelon, 4 cannoni da 100mm e 6 lanciatori per missili MM.38 Exocet.\nInizialmente doveva chiamarsi La R\u00e9solue, la sua costruzione fu autorizzata nel 1957 come \"nave scuola\" per sostituire la \"Jeanne d'Arc\" che risaliva alla seconda guerra mondiale. \"La R\u00e9solue\" sub\u00ec diversi cambi al progetto finch\u00e9, nel 1964 non divent\u00f2, con il nome di \"Jeanne D'Arc\" (Giovanna d'Arco), una \"Landing Platform Helicopter\", una specie di incrocio tra una portaelicotteri, un incrociatore e una nave per sbarchi anfibi.\nNel ruolo di trasporto truppe pu\u00f2 trasportare 700 soldati e 8 elicotteri. In tempo di pace funge da \"nave scuola\", e pu\u00f2 ospitare fino a 158 cadetti.\nStoria.\nLa \"Jeanne d'Arc\", costruita per rimpiazzare la nave omonima precedente, che risaliva alla seconda guerra mondiale, fu varata a Brest nel 1961. In attesa di rimpiazzare il suo predecessore, prende il nome di \"La R\u00e9solue\". Nave polivalente, poteva imbarcare 20 elicotteri Super Frelon e Alouette III, ma ha ospitato anche i famosi Sikorski HSS-1. Tra le sue caratteristiche: un hangar poppiero con ponte di volo per 6 grandi elicotteri, 2 cannoni da 100mm e 6 lanciatori per missili MM.38 Exocet. In tempo di pace fungeva da nave scuola e poteva ospitare fino a 158 cadetti.\nIl 16 luglio 1964 diventa \"Jeanne d'Arc\" ed entra in servizio. In totale 45 missioni effettuate, di 6 mesi cadauna, 6.400 allievi ufficiali imbarcati e non solamente francesi: sulla \"Jeanne\" si sono formati ufficiali provenienti da tutti i continenti (compreso il principe Alberto di Monaco nel 1981).\nLa \"Jeanne d'Arc\" \u00e8 stata inviata in soccorso a popolazioni colpite da disastri naturali, quali terremoti e tsunami, e ha dovuto affrontare scenari difficili e momenti pericolosi. C'\u00e8 stato, ad esempio, l'uragano Mitch in Atlantico nell'ottobre 1998 o la liberazione, nell'aprile 2008, di 30 membri dell'equipaggio della nave \"Le Ponant\", in ostaggio dei pirati al largo della Somalia. Nell'aprile 1988 \u00e8 stata tratta in salvo una giunca di \"boat people\", di soli 6,5 metri con una quarantina di persone a bordo. Anche se nave da guerra, la \"Jeanne d'Arc\" \u00e8 stata spesso messaggera di pace, come ad Haiti nel 2004, o ha prestato soccorso ai sopravvissuti di catastrofi come nel 2005, a Meulaboh (in Indonesia), dove lo tsunami aveva ucciso la met\u00e0 dei 60.000 abitanti. Intensa \u00e8 stata l'attivit\u00e0 di sostegno all'\"associazione Louis Carl\u00e9simo\", per bambini gravemente malati, che ogni anno si recavano a bordo per una settimana, per svolgere una serie di attivit\u00e0, che li facevano sentire come i loro coetanei.\nIl ritorno per l'ultimo rendez-vous \u00e8 stato attraverso le acque della Senna, salutata al suo passaggio da migliaia di persone, consapevoli di assistere a qualcosa di straordinario: a una pagina di storia francese (e non solo) che si chiudeva. Alcuni dei boat people salvati sono andati a Rouen per salutarla; dovunque la nave si \u00e8 fermata o \u00e8 transitata, l'evento \u00e8 stato accolto con grandi espressioni di accoglienza; durante il fine settimana seguente pi\u00f9 di 12.000 persone sono state accolte a bordo, per dare la possibilit\u00e0 a molti ex marinai e ufficiali imbarcati di ricordare la nave che li aveva accolti e, ai pi\u00f9 giovani, di toccare con mano una leggenda.\nDa Singapore a Rio, dal Capo di Buona Speranza a New York, passando per l'India, il Canale di Suez e Panama, dalle zone tropicali al circolo polare, nella sua lunga attivit\u00e0 la \"Jeanne d'Arc\" ha coperto una distanza pari a nove volte quella fra la Terra e la Luna, toccando 769 scali in 85 paesi diversi. Nel suo ultimo viaggio l'incrociatore portaelicotteri francese ha ripercorso il suo primo itinerario del 1963/64: Casablanca, Dakar, Rio de Janeiro, Valpara\u00edso, New York, Qu\u00e9bec, Saint-Pierre e Miquelon. L'apparato propulsivo \u00e8 stato oggetto di molte cure e ha permesso alla nave di toccare, durante l'ultima missione, velocit\u00e0 superiori a quelle della prima volta. Per l'ultimo viaggio si \u00e8 voluto far raggiungere alla \"Jeanne d'Arc\" la stessa velocit\u00e0 toccata durante la sua missione di 46 anni prima, cio\u00e8 27 nodi; cos\u00ec nella notte tra il 25 e il 26 maggio i 40.000 cv delle caldaie, hanno spinto, con le due eliche a 240 giri al minuto, la nave nelle acque della Manica a 29,4 nodi.\nLa \"Jeanne d'Arc\", \u00e8 stata senza dubbio la nave francese pi\u00f9 conosciuta all'estero. In quanto \"nave scuola\" \u00e8 stata anche un'ambasciatrice della Francia nel mondo e ha lavorato per rinsaldare i legami tra la Patria e le comunit\u00e0 locali, in particolar modo quelle francesi all'estero. Una \"habitu\u00e9\" che richiamava moltissimi visitatori e che, in onore alla propria missione, ospitava eventi mondani, cocktails e ricevimenti, anche molto impegnativi, con 31 cuochi e 35 \"ma\u00eetres d'h\u00f4tels\" e camerieri a bordo, adattando il men\u00f9 alle regole religiose dei Paesi ospitanti."}
{"id": "631186", "revid": "944090", "url": "https://it.wikipedia.org/wiki?curid=631186", "title": "Illusione di Jastrow", "text": "Lillusione di Jastrow, denominata anche illusione di Wundt-Jastrow \u00e8 un'illusione ottica scoperta dallo psicologo statunitense Joseph Jastrow nel 1889. L'illusione \u00e8 composta da due figure identiche, ma percettivamente quella inferiore appare pi\u00f9 lunga.\nConfigurazione illusoria e no.\nCome si pu\u00f2 vedere nella figura 1 le due linee sono disposte in modo che il bordo sinistro della figura A continui con quello della figura B, con questa configurazione si crea l'effetto illusorio.\nSe si dispongono le due figure che compongono l'illusione in modo perfettamente verticale l'una sopra l'altra, l'effetto illusorio scompare e le due figure A e B appaiono identiche (Figura 2).\nUtilizzo in neuropsicologia.\nQuesta illusione, in una variante particolare, viene utilizzata tuttora come strumento in neuropsicologia per testare la presenza di Negligenza spaziale unilaterale. I vantaggi dell'utilizzo dell'illusione di Jastrow risiede nel tipo di risposta che il paziente deve fornire. Infatti non \u00e8 necessario dare una risposta verbale in quanto \u00e8 sufficiente indicare la linea pi\u00f9 lunga. Pertanto questo test \u00e8 utilizzabile anche in pazienti afasici purch\u00e9 sia preservato un certo grado di comprensione.\nI dati psicometrici di questo test (composto da 40 illusioni) mostrano che i soggetti non cerebrolesi ottengono il 100% di risposte corrette, i cerebrolesi sinistri il 99,6%, ma i cerebrolesi destri il 40% manifestando negligenza spaziale unilaterale. La validit\u00e0 concorrente \u00e8 stata ottenuta confrontando i risultati con la bisezione di linee I risultati ottenuti sono molto simili. Questa similitudine emerge in quanto al paziente \u00e8 richiesto un giudizio complessivo globale in entrambi i compiti."}
{"id": "631188", "revid": "834", "url": "https://it.wikipedia.org/wiki?curid=631188", "title": "Low density lipoprotein", "text": ""}
{"id": "631189", "revid": "834", "url": "https://it.wikipedia.org/wiki?curid=631189", "title": "Intermediate density lipoprotein", "text": ""}
{"id": "631190", "revid": "196390", "url": "https://it.wikipedia.org/wiki?curid=631190", "title": "Very low density lipoprotein", "text": ""}
{"id": "631197", "revid": "729019", "url": "https://it.wikipedia.org/wiki?curid=631197", "title": "Classe Ouragan", "text": "Le navi di trasporto di chiatte da sbarco (TCD) della \"classe Ouragan\" (in francese: \"Transport de chalands de d\u00e9barquement type Ouragan\") sono state due navi da trasporto anfibio della Marine nationale francese.\nLa loro denominazione NATO \u00e8 Landing Platform Dock (LPD).\nEntrambe dismesse dalla Marine nationale nel 2007, sono state demolite a Gand nel 2016."}
{"id": "631199", "revid": "122073270", "url": "https://it.wikipedia.org/wiki?curid=631199", "title": "HMS Ocean (L12)", "text": "Il NAM Atl\u00e2ntico della Marina brasiliana (ex \"Hms Ocean\" della Royal Navy) \u00e8 una portaelicotteri d'assalto (\"Landing Platform Helicopter\", \"LPH\"), l'unica della sua classe. Venne costruita alla fine degli anni novanta per sostituire le precedenti unit\u00e0 classe Fearless dalla Kvaerner Govan nei cantieri di Glasgow, utilizzando metodi e impianti di costruzione civili, prima di essere completata a Barrow-in-Furness.\nDismessa nel marzo 2018 dalla Royal Navy, la nave \u00e8 stata venduta alla Marinha do Brasil e ha assunto il nuovo nome \"Atl\u00e2ntico\" (A140).\nProgetto.\n\u00c8 basata sul progetto della classe di portaerei Invincible ma, grazie ai metodi di costruzione commerciali utilizzati, il costo di costruzione di 154 milioni di sterline \u00e8 comparabile a quello di una fregata Tipo 23.\nIl primo appaltatore fu la Vickers Shipbuilding and Engineering Ltd (VSEL) ma la costruzione dello scafo venne subappaltata alla Kvaerner Govan. La VSEL ha provveduto all'installazione degli armamenti, dell'impianto elettrico e delle rifiniture finali. Venne varata l'11 ottobre 1995 e battezzata dalla regina Elisabetta II il 20 febbraio 1998, prima del suo viaggio di consegna al suo porto base di Devonport. Per il lancio degli elicotteri \u00e8 dotata di un ponte continuo ma non ha ski-jump, perch\u00e9 non supporta i \"Sea Harrier\" in modalit\u00e0 operativa; pu\u00f2 comunque trasportarli e ne permette il decollo verticale senza carico utile e l'appontaggio.\nNella Marinha do Brasil.\nNel frattempo, il 17 febbraio 2018, il Ministro della difesa britannico confermava che la nave era stata venduta al Brasile.\nLa nave \u00e8 stata commissionata nella Marinha do Brasil il 29 giugno 2018 col nome \"Atl\u00e2ntico\" (A140) designazione di Navio Aer\u00f3dromo Multipropr\u00f3sito, la nave ha la capacit\u00e0 di operare fino a 18 elicotteri e UAV, in Marina pu\u00f2 imbarcare una miscellanea di Seahawk, Super Cougar, Super Linx e altri della forza, ho gi\u00e0 operato con elicotteri FAB e dell'esercito brasiliano imbarcati.\nServizio precedente.\nVenne commissionata il 30 settembre 1998 e complet\u00f2 il suo programma di prova e addestramento iniziale nelle operazioni marine nella primavera del 1999. Mentre era sottoposta alle prove di prima classe, venne inviata in Honduras in una missione di supporto umanitario in seguito alle conseguenze di un uragano.\nL\"Ocean\" venne costruita per fornire le capacit\u00e0 di assalto anfibio offerte in precedenza dalla HMS \"Albion\" e dalla \"Bulwark\", trasportare una forza militare imbarcata supportata da dodici elicotteri da trasporto medi Sea King HC-4, sei elicotteri da trasporto leggeri/anticarro Lynx AH-7 e quattro mezzi da sbarco Mk5 operati dal 9 Assault Squadron Royal Marines. I suoi ruoli secondari includono l'addestramento in mare, limitata guerra antisottomarini e fornire una base per operazioni antiterrorismo.\nPrima che divenisse disponibile \u00e8 stato compito delle portaerei classe Invincible fornire supporto alle missioni di assalto con elicotteri. L\"Ocean\" le libera da questo compito permettendo da concentrarsi sul ruolo per cui sono state progettate. Nel 2002 ha giocato un ruolo importante nel reprimere l'attivit\u00e0 dei ribelli della Sierra Leone, durante la guerra civile, fungendo da base per i Boeing CH-47 Chinook della RAF.\nFece parte della task force incaricata dell'operazione Telic, il contributo britannico alla guerra in Iraq e all'invasione dell'Iraq del 2003. In quest'occasione ebbe l'onore di battaglia \"Al Faw 2003\". Nel suo ruolo di portaelicotteri d'assalto venne assistita dalla .\nNell'estate del 2004 vennero condotte prove di utilizzo di un Apache AH Mk 1, per permettere eventualmente al nuovo elicottero d'assalto dell'esercito britannico di operare dalla \"Ocean\".\nNel 2011 la Ocean partecip\u00f2 all'Operazione Ellamy, ovvero il contributo britannico all'intervento militare in Libia del 2011 e all'Operazione Unified Protector.\nNel 2012 risal\u00ec il Tamigi fino a Londra per garantire la sicurezza durante i Giochi della XXX Olimpiade.\nL\"Ocean\" \u00e8 la nave adottata dalla City of Sunderland.\nLa HMS \"Ocean\" \u00e8 stata decommissionata dalla Royal Navy il 28 marzo 2018, in presenza della regina Elisabetta II; il suo posto verr\u00e0 preso dalle nuove portaerei della ."}
{"id": "631205", "revid": "77358", "url": "https://it.wikipedia.org/wiki?curid=631205", "title": "Coenwulf di Mercia", "text": ""}
{"id": "631206", "revid": "49022", "url": "https://it.wikipedia.org/wiki?curid=631206", "title": "Wiglaf di Mercia", "text": ""}
{"id": "631208", "revid": "339392", "url": "https://it.wikipedia.org/wiki?curid=631208", "title": "Ethelwulf", "text": ""}
{"id": "631209", "revid": "1226", "url": "https://it.wikipedia.org/wiki?curid=631209", "title": "Illusione di Wundt-Jastrow", "text": ""}
{"id": "631210", "revid": "251304", "url": "https://it.wikipedia.org/wiki?curid=631210", "title": "Viennoiserie", "text": "La viennoiserie \u00e8 un tipo di piccola impresa artigianale, molto diffusa in Francia, la cui produzione \u00e8 principalmente dedicata alle \"viennoiseries\", ovvero ai dolci da forno la cui tecnica di realizzazione si avvicina a quella del pane, distinguendosi dalla \"p\u00e2tisserie\" (pasticceria) che produce dolci alle creme.\nIn Italia tale distinzione non esiste, in quanto i fornai sono tradizionalmente autorizzati alla produzione sia del pane che dei dolci secchi da forno.\nIl termine \"viennoiseries\" deriva dal fatto che tali dolci, a cominciare dal \"croissant\", furono conosciuti tramite l'importazione dall'Austria, nella prima met\u00e0 del XIX secolo. Il nome deriva dalla pasticceria che l'ufficiale austriaco in congedo August Zang apr\u00ec a Parigi in rue de Richelieu nel 1838 o 1839 ed in cui vendeva dolci tipici viennesi. A causa del suo successo fu ben presto imitata da molti fornai francesi."}
{"id": "631211", "revid": "339392", "url": "https://it.wikipedia.org/wiki?curid=631211", "title": "Classi di navi della Marina greca", "text": ""}
{"id": "631213", "revid": "729019", "url": "https://it.wikipedia.org/wiki?curid=631213", "title": "Strada statale 336 dell'Aeroporto della Malpensa", "text": "La Superstrada Malpensa 2000 \u00e8 una strada extraurbana principale che collega l'autostrada Milano-Varese con l'autostrada Torino-Trieste lambendo l'aeroporto di Malpensa. Per ragioni storiche, ha una classificazione burocratica parzialmente incoerente.\nPercorso.\nLa SS 336 ha origine nel territorio del comune di Busto Arsizio, collegando l'autostrada Milano-Varese all'uscita di Busto Arsizio ai due terminal dell'aeroporto intercontinentale di Milano-Malpensa con un percorso a quattro corsie complessive su due carreggiate separate. A causa della mancanza della corsia d'emergenza, la velocit\u00e0 massima in questa tratta \u00e8 limitata a 90\u00a0km/h, tranne in prossimit\u00e0 del terminal 2 dell'aeroporto dove, per la pericolosit\u00e0 del tracciato, si scende a 50\u00a0km/h. Questa prima parte del percorso nacque in occasione dei Mondiali di Italia 90, riqualificando la vecchia strada gi\u00e0 esistente.\nIl tratto dal terminal 2 al terminal 1 costruito ex-novo in trincea e con gallerie artificiali e velocit\u00e0 massima di 110\u00a0km/h venne aperto contestualmente a quest'ultimo nel 1998. L'estensione fino alla SP 527 risale invece al 2003.\nLa superstrada prosegue verso sud, e attraversa il territorio a est del Ticino tra le province di Varese e Milano, innestandosi infine con un peduncolo sulla ex strada statale 11 Padana Superiore a Magenta, circa un chilometro oltre il casello di Marcallo-Mesero dell'Autostrada A4 Torino-Milano. Tale tratto di superstrada, aperto nel 2008, si snoda per un percorso lungo circa 18\u00a0km e mezzo, ha due corsie per ogni senso di marcia e attraversa il territorio dei comuni di Lonate Pozzolo, Vanzaghello, Castano Primo, Buscate, Cuggiono, Mesero, Inveruno, Boffalora, Marcallo con Casone e Magenta, attraverso 16 gallerie artificiali, 8 svincoli, 2 viadotti per scavalcare rispettivamente il tratto Torino-Milano dell'Autostrada A4, la linea ferroviaria ad alta velocit\u00e0 Torino-Milano e la viabilit\u00e0 provinciale in corrispondenza dello svincolo autostradale di Marcallo-Mesero sull'autostrada A4. I 16 sottopassi assicurano la continuit\u00e0 della viabilit\u00e0 locale e l'attraversamento del canale Villoresi.\nStrada statale 336 dell'Aeroporto della Malpensa.\nViene classificata come strada statale 336 dell'Aeroporto della Malpensa (SS 336) la prima tratta della superstrada, dal comune di Busto Arsizio al terminal 2 dell'aeroporto, oltre alla strada a viabilit\u00e0 ordinaria e carreggiata unica che passa per Somma Lombardo (con un tratto in comune con la strada statale 33 del Sempione), scavalcando il Ticino e terminando infine a Varallo Pombia, dove si immette sulla strada statale 32 Ticinese.\nQuesto era infatti il tragitto della strada originaria, cos\u00ec come esisteva prima della riqualificazione del 1990, mentre oggi tale classificazione \u00e8 incoerente, dato che per immettersi nella tratta a viabilit\u00e0 ordinaria verso Somma Lombardo bisogna uscire dalla superstrada all'altezza appunto del terminal settentrionale dell'aeroporto.\nStrada statale 336 diramazione dell'Aeroporto della Malpensa.\nLa strada statale 336 dir dell'Aeroporto della Malpensa (SS 336 dir) detta anche Superstrada Malpensa-Boffalora, \u00e8 la prosecuzione della strada statale 336 dell'Aeroporto della Malpensa. Seppur parte di un progetto unitario, venne aperta al traffico in un lungo lasso di tempo, spaziante dal 1998 per quanto riguarda il lotto fino al terminal 1 dell'aeroporto, al 2003 per il tragitto fino all'innesto con la SP 527, e al 30 marzo 2008 per il completamento dell'opera. La classificazione attuale risale al 2011.\nLa velocit\u00e0 massima \u00e8 di 110\u00a0km/h, a eccezione dell'ultimo chilometro fra il casello della A4 e Magenta con limite di 70\u00a0km/h in quanto la strada ivi degrada a viabilit\u00e0 ordinaria. Il minore carico di traffico ne fa una comoda alternativa per chi da Milano intende raggiungere l'aeroporto della Malpensa, rispetto al percorso tradizionale lungo la A8 fino a Busto Arsizio e la successiva SS 336, spesso molto trafficata.\nAl di l\u00e0 delle definizioni burocratiche, la cartellonistica usa la sigla SS 336 dir solo per la tratta di pi\u00f9 recente inaugurazione, dalla SP 527 all'A4, mentre tra il terminal 2 e la SP 527 si trovano le indicazioni della SS 336. Ci\u00f2 ingenera ovviamente confusione col tracciato della vecchia SS336 verso Somma Lombardo, caos aggravato dal fatto che il chilometraggio ufficiale prosegue in entrambi i casi quello della tratta Busto-Malpensa.\nStrada statale 336 diramazione A dell'Aeroporto della Malpensa.\nLa strada statale 336 dir/A dell'Aeroporto della Malpensa (SS 336 dir/A) \u00e8 una strada statale italiana aperta al traffico dal 30 marzo 2008.\nRappresenta la diramazione che dallo svincolo di Vanzaghello della SS 336 dir, conduce alle porte dello stesso centro abitato, innestandosi sulla strada statale 341 Gallaratese.\nCostruita in una sola carreggiata con una corsia per senso di marcia, la tratta \u00e8 stata strutturalmente predisposta (cavalcavia e trincea) per il successivo raddoppio allorch\u00e9 sar\u00e0 realizzata la Variante alla SS341 Gallaratese\nContestualmente alla SS 336 dir, \u00e8 stata classificata nel 2011."}
{"id": "631214", "revid": "184755", "url": "https://it.wikipedia.org/wiki?curid=631214", "title": "Piccolo Carro", "text": ""}
{"id": "631217", "revid": "161374", "url": "https://it.wikipedia.org/wiki?curid=631217", "title": "Superstrada Malpensa 2000", "text": ""}
{"id": "631219", "revid": "1005847", "url": "https://it.wikipedia.org/wiki?curid=631219", "title": "Deputati della IV legislatura della Repubblica Italiana", "text": "Questo elenco riporta i nomi dei deputati della IV legislatura della Repubblica Italiana dopo le elezioni politiche del 1963.\nDeputati surroganti proclamati eletti ad inizio legislatura.\nSono prima sostituiti i deputati eletti in pi\u00f9 collegi, poi i candidati proclamati eletti in entrambe le camere e optanti per il Senato. "}
{"id": "631220", "revid": "64688", "url": "https://it.wikipedia.org/wiki?curid=631220", "title": "Hugo de Groot", "text": ""}
{"id": "631221", "revid": "64688", "url": "https://it.wikipedia.org/wiki?curid=631221", "title": "Grotius", "text": ""}
{"id": "631222", "revid": "64688", "url": "https://it.wikipedia.org/wiki?curid=631222", "title": "Huig de Groot", "text": ""}
{"id": "631224", "revid": "62748", "url": "https://it.wikipedia.org/wiki?curid=631224", "title": "Ragazze sul ponte", "text": "Ragazze sul ponte \u00e8 un dipinto a olio su tela realizzato da Edvard Munch nel 1902 circa e oggi conservato al Museo Pu\u0161kin. Questo dipinto \u00e8 stato realizzato ad \u00c5sg\u00e5rdstrand una localit\u00e0 sulla sponda occidentale del fiordo di Oslo.\nIpotesi astronomica.\nIl dipinto rappresenta un ponte di legno su cui si affacciano tre ragazze, nello sfondo \u00e8 visibile un gruppo di case che si specchiano sull'acqua. Ci\u00f2 che desta curiosit\u00e0 \u00e8 la presenza di un oggetto celeste, sole o luna, appena visibile sopra i tetti delle case ma non riflesso sull'acqua. Vista la latitudine del luogo sembra possibile escludere l'osservazione del \u201csole di mezzanotte\u201d, essendo la localit\u00e0 a sud del Circolo Polare Artico. Sempre in ragione della latitudine di 59\u00b0 N e della stagione rappresentata, probabilmente l'estate, non concordano sulla presenza del Sole. Per apparire in quella posizione in cielo del sole, il periodo compatibile \u00e8 compreso tra novembre e gennaio il che esclude la nostra stella. Se invece supponiamo la presenza della luna piena, essa appare combaciare come periodo di visibilit\u00e0 a sud-ovest.\nTuttavia appurata la presenza della luna, ci\u00f2 che non si comprende \u00e8 la mancata riflessione sull'acqua dell'astro, riflessione da molti considerata una semplice libert\u00e0 artistica. Facendo invece un calcolo della possibile posizione in cui l'artista ha dipinto il quadro, in un punto di 3,4 metri sul livello dell'acqua. Tenendo conto dell'altezza reale del tetto della casa e della posizione radente della luna sul tetto, risulta che essa non pu\u00f2 prospetticamente specchiarsi sull'acqua poich\u00e9 nascosta. Questa analisi conferma che Munch dipinse il paesaggio in condizioni reali, senza libert\u00e0 artistiche."}
{"id": "631225", "revid": "125653331", "url": "https://it.wikipedia.org/wiki?curid=631225", "title": "Regno del Congo", "text": "Il Regno del Congo o Impero del Congo (in kikongo \"Kongo dya Ntotila\" o \"Wene wa Kongo\") fu uno Stato dell'Africa occidentale esistito tra la fine del XIV e l'inizio del XX secolo. Il suo territorio corrispondeva circa a quello delle attuali Angola settentrionale la provincia di Cabinda, la Repubblica del Congo e la parte occidentale della Repubblica Democratica del Congo. Nel periodo della sua massima espansione controllava un territorio che si estendeva dall'Oceano Atlantico a ovest fino al fiume Kwango a est, e dal fiume Congo a nord fino al fiume Cuanza a sud.\nIl regno comprendeva numerose province e godeva del rapporto di vassallaggio di molti regni circostanti, come quelli di N'goyo, Kakongo, Ndongo e Matamba. Il monarca dell'impero era chiamato Manikongo. L'etnia principale del regno era quella dei Kongo, appartenente al pi\u00f9 grande gruppo etnolinguistico dei Bantu.\nFormalmente indipendente, dalla fine del XVI secolo fu sempre pi\u00f9 influenzato culturalmente (con la conversione del sovrano al cattolicesimo) ed economicamente dal Portogallo che, nel corso dei secoli, ne minacci\u00f2 l'integrit\u00e0 territoriale per espandere le proprie colonie. Nel 1914 fu formalmente soppresso dai portoghesi e annesso al loro impero coloniale, anche se parte del suo territorio era gi\u00e0 stato smembrato tra Belgio e Francia.\nStoria.\nGran parte di quanto si ipotizza sulla storia antica del Regno del Congo (precedente all'inizio dei rapporti con i portoghesi) deriva dalla tradizione orale locale, trascritta dagli europei per la prima volta nel tardo XVI secolo. Particolarmente importante \u00e8 il corpus di racconti trascritti dal missionario cappuccino italiano Giovanni Cavazzi da Montecuccolo alla met\u00e0 del XVII secolo. Fra le opere pi\u00f9 moderne dello stesso genere si deve citare \"Nkutama a mvila za makanda\", una raccolta di racconti tradizionali pubblicata in kikongo nel 1934 dal missionario redentorista Jean Cuvelier. Una porzione di questi racconti \u00e8 stata tradotta in francese da Cuvelier, e pubblicata col titolo \"Traditions congolaise\" (1930).\nLa validit\u00e0 storica di questi racconti non \u00e8 stata accertata. Soprattutto per quanto riguarda le origini del regno, \u00e8 possibile che i racconti della tradizione orale riflettano una rielaborazione della storia del Congo a vantaggio della dinastia di Mbanza Congo, che emerse probabilmente su altre dimenticate o sottovalutate nella tradizione. Uno degli storici che ha affrontato in modo pi\u00f9 approfondito il tema della nascita del Regno del Congo \u00e8 John Thornton.\nA partire dal XVI secolo la presenza europea in Congo divenne pi\u00f9 importante, e la scrittura si diffuse presso l'\u00e9lite aristocratica del regno. Di conseguenza, su questo periodo esiste un'abbondante documentazione, che include resoconti dei viaggiatori europei, documenti formali di governo e diplomatici, materiale epistolare e altro.\nNascita del regno.\nNonostante le scarse ricerche archeologiche svolte finora nella zona, \u00e8 certo che il primo nucleo del regno del Congo si sia formato da qualche parte lungo il basso corso del fiume Congo. I Bakongo giunsero nella zona probabilmente da nord, nel contesto dei movimenti migratori che coinvolsero gran parte dei popoli bantu. Praticarono l'agricoltura almeno dal X secolo a.C., e la lavorazione del ferro almeno dal IV. Scavi archeologici presso Madingo Kayes (sulla costa atlantica) hanno dimostrato che gi\u00e0 dei primi secoli dell'era volgare erano presenti nella zona societ\u00e0 complesse e strutturate. Mancano ancora studi approfonditi sull'evoluzione delle ceramiche, ma pare che lo stile che era prevalente all'epoca dei primi resoconti storici sul Regno del Congo (1483) fosse adottato almeno dal XII secolo. Gli scavi a Mbanza Kongo eseguiti fra gli anni sessanta e settanta da Fernando Batalha hanno portato alla luce materiale che potrebbe risalire a un periodo ancora pi\u00f9 antico.\nSecondo la tradizione, il primo nucleo del regno fu lo Stato di Mpemba Kasi, situato di poco a sud dell'odierna Matadi (Repubblica Democratica del Congo). La dinastia di Mpenda Kasi estese il proprio dominio lungo la valle del fiume Kwilu; i monarchi di questo periodo sarebbero stati sepolti in un luogo sacro chiamato Nsi Kwilu (letteralmente \"la patria dei Kwilu\" secondo Thornton; forse la capitale del regno). Montesarchio riporta che secondo la tradizione locale, Nsi Kwilu era un luogo talmente sacro che il solo vederlo avrebbe causato la morte del profanatore. Ancora nel XVII secolo, il regnante di Mpenda Kasi veniva chiamato \"madre del re del Congo\".\nIntorno al 1375 Nimi a Nzima, re di Mpemba Kasi, si alle\u00f2 con Nsaku Lau, sovrano del vicino regno di Mbata, unificando le due linee di successione.\nLukeni lua Nimi (chiamato anche Nimi a Lukeni) fu il primo erede comune dei regni di Mpenba Kasi e Mbata, e viene ricordato come il fondatore del regno del Congo. La nascita del regno si fa coincidere con la conquista di Mwene Kabunga, un regno situato a sud presso il monte Mongo dia Kongo (letteralmente \"il monte del Congo\"), avvenuta intorno al 1400. Lukeni lua Nimi trasfer\u00ec la propria capitale a Mbanza Kongo, presso il monte del Congo. Ancora nel XVII secolo, i discendenti di Mwene Kabunga ricordavano la conquista in una rievocazione simbolica. Si \u00e8 ipotizzato che Mwene Kabunga rappresenti una dinastia precedente, sconfitta da quella iniziata da Lukeni lua Nimi.\nEspansione.\nIl sistema elettorale stabilito dall'alleanza di Mpemba Kasi e Mbata prevedeva che Lukeni lua Nimi passasse la corona non al proprio figlio, ma al figlio di uno dei suoi fratelli, Nanga. La corona pass\u00f2 poi a un altro nipote della famiglia reale, Nlaza, e infine al figlio di Lukeni lua Nimi, Nkuwu a Lukeni, nel 1440. Quando i portoghesi giunsero per la prima volta in Africa Occidentale, sul Congo regnava Nzinga a Nkuwu, figlio ed erede di Nkuwu a Lukeni.\nI primi re della dinastia continuarono a espandere i confini dell'impero. Alcuni stati, come Mpangu, Nkusu e Wandu, si unirono volontariamente al regno; altri (tra cui Nsundi e Mbamba) furono conquistati. Dai resoconti di Duarte Lopes e altre fonti del XVI secolo si evince che il regno giunse a comprendere oltre venti province, delle quali le pi\u00f9 importanti erano Nsundi a nordest, Mpangu al centro, Mbata nel sudest, Soyo del sudovest e Mbamba e Mpemba a sud. I titoli monarchici in uso nel XVI secolo suggeriscono inoltre che numerosi regni circostanti fossero soggetti all'autorit\u00e0 del re del Congo, secondo una relazione simile a quella del vassallaggio europeo. Erano stati vassalli, tra l'altro, i regni di Vungu, Kakongo e N'Goyo e alcuni regni di lingua kimbundu come Matamba, Ndongo (talvolta identificato erroneamente con l'Angola) e Kisama.\nGran parte del potere del re del Congo veniva dalla notevole concentrazione di popolazione attorno al centro di Mbanza Kongo, che si trova in una regione rurale scarsamente popolata (meno 5 persone per km\u00b2). I primi portoghesi, giunti alla fine del XV secolo, descrissero Mbanza Kongo come una grande citt\u00e0, paragonabile ad alcuni centri urbani europei (per esempio \u00c9vora, in Portogallo). Sebbene non ci siano dati certi sulla popolazione del Congo in questo periodo, le stime successive (come quelle stesse ricavate dai registri battesimali stese dai missionari Gesuiti) indicano che l'area della capitale raccogliesse circa un quinto della popolazione complessiva dell'impero, per un totale di circa abitanti. Questa concentrazione forniva al re del Congo un ampio serbatoio di risorse da cui attingere e soldati da reclutare.\nContatto con i portoghesi.\nIl primo europeo a visitare il regno del Congo fu l'esploratore portoghese Diogo C\u00e3o, che visit\u00f2 la costa africana fra il 1482 e il 1483. Durante la sua permanenza in Congo C\u00e3o rap\u00ec alcuni membri della nobilt\u00e0 del regno, portandoli come prigionieri in Portogallo. Due anni dopo, quando C\u00e3o riport\u00f2 gli ostaggi, il re Nzinga a Nkuwu acconsent\u00ec a convertirsi al cristianesimo. Nel 1491 Nzinga a Nkuwu e molti altri nobili (a partire dal governatore della provincia di Soyo) furono battezzati da preti cattolici appositamente inviati dal Portogallo. Nzinga a Nkuwu cambi\u00f2 il proprio nome in Giovanni I (Jo\u00e3o I) in onore del re portoghese dell'epoca, Giovanni II.\nA Giovanni I (morto intorno al 1509) succedette suo figlio Mvemba a Nzinga, che prese il nome di Afonso I. Alla successione tent\u00f2 di opporsi un fratellastro di Afonso, Mpanzu a Kitima; Afonso lo sconfisse in una celebre battaglia a Mbanza Congo. In seguito, Afonso I spieg\u00f2 di aver avuto un presagio di vittoria in cui gli erano apparsi San Giovanni e la Vergine Maria. In seguito a questo episodio, il divenne festa nazionale del regno; alla sua visione Afonso si ispir\u00f2 anche nel disegnare il primo simbolo del regno, rimasto in uso fino al 1860.\nAfonso I dedic\u00f2 parte della propria attivit\u00e0 politica a favorire lo sviluppo della Chiesa cattolica in Congo. Lo stesso re, con l'aiuto di consiglieri portoghesi come Rui d'Aguiar, si dedic\u00f2 personalmente a sviluppare una versione sincretica del cristianesimo adatta alla cultura congolese e che potesse quindi essere diffusa efficacemente presso le masse. Una quota fissa dei proventi dell'erario venne dedicata alla costruzione di chiese e alla formazione del clero congolese. Il compito di organizzare il clero nel regno fu affidato a Enrico, che era stato ordinato prete in Europa e dal 1518 era vescovo di Utica.\nIl contatto con gli europei port\u00f2 il rapido sviluppo del commercio degli schiavi, una pratica gi\u00e0 diffusa nella cultura dell'Africa occidentale. Afonso mostr\u00f2 qualche segno di preoccupazione rispetto all'aumentare delle proporzioni del fenomeno, e nel 1526 chiese a Giovanni III, re del Portogallo, di prendere provvedimenti nei confronti dei portoghesi che si dedicavano a questa attivit\u00e0 in modo spregiudicato.\nLotte interne e decentralizzazione del potere.\nAlla morte di Afonso I si apr\u00ec una grave crisi di successione, di cui si hanno ampie notizie nei documenti ufficiali portoghesi sopravvissuti. Fra i contendenti c'erano Nkanga a Mvemba, figlio di Afonso, e Nkumbi a Mpudi, suo nipote. Le fazioni che li sostenevano erano composte di aristocratici, governatori di province, membri del consiglio e persino membri del clero, che durante il regno di Afonso aveva acquisito un notevole potere politico. Nkanga a Mvemba ottenne inizialmente la meglio, venendo incoronato col nome di Pedro I; il suo avversario riusc\u00ec per\u00f2 a detronizzarlo poco dopo, acquisendo nel 1545 la corona col nome di Diogo I. Diogo I dovette in seguito respingere una cospirazione ordinata da Pedro, e nel 1556 perse il controllo del regno di Ndongo, che aveva cercato di pacificare. Nonostante queste difficolt\u00e0, regn\u00f2 stabilmente fino al 1561, anno della sua morte.\nDopo la morte di Diogo, le tensioni interne del regno tornarono alla luce. Afonso II, successore di Diogo, fu detronizzato a meno di un anno dall'incoronazione. Gli succedettero Bernardo I (fino al 1566) e Enrico I (dal 1567 al 1568). Quest'ultimo mor\u00ec in guerra nelle province orientali, lasciando il regno al suo figlioccio \u00c1lvaro I (incoronato nel 1568).\nCome i suoi predecessori, \u00c1lvaro I aveva certamente molti avversari a corte; inoltre, come Enrico I, dovette condurre il regno in tempo di guerra. Nei documenti dell'epoca si parla di invasori provenienti da est e chiamati \"Jaga\", ma non \u00e8 chiaro se si trattasse di un popolo che cercava di invadere il regno o di una fazione di aristocratici in rivolta. In ogni caso, la guerra contro i Jaga ebbe come conseguenza la nascita di un rapporto di collaborazione pi\u00f9 stretta con il Portogallo. Su richiesta di \u00c1lvaro I, i soldati portoghesi di stanza a S\u00e3o Tom\u00e9 furono inviati a combattere nelle file dell'esercito del Congo; in compenso, \u00c1lvaro concesse ai portoghesi di creare una propria colonia nella provincia di Luanda, e in seguito li appoggi\u00f2 militarmente nello scontro con il regno di Ndongo (nel 1579).\nNel contesto di questo nuovo rapporto fra Portogallo e Congo, \u00c1lvaro inizi\u00f2 a riformare lo stato sulla scorta dei modelli europei, e suo figlio \u00c1lvaro II (incoronato nel 1587) continu\u00f2 e complet\u00f2 quest'opera. Per esempio, i governatori delle province (prima indicati con l'espressione generica \"mwene\") divennero \"duchi\", \"marchesi\" e \"conti\". La capitale storica del regno Mbanza Congo fu ribattezzata S\u00e3o Salvador, e furono inviati emissari alla Santa Sede per chiedere che la citt\u00e0 diventasse sede di una nuova diocesi.\nPer mantenere la pace all'interno del regno, \u00c1lvaro I e \u00c1lvaro II avevano fatto molte concessioni alle famiglie aristocratiche che avevano avanzato invano pretese al trono. In passato, il governo delle province era stato concesso su mandato temporaneo della corona (in genere 3 anni); per garantirsi l'appoggio di alcune fazioni aristocratiche, i due re concessero ad alcuni nobili particolarmente potenti di mantenere il controllo di determinate province pi\u00f9 a lungo. A beneficiare di questo accordo furono per esempio Manuel, Conte di Soyo (a partire dal 1591) e Ant\u00f3nio da Silva, Duca di Mbamba.\nAnt\u00f3nio da Silva divenne in seguito una delle persone pi\u00f9 potenti del regno, al punto di trovarsi nella posizione di scegliere quasi autonomamente il successore di \u00c1lvaro II. La sua scelta cadde dapprima su Bernardo II (incoronato nel 1614), a cui per\u00f2 fu sostituito nel 1615 \u00c1lvaro III. Il ducato di Mbamba era diventato cos\u00ec influente che alla morte di Ant\u00f3nio da Silva \u00c1lvaro III ebbe grandi difficolt\u00e0 a esercitare il proprio diritto a decidere il nuovo governatore della provincia. Lo stesso \u00c1lvaro III continu\u00f2 nella linea dei suoi predecessori concedendo poteri quasi assoluti a un altro nobile, Manuel Jord\u00e3o, governatore di Nsundi.\nScontri con i portoghesi.\nLa diffusione del cristianesimo iniziata da \u00c1lvaro I aveva portato anche motivi di conflitto fra il Congo e il Portogallo. I vescovi portoghesi si rifiutavano di ordinare sacerdoti congolesi, allo scopo di mantenere un rapporto di dipendenza del Congo dal Portogallo per quanto concerneva le gerarchie ecclesiastiche. Per esercitare una pressione opposta, i re del Congo spesso si rifiutavano di pagare i salari convenuti ai sacerdoti e ai missionari europei (per esempio ai gesuiti).\nNello stesso periodo, il Congo inizi\u00f2 a subire la pressione dell'Angola, che nel frattempo era diventata una colonia portoghese. Negli anni 1590 dall'Angola era partita una prima campagna di invasione della regione di Nambu. I governatori portoghesi dell'Angola divennero via via pi\u00f9 aggressivi. Luis Mendes de Vasconcelos, nominato governatore nel 1617, impieg\u00f2 gruppi mercenari africani chiamati Imbangala per attaccare e razziare prima il regno di Ndongo e poi le province meridionali del Regno del Congo. Mendes de Vasconcelos era particolarmente interessato alla provincia di Kasanze, dove trovavano asilo politico molti schiavi che fuggivano dalla colonia portoghese di Luanda.\nDopo la morte di \u00c1lvaro III, il nuovo governatore dell'Angola, Jo\u00e3o Correia de Sousa, pretese di intervenire nella nomina del successore di \u00c1lvaro. L'aristocrazia congolese si oppose a questa interferenza e nomin\u00f2 re Pedro II, gi\u00e0 duca di Mbamba, che Sousa riteneva colpevole di aver accolto nella propria provincia schiavi in fuga provenienti dall'Angola. Nel 1622, in reazione a questa elezione sgradita, Sousa inizi\u00f2 una campagna su vasta scala per invadere il Regno del Congo a partire dalle province meridionali.\nLa prima provincia a subire l'offensiva angolana fu Kasanze; segu\u00ec Ngongo, il cui governatore, Pedro Afonso, era fra gli aristocratici accusati di offrire asilo politico agli schiavi fuggitivi. Pedro Afonso si dichiar\u00f2 disponibile a estromettere 20.000 schiavi rifugiatisi nella sua provincia, ma i portoghesi non rinunciarono all'attacco. Lo stesso Pedro Afonso fu ucciso dagli invasori.\nNel novembre del 1622, presa Ngongo, i portoghesi marciarono su Mbamba, ottenendo una prima vittoria nella battaglia di Mbumbi, in cui i duchi di Mbamba e di Mpemba furono uccisi; i resoconti dell'epoca riportano che i loro corpi furono divorati dai mercenari Imbangala. Nonostante questa vittoria, i portoghesi furono poi sconfitti dalle truppe del re Pedro II, che entrarono in Mbamba e sconfissero gli europei in una battaglia nei pressi di Mbanda Kasi.\nTerminata la guerra, Pedro II protest\u00f2 per l'accaduto presso il re di Spagna e il papa. I numerosi portoghesi residenti nel Congo furono vittime di rappresaglie da parte della popolazione locale, nonostante essi avessero espresso anche formalmente la loro condanna dell'operato di Jo\u00e3o Correia de Sousa. Pedro II si impegn\u00f2 personalmente per proteggere la comunit\u00e0 di portoghesi (soprattutto mercanti) presente nel suo regno, cosa che i suoi detrattori non mancarono di pubblicizzare, chiamandolo dispregiativamente \"re dei portoghesi\". Sousa fu criticato anche dai mercanti della provincia di Luanda (appoggiati dai Gesuiti), che erano danneggiati dalla crisi nei rapporti fra congolesi e portoghesi, e alla fine fu costretto a tornare in Europa. Il governatore che lo sostitu\u00ec fu molto conciliante nei confronti del Congo, e consent\u00ec il rimpatrio di alcuni prigionieri di guerra, inclusi diversi aristocratici congolesi catturati nella battaglia di Mbumbi.\nNonostante la sostituzione di Sousa con governatori pi\u00f9 moderati, Pedro II era deciso a liberarsi della minaccia rappresentata dall'Angola, e chiese il sostegno dei Paesi Bassi in un'azione militare contro la colonia portoghese, offrendo in cambio oro, argento e avorio. Una flotta olandese comandata dal rinomato ammiraglio Piet Heyn giunse in Luanda nel 1624. Nel frattempo, per\u00f2, Pedro II era morto; suo figlio, succeduto al trono come Garcia I, decise di rinunciare all'attacco, condannando l'idea di una guerra fra due paesi entrambi di fede cattolica.\nConflitti interni e accordi con l'Olanda.\nAlla fine del primo quarto del XVII secolo, il Regno del Congo entr\u00f2 in una nuova fase politica, caratterizzata dall'inasprirsi delle lotte per la successione che gi\u00e0 da oltre un secolo avevano scosso il paese. In questa fase vennero delineandosi due principali fazioni rivali: la casa di Kwilu, a cui erano appartenuti i re di nome \u00c1lvaro, e la casa di Nsundi, a cui invece apparteneva Pedro II. La casa di Nsundi, che era salita al trono in seguito alla mancanza di un erede diretto alla morte di \u00c1lvaro III, cerc\u00f2 di consolidare la propria posizione posizionando propri simpatizzanti nei ruoli di maggiore prestigio, come la carica di conte di Soyo, che fu assegnata a un aristocratico Nsundi di nome Paulo. Nonostante queste manovre, Garcia I fu alla fine rovesciato da Manuel Jord\u00e3o, sostenitore della casa di Kwilu, che riusc\u00ec a fare incoronare Ambr\u00f3sio I. Le lotte per la successione comunque continuarono fino agli anni 1640. In seguito, i casati di Kwilu e Nsundi confluirono nella dinastia Kinlaza. A questa si oppose una nuova fazione, quella della casa di Kimpanzu, formata da famiglie delle case Kwilo e Nsundi non appartenenti al ramo dei Kinlaza.\nDurante il regno di Garcia II (uno dei fondatori della dinastia Kinlaza), gli olandesi invasero la provincia di Luanda. In ossequio agli accordi presi con l'Olanda dal suo predecessore Pedro II, Garcia mise a disposizione degli olandesi il proprio supporto militare. Gli olandesi resero il favore nel 1642, inviando le proprie truppe in sostegno di quelle reali in occasione di una rivolta nella regione di Dembos. Garcia ripag\u00f2 i nuovi alleati consegnando agli olandesi, come schiavi, i ribelli catturati in battaglia; questi furono mandati a lavorare nelle piantagioni di zucchero in Brasile.\nNel 1643, in seguito alle continue incursioni dei portoghesi stanziati lungo il fiume Bengo, l'Olanda decise di aprire nuovamente le ostilit\u00e0 contro i suoi rivali europei. Garcia invi\u00f2 nuovamente un contingente di supporto, e i portoghesi furono costretti a ritirarsi verso Muxima e Masangano, presso il fiume Kwanza. Anche in questa occasione, la Compagnia olandese delle Indie Occidentali si accontent\u00f2 di respingere i portoghesi dalla costa, senza procedere all'invasione dell'Angola. Portoghesi e olandesi firmarono nello stesso 1643 un trattato di pace che deluse le aspirazioni di Garcia. Tuttavia, ridimensionata la minaccia portoghese, il re del Congo pot\u00e9 occuparsi attivamente di un'altra questione, ovvero della crescente potenza del conte di Soyo.\nDopo la morte del conte Paulo, sostenitore della dinastia Kinlaza (1641), la contea di Soyo pass\u00f2 nelle mani di Daniel da Silva, un aristocratico del casato di Kwilu. Da Silva era un sostenitore della casa di Kimpanzu, che si opponeva alla dinastia reale; egli cerc\u00f2 di svincolare progressivamente la contea di Soyo dal controllo di Garcia.\nNel 1645, dopo la sconfitta dei portoghesi, Garcia mosse guerra a Soyo, affidando il comando dell'esercito a suo figlio Afonso. La campagna fu fallimentare, soprattutto grazie alla resistenza della roccaforte di Soyo, Mfinda Ngula. Lo stesso Afonso fu catturato in battaglia, e Garcia dovette accettare l'umiliazione di negoziare con Soyo la sua liberazione. Nel 1646, Garcia tent\u00f2 nuovamente di invadere Soyo, di nuovo senza risultati.\nGuerra civile.\nNel 1648, l'arrivo di rinforzi dal Brasile consent\u00ec ai portoghesi di consolidare le proprie posizioni in Africa Occidentale, e avanzare nuove richieste nei confronti del Regno del Congo. I portoghesi chiesero la restituzione di Luanda, e qualche tempo dopo effettivamente se ne impossessarono. Inoltre, cercarono di portare sotto il loro completo la provincia meridionale di Mbwila, che aveva firmato un trattato di vassallaggio con il Portogallo nel 1619, ma era contemporaneamente in condizioni di vassallaggio verso il Congo. I portoghesi cercarono a pi\u00f9 riprese di invaderla, senza successo.\nNel 1661 venne incoronato un nuovo re del Congo, Ant\u00f3nio I. Questi cerc\u00f2 di proseguire l'azione anti-portoghese dei suoi predecessori, cercando di mobilitare in questo senso le province di Matamba e Mbwila (che erano in buoni rapporti col Portogallo) e di ottenere l'appoggio della Spagna. Nel 1665, i portoghesi e l'esercito del re del Congo si scontrarono per il controllo di Mbwila a Ulanga, presso Mbanza Mbwila, capitale della provincia. Nella battaglia di Mbwila, i portoghesi ottennero la loro prima vittoria contro il Congo dal 1622. Ant\u00f3nio I e molti membri della corte furono uccisi nello scontro. Nella battaglia perse la vita anche Manuel Roboredo, un prete cappuccino che si era prodigato per impedire la guerra.\nLa battaglia di Mbwila lasci\u00f2 il Congo ancora una volta senza un erede al trono. Le due fazioni di Kimpanzu e Kinlaza si scontrarono duramente, dividendosi di fatto il regno. Diversi eredi delle due fazioni salirono al trono per essere rovesciati poco tempo dopo. Mentre la monarchia del Congo si indeboliva in questa guerra civile, aumentava il potere della contea di Soyo. Nel 1670, su richiesta del potere centrale del regno, i portoghesi di Luanda invasero la contea di Soyo, subendo una pesante sconfitta nella battaglia di Kitombo, il 18 ottobre. La disfatta fu tale che il Portogallo abbandon\u00f2 qualsiasi pretesa sul Congo e le sue province fino alla fine del XIX secolo.\nLo scontro fra le dinastie Kimpanzu e Kinlaza intanto continuava a protrarsi e a diventare pi\u00f9 violento, tanto che nel 1678 la stessa capitale S\u00e3o Salvador fu saccheggiata e distrutta. Migliaia di profughi cercarono di allontanarsi dal conflitto; molti di questi furono catturati dai mercanti di schiavi e deportati nelle colonie britanniche, francesi, olandesi e portoghesi. Il controllo del territorio and\u00f2 sempre pi\u00f9 frammentandosi (a partire dall'indipendenza ottenuta dalla contea di Soyo), fino alla completa disgregazione del potere centrale. Persino le due dinastie principali si scissero in rami contrapposti. Alla fine del XVII secolo, i due principali gruppi erano i Kinlaza di Mbula (o Lemba), una linea dinastica che risaliva a Pedro III, e la linea di Kibangu, che vantava discendenza mista Kinlaza e Kimpanzu.\nDona Beatriz e la riunificazione.\nDurante questo periodo di crisi, una giovane donna di nome Kimpa Vita si present\u00f2 agli eredi delle due linee dinastiche principali, sostenendo di essere posseduta dallo spirito di Sant'Antonio di Padova e di avere ricevuto la missione di riunificare il regno; per questa missione si attribu\u00ec il nome di Dona Beatriz. Fu ricevuta prima da Pedro IV della casa di Kibangu (nel 1704) e poi da Jo\u00e3o III, che governava su Mbula. Non avendo ottenuto nulla dai due sovrani, si rec\u00f2 nella capitale abbandonata di S\u00e3o Salvador, e diede inizio a un movimento popolare che raccolse migliaia di persone e che rifond\u00f2 formalmente l'antico Regno del Congo. Beatriz in seguito sostenne anche che i libri sacri in realt\u00e0 parlavano del Congo, che Nsundi era la Betlemme dei Vangeli e S\u00e3o Salvador Gerusalemme. Il diffondersi del fanatismo religioso attorno alla sua persona, e le affermazioni che aveva fatto sull'interpretazione della Bibbia, servirono come pretesto per Pedro IV, che la fece rapire (mentre era incinta) e bruciare sul rogo come strega ed eretica nel 1706. Nonostante il breve periodo della sua attivit\u00e0, la figura di Dona Beatriz contribu\u00ec in modo sostanziale a definire lo spirito religioso popolare del Congo.\nPedro IV comunque decise anche di cavalcare il movimento popolare per la riunificazione iniziato da Beatriz. Torn\u00f2 a S\u00e3o Salvador e nel 1709 port\u00f2 a termine la riunificazione del paese. Accordi con le fazioni avversarie portarono a un nuovo sistema elettivo (definito nel 1716) che prevedeva che il re sarebbe stato scelto alternando fra le dinastie Kimpanzu e Kinlaza.\nRipresa delle rivalit\u00e0 e crollo del regno.\nNonostante la riunificazione formale del regno, gi\u00e0 Manuel II, successore di Pedro IV, dovette affrontare nuovi tumulti interni: si ha notizia almeno di un importante scontro militare, avvenuto negli anni 1730 nella provincia di Mbamba. A Manuel II seguirono Garcia IV (re dal 1743 al 1752) e Pedro V. Pedro fu rovesciato negli anni 1760 da \u00c1lvaro XI, evento che diede inizio a una nuova guerra civile. Gli scontri si placarono brevemente durante il regno di Jos\u00e9 I (1779\u20131785) e Afonso V (1785\u20131787). Seguirono nuovi scontri che accompagnarono l'incoronazione prima di Henrique I e poi di Garcia V, che tenne il trono stabilmente dal 1805 al 1830.\nNegli anni 1850 il trono torn\u00f2 a essere conteso, e i portoghesi intervennero, appoggiando militarmente l'ascesa al trono di un pretendente che ricevette lo stesso nome di un suo predecessore, Pedro V, mantenendo poi una presenza militare a S\u00e3o Salvador, per circa un decennio. Per conservare questo prezioso appoggio esterno, Pedro V concesse un potere via via crescente ai portoghesi. In occasione della spartizione dell'Africa dopo la Conferenza di Berlino del 1884-1885, il Portogallo ottenne gran parte del regno del Congo, e lo stesso Pedro V formalizz\u00f2 ulteriormente la sua sudditanza dichiarandosi vassallo del re del Portogallo nel 1888. La carica di \"manikongo\" (re) rimase, ma and\u00f2 via via trasformandosi in un ruolo puramente simbolico. L'ultimo re, Manuel III, rimase sul trono dal 1911 fino al 1914, quando il titolo di re del Congo venne formalmente abolito dal governo coloniale portoghese.\nCultura e societ\u00e0.\nGran parte di quello che sappiamo sul Regno del Congo deriva da informazioni raccolte dai missionari fra la fine del XVI e la met\u00e0 del XVII secolo. Il confronto con gli scarsi documenti relativi ai periodi precedenti, e con la tradizione orale, fanno comunque supporre che lo stile di vita nel regno prima dell'avvento degli europei non fosse sostanzialmente diverso da quello osservato dai missionari.\nLingua.\nLa maggior parte dei cittadini del Regno del Congo parlavano una versione antica del kikongo, tuttora molto diffusa fra le popolazioni dell'area.\nReligione.\nIl regno del Congo fu ufficialmente cristiano a partire dal regno di Afonso I. Questi dedic\u00f2 una buona parte delle risorse dello Stato alla costruzione di chiese e alla formazione di un clero congolese. La religione cristiana fu diffusa innanzitutto attraverso le scuole, i cui maestri (\"mestres\") erano membri dell'aristocrazia e avevano il compito esplicito di diffondere la religione nel popolo. Come in altre parti dell'Africa, il processo di cristianizzazione diede luogo a forme sincretiche, in cui la nuova religione veniva combinata con la cultura e le credenze preesistenti. Nel caso specifico del Congo, questo processo non fu casuale e contingente, ma anche coerentemente pianificato e guidato dal clero locale, che per esempio stabil\u00ec il nome congolese della Bibbia, \"nkanda ukisi\" (letteralmente \"libro sacro\"). Il clero europeo oppose una certa resistenza all'africanizzazione del cristianesimo, ma non pot\u00e9 arrestare questo processo.\nLa formazione dello spirito religioso popolare in Congo \u00e8 stato fortemente influenzato anche dalle teoria di Dona Beatriz, una visionaria che ebbe anche un ruolo fondamentale nella riunificazione del regno dopo il lungo periodo di guerra civile avvenuto fra il XVII e il XVIII secolo. Beatriz aveva sostenuto che le vicende narrate nel Vangelo non erano avvenuto in Palestina ma in Congo. Sebbene gli elementi pi\u00f9 radicali di questa visione siano stati in gran parte sradicati dalla successiva azione del clero, nella religiosit\u00e0 congolese rimasero a lungo tracce di questa dottrina. Una delle icone religiose tradizionali del Congo, per esempio, \u00e8 la figura di Cristo rappresentato come un africano (iconografia che fu particolarmente diffusa nel XVIII e XIX secolo). Un altro esempio \u00e8 la leggenda secondo cui la chiesa gesuita di S\u00e3o Salvador, oggi elevata allo status di cattedrale, fosse stata ricostruita dagli angeli dopo la sua parziale distruzione, avvenuta nel periodo della guerra civile.\nPolitica.\nAmministrazione del regno.\nLa struttura sociale fondamentale del regno era il villaggio, chiamato \"vata\" (\"libata\" nei documenti in portoghese). Ogni villaggio aveva un capo locale chiamato \"nkuluntu\" (\"mocolunto\" in portoghese). La popolazione di un villaggio era in genere di poche centinaia di persone. I villaggi venivano spostati frequentemente (probabilmente ogni dieci anni circa) in seguito all'impoverimento del suolo. Tutte le famiglie del villaggio partecipavano al lavoro nei campi, e si dividevano il raccolto equamente, sulla base della numerosit\u00e0 di ogni nucleo familiare; solo il capo-villaggio riceveva una porzione maggiore del raccolto.\nI villaggi erano raggruppati in province dette \"wene\". Ogni provincia aveva un capoluogo chiamato \"mbanza\", che contava in genere qualche migliaio di abitanti, e in cui risiedeva il governatore della provincia, lo \"mwene\" (\"mani\" in portoghese). In genere, il governatore era scelto dal re o dalla famiglia reale, e riceveva l'incarico nella forma di un mandato temporaneo, solitamente della durata di 3 anni; in seguito, soprattutto a partire dal XVII secolo, divenne pi\u00f9 frequente il caso di governatori che mantenevano il mandato per lunghi periodi (questo avvenne in modo particolarmente eclatante per la provincia di Soyo). Alcune delle province (per esempio quelle di Mbata e Nkusu) erano tradizionalmente governate da membri della famiglia reale. Quando la terminologia europea (portoghese) entr\u00f2 in uso nell'amministrazione del regno, le province vennero classificate in \"ducati\", marchesati e contee, e i corrispondenti titoli sostituirono quello tradizionale di \"mwene\"; lo \"mwnene\" Mbamba, per esempio, divenne \"Duca di Mbamba\" a partire dagli anni 1590.\nIl governatore di una provincia riscuoteva le tasse (un'imposta fissa pro capite), e versava una parte dei proventi alle casse centrali. Inoltre, al re andavano gli introiti di una serie di altre tasse che venivano pagate dai commercianti; particolarmente ricco era il commercio di tessuti fra le regioni orientali, chiamate \"i sette regni\", e la costa. Dopo l'avvento degli europei, il regno del Congo inizi\u00f2 a commerciare anche con le colonie, soprattutto con quella portoghese di Luanda. Dopo la conversione al Cristianesimo del re del Congo, una quota fissa dei proventi del fisco fu destinata alla chiesa, e alle chiese fu concesso di imporre localmente ulteriori balzelli per battesimi, funerali e altre cerimonie. Alcune province, come Mbamba, erano estremamente grandi e avevano un'ulteriore suddivisione amministrativa interna. Il titolo di governatore di queste province era particolarmente importante.\nEscludendo l'esazione delle tasse e in parte la gestione dell'esercito, il potere era fortemente centralizzato a Mbanza Congo. Lo stesso regno di Mbata perse il proprio rapporto di parit\u00e0 con Mpemba Kasi, mantenendo un riconoscimento solo formale, la denominazione \"Nkaka'ndi a Mwene Kongo\" (\"nonno del re del Congo\").\nElezione del re.\nIl re del Congo o \"manikongo\" era eletto da un'assemblea di alti funzionari che includeva i governatori di province come Mbata, Vunda o Soyo. Alcuni re cercarono di opporsi a questa prassi e di nominare direttamente il proprio successore, e alcuni vi riuscirono. Non \u00e8 chiaro, inoltre, se l'insieme degli elettori fosse fissato a livello formale o se la sua formazione fosse influenzato di volta in volta da manovre politiche e rapporti di forza contingenti. Certamente, i meccanismi della successione lasciavano spazio a una certa contesa politica, che in pi\u00f9 occasioni sfoci\u00f2 in situazioni di crisi o di vera e propria guerra civile. Lo stesso Afonso I dovette certamente conquistare la corona sconfiggendo altri pretendenti, anche se i dettagli di questa contesa non sono noti; dopo la sua morte, il problema della successione divenne ancora pi\u00f9 evidente.\nCon la pesante tutela portoghese il regno oltre che la fede cattolica assunse anche una fisionomia amministrativa di stampo europeo. Il territorio fu suddiviso in vasti distretti ad imitazione del sistema feudale allora ancora vigente in Europa:\nNel periodo di massima influenza il potere politico del regno si estese anche sui regni limitrofi quale quelli dei Tekk\u00e8, del Loango, del Dongo, del Cassongo.\nMusica.\nLa principale fonte circa la musica del Congo sono i resoconti redatti da Duarte Lopes, che descrisse la musica militare suonata dall'esercito dell'impero intorno al 1580. Altri hanno fornito descrizioni degli strumenti musicali tradizionali della regione.\nLa maggior parte degli strumenti tipici congolesi erano tamburi e altre percussioni; uno xilofono chiamato \"palaku\" veniva utilizzato soprattutto nella musica cerimoniale. Nelle celebrazioni era comune anche l'uso di strumenti ricavati da corna di animale, detti \"mpungi\". Molti strumenti tradizionali congolesi si sono diffusi in gran parte del mondo, e in particolare verso le Americhe, in seguito alla tratta degli schiavi africani.\nDopo l'avvento degli europei, agli strumenti tradizionali si aggiunsero quelli europei, che venivano usati soprattutto in chiesa. A partire dal 1619, i Gesuiti di S\u00e3o Salvador insegnarono ai congolesi anche la musica corale. Dalle testimonianze dell'epoca risulta che in diversi casi gli strumenti tradizionali e quelli europei venivano utilizzati insieme.\nSport e giochi.\nGli sport e i giochi probabilmente non avevano un ruolo importante nella vita in Congo prima dell'arrivo degli europei; i primi accenni ad attivit\u00e0 di questo genere si trovano infatti nei resoconti del XIX secolo di W. Holman Bentley. Bentley fa riferimento a diversi giochi e sport, inclusi l'hockey (chiamato \"mbadi\"), il wrestling molto importante e lo \"nclaca\" (una combinazione di golf e hockey).\nEconomia.\nI primi resoconti europei parlano del Regno del Congo come di uno stato molto sviluppato, con una fitta rete commerciale. Come monete corrente si usavano conchiglie pregiate chiamate \"nzimbu\" e rafia. Si scambiavano soprattutto avorio, articoli in rame e ferro e ceramica. La regione orientale, chiamata \"i sette regni\", era particolarmente nota per la produzione di tessuti.\nCommercio degli schiavi.\nIl commercio di schiavi era un'attivit\u00e0 molto praticata. Gi\u00e0 prima che la colonizzazione delle Americhe portasse all'esplosione di questo mercato, gli schiavi erano una merce di scambio comune per i commercianti congolesi. Le prime lettere di Alfonso I fanno riferimento a mercati dedicati a questo commercio, e l\"'Atlante\" redatto da Alberto Cantino nel 1502 cita il regno del Congo parlando della provenienza degli schiavi di S\u00e3o Tom\u00e9.\nTradizionalmente, gli schiavi erano probabilmente prigionieri di guerra, o persone che avevano perso la libert\u00e0 per cause riconosciute dalle autorit\u00e0. In seguito all'aumentare della richiesta di schiavi, il traffico divenne meno regolamentato e Alfonso I manifest\u00f2 al re del Portogallo la preoccupazione circa il fatto che persone comuni venissero semplicemente rapite per essere vendute ai mercanti portoghesi.\nEsercito.\nL'unit\u00e0 principale dell'esercito del Congo erano gli arcieri, arruolati in grande numero dalla popolazione maschile. A questi si aggiungeva una fanteria pesante armata di spada e scudo e composta di aristocratici (i documenti portoghesi parlano di \"fidalgos\", termine che si riferisce alla nobilt\u00e0 di livello inferiore). Si stima che il contingente principale dell'esercito, stanziato presso la capitale in tempo di pace, comprendesse circa 20.000 soldati; contingenti minori erano assegnati alle province, e comandati direttamente dal governatore locale.\nIn tempo di guerra (incluso il caso delle guerre civili, che divennero sempre pi\u00f9 comuni dal XVII secolo in poi), tutta la popolazione era soggetta alla leva. Coloro che non combattevano (per esempio le donne) servivano comunque nell'esercito con funzioni di supporto. \u00c8 probabile che difficolt\u00e0 logistiche impedissero la creazione di eserciti troppo grandi o l'eccessivo prolungarsi della mobilitazione. Si stima che la massima dimensione dell'esercito del re potesse arrivare a 20 o 30.000 unit\u00e0; alcune fonti non verificabili menzionano casi di battaglie in cui sarebbero stati impiegati fino a 50.000 soldati.\nI soldati venivano reclutati lo stesso giorno in cui venivano esatte le tasse. Nel Congo cristianizzato, il giorno in questione era il 25 luglio, festa di San Giovanni, un santo molto amato dai congolesi (in quel giorno veniva anche ricordata la vittoria di Alfonso I contro il suo fratellastro).\nCon lo stabilirsi dei rapporti di collaborazione fra il re del Congo e il Portogallo, soldati portoghesi (soprattutto moschettieri) furono inclusi nell'esercito del re, probabilmente come mercenari. Si sa per esempio che i moschettieri portoghesi combatterono nella guerra contro Munza nel 1513. In seguito le armi europee diventarono pi\u00f9 disponibili e vennero formati reggimenti di moschettieri congolesi (questi furono impiegati, per esempio, nei combattimenti contro i portoghesi del 1622; nella battaglia di Mbwila queste unit\u00e0 erano circa 360)."}
{"id": "631229", "revid": "663182", "url": "https://it.wikipedia.org/wiki?curid=631229", "title": "Charles Dullin", "text": "Biografia.\nUltimo nato di 19 figli, dopo gli studi al Petit S\u00e9minaire du Pont-de-Beauvoisin (Savoia) e una breve parentesi nel commercio, inizi\u00f2 la sua carriera teatrale a Parigi nel 1903 al Th\u00e9\u00e2tre des Gobelins e al Lapin Agile. Nel 1906 entr\u00f2 a far parte della compagnia di Andr\u00e9 Antoine al Th\u00e9\u00e2tre de l'Od\u00e9on. Nel 1910 pass\u00f2 al Th\u00e9\u00e2tre des Arts sotto la direzione di Jacques Roucher, e ottenne il primo successo di critica per la sua interpretazione di Smerdiakov ne \"I fratelli Karamazov\", nell'adattamento di Jacques Copeau diretto da Jean Rouch\u00e9. Nell'ottobre del 1913, quando Copeau fond\u00f2 il Th\u00e9\u00e2tre du Vieux-Colombier, Dullin lo segu\u00ec divenendo il suo braccio destro. Le sue interpretazioni ne \"L'avaro\" di Moli\u00e8re e ne \"L'Echange\" di Paul Claudel ottennero un grande successo; riprese anche il ruolo di Smerdiakov ne \"I fratelli Karamazov\", accanto a Louis Jouvet nel ruolo di F\u00ebdor e a Copeau in quello di Ivan.\nAllo scoppio della Prima guerra mondiale Dullin part\u00ec volontario per il fronte. Al ritorno, riprese il sodalizio con Copeau al Garrick Theatre di New York, dove nel corso di due stagioni, fra il novembre 1917 e il giugno 1919, diedero ben 345 rappresentazioni.\nNel 1921 fond\u00f2 una propria compagnia con il nome di Th\u00e9\u00e2tre de l'Atelier, riprendendo gli insegnamenti di Copeau e mettendo in scena autori contemporanei come Marcel Achard e Armand Salacrou, e autori stranieri come Luigi Pirandello, senza escludere i classici come Shakespeare e Aristofane. Il suo allestimento di \"Volpone\" (1928) di Ben Jonson, adattamento di Jules Romains e Stefan Zweig) e de \"L'Avaro\" di Moli\u00e8re riscossero il plauso della critica.\nNel 1927, con Louis Jouvet, Gaston Baty e Georges Pito\u00ebff, fond\u00f2 il \u00abCartel des Quatre\u00bb, per un teatro di qualit\u00e0 e non commerciale.\nFra il 1940 e il 1947 fu direttore del Th\u00e9\u00e2tre de la Ville (gi\u00e0 Th\u00e9\u00e2tre Sarah-Bernhardt), per il quale nel 1943 cur\u00f2 l'allestimento de \"Le mosche\" di Jean-Paul Sartre. Si un\u00ec quindi alla compagnia del Th\u00e9\u00e2tre Montparnasse, diretta da una delle sue allieve dell'Atelier, Marguerite Jamois.\nDullin fece parte, col Cartel des Quatre e insieme ad Andr\u00e9 Barsacq, Jean-Louis Barrault e Jean Vilar, del movimento di rinnovamento del teatro francese, che sfoci\u00f2 nel \u00abteatro popolare decentralizzato\u00bb. Rinomato per la qualit\u00e0 del suo insegnamento, basato sull'improvvisazione, il mimo e lo studio dei classici, ebbe come allievi, fra gli altri, Madeleine Robinson, Jean Marais, \u00c9tienne Decroux, Marcel Marceau, Jean Vilar, Jean-Louis Barrault, Roger Blin, Roland Petit, Jacques Dufilho e Alain Cuny.\nTeatrografia parziale.\nRegie teatrali.\nAl Th\u00e9\u00e2tre de l'Atelier"}
{"id": "631230", "revid": "121034649", "url": "https://it.wikipedia.org/wiki?curid=631230", "title": "Mercurio passa davanti il Sole", "text": "Mercurio passa davanti il Sole \u00e8 un dipinto di Giacomo Balla che rappresenta un fenomeno realmente avvenuto il 7 novembre 1914 dalle ore 12:02, ossia il transito di Mercurio sul Sole. Il fenomeno \u00e8 raro, e si verifica circa 13-14 volte in un secolo. \nStoria.\nGiacomo Balla era appassionato di astronomia e possessore di un telescopio e cosi Balla osserv\u00f2 questo fenomeno che non avveniva da secolo e ne trasse un quadro.\nLa figlia Elica ricorda ci\u00f2 che avvenne quel giorno:"}
{"id": "631232", "revid": "666668", "url": "https://it.wikipedia.org/wiki?curid=631232", "title": "Tarasque", "text": ""}
{"id": "631236", "revid": "767487", "url": "https://it.wikipedia.org/wiki?curid=631236", "title": "Symphysodon discus", "text": "Il pesce pompadour, o pesce disco di Heckel (\"Symphysodon discus\") \u00e8 un ciclide d'acqua dolce, allevato anche in acquario.\nDescrizione.\nAppartenenti alla numerosa famiglia dei ciclidi, i pesci pompadour presentano un corpo fortemente compresso ai fianchi. Di profilo hanno forma discoidale, da qui il nome. Le pinne anale e dorsale sono anch'esse arrotondate, ma piuttosto ampie. Le pinne ventrali sono lunghe e sottili. La pinna caudale \u00e8 potente, a delta.\nLa livrea \u00e8 estremamente variabile: sono tuttavia sempre presenti nove fasce verticali anche se solo 3 sono ben marcati di nero.\nLe dimensioni si attestano sui 15\u201320\u00a0cm di lunghezza. Oggi i Discus di cattura (Wild) sono davvero una rarit\u00e0 da trovare in acquario. Spesso vengono venduti per Wild, pesci Discus derivati da veri Wild ma riprodotti in acquario, soprattutto in brasile.\nDistribuzione e habitat.\nIl pesce pompadour \u00e8 diffuso in Brasile, lungo il bacino del Rio delle Amazzoni, cos\u00ec come nel Rio Negro, nell'Abacaxis e nel Trombetas. Abita le acque calme.\nAlimentazione.\nSi nutre di insetti, crostacei, piccoli pesci e materiale in decomposizione. L'alimentazione in natura varia col variare delle stagioni, e il genere Symphysodon regola il ciclo riproduttivo anche in base all'abbondanza di cibo: la piena corrisponde con il loro periodo riproduttivo, in quanto il cibo presente in abbondanza permette uno sviluppo rapido dei piccoli. Rotiferi, infusori, copepodi e altri microrganismi (incluse svariate variet\u00e0 di alghe) abbondanti durante il periodo delle acque alte facilitano lo svezzamento degli avannotti, e sono presenti nella dieta del \"S. discus\". Non \u00e8 raro vedere gruppi di Discus nutrirsi di animali morti anche di grosse dimensioni, caduti in acqua.\nSottospecie.\nFino a pochi anni fa veniva riconosciuta una sottospecie, \"Symphysodon discus willischwartzi\" oggi considerata solo una variante di colorazione.\nAltre miriadi di varianti, del \"S. discus,\" sono state rilevate nel Grande Lago dello Nhamund\u00e1, dove avvengono delle ibridazioni naturali dalle colorazioni ricercatissime."}
{"id": "631247", "revid": "767487", "url": "https://it.wikipedia.org/wiki?curid=631247", "title": "Ambrogio Sparagna", "text": "Autore di numerosi saggi e pubblicazioni sulla musica popolare, \u00e8 stato protagonista di una lunga attivit\u00e0 concertistica di respiro internazionale realizzata in numerosi Paesi europei ed extraeuropei. Virtuoso dell'organetto, si distingue anche per il suo significativo impegno nella didattica della musica tradizionale italiana.\nHa collaborato, tra gli altri, con Francesco De Gregori, Luca Barbarossa, Angelo Branduardi, Lucio Dalla, Teresa De Sio, Nino D'Angelo, Maria Nazionale, Giovanni Lindo Ferretti, Lucilla Galeazzi, Simone Cristicchi.\nBiografia.\nNato a Formia nel 1957 \u00e8 cresciuto nel solco della tradizione musicale popolare, ha studiato etnomusicologia all'Universit\u00e0 di Roma \"La Sapienza\" con Diego Carpitella e con lo stesso ha partecipato a numerose campagne di rilevamento sulla musica popolare italiana.\nFattosene a sua volta interprete si \u00e8 dedicato attivamente alla sua promozione a partire dal 1976, fondando a Roma la prima scuola italiana di musica popolare contadina, aperta presso il Circolo Gianni Bosio. E nel 1984 d\u00e0 vita a un proprio gruppo, la Bosio Big Band, basata su un originale complesso di organetti, strumenti tipici della musica popolare.\nCon tale gruppo, nel 1988, sale alla ribalta con una propria \"opera folk\" organizzata attorno al tema di una favola,\"Trillill\u00ec, Storie di magici organetti e altre meraviglie\".\nA questa prima opera ne segue una seconda, \"Giof\u00e0 il servo del Re\" (1992) e la cantata \"Voci all'aria\", prodotta per RAI Radio Tre. Nel 1995 Sparagna pubblica l'album \"Invito\".\nLa consacrazione a livello nazionale dell'artista arriva nel 1996, quando la sua nuova opera, \"La via dei Romei\", con Francesco De Gregori nel ruolo di cantastorie, ottiene un ampio successo al Grand Prix Italia '96. Nel 1997 collabora a propria volta come musicista con De Gregori, figurando tra gli esecutori del doppio album del cantautore romano, La valigia dell'attore.\nNel 1998, in occasione del bicentenario della nascita di Giacomo Leopardi, Sparagna compose \"Un canto s'udia pe' li sentieri\": la cantata fu trasmessa in diretta dalla RAI nell'ambito delle celebrazioni leopardiane; nello stesso anno collabora con Claudio Lolli, suonando nell'album \"Viaggio in Italia\".\nNel 1999 compone le musiche per \"Sono tutti pi\u00f9 bravi di me\", un musical promosso dall'Accademia della Canzone di Sanremo e diretto da Emanuela Giordano. Nell'ambito del \"Festival Musicorum Tempora\" di Villa Adriana, mette in scena \"La serva padrona\" di Giovanni Battista Pergolesi; tra gli interpreti Lello Arena, nel ruolo di Vespone.\nIn occasione del Giubileo del 2000, Sparagna ha composto una \"Messa popolare\" per soli, coro, assemblea, orchestra d'archi e strumenti popolari (rappresentata a Ravenna e a Roma in Sant'Ignazio) e pubblica un album: \"L'avvenuta profezia, Viaggio nelle Pastorali e nei repertori del Natale\".\nL'anno successivo si esibisce con la Bosio Big Band presso la Cappella Paolina del Palazzo del Quirinale per i Concerti di Radio Tre (aprile 2001) e pubblica l'album \"Vorrei Ballare\". A dicembre va in scena una sua \"sacra rappresentazione\", \"Voi ch'amate\", per attori, soli, coro e orchestra di strumenti popolari.\nNel 2002, con Giovanni Lindo Ferretti, compone \"Attaranta. Tradizione/Tradimento\".\nDurante il 2003 compone \"Passaggio alla citt\u00e0\", una cantata originale con testi di Rocco Scotellaro e con il patrocinio della Regione Basilicata. Nell'inverno dello stesso anno torna a collaborare con Giovanni Lindo Ferretti componendo un oratorio sacro, \"Litania\" presentato in diretta radiofonica alla Cappella Paolina del Quirinale e poi pubblicato. Allo stesso tempo pubblica il decimo album, \"Ambrogio Sparagna\", nel quale interpreta il ruolo per lui inedito di cantastorie.\nNel 2004, ancora in collaborazione con Giovanni Lindo Ferretti, ha pubblicato l'album \"Litania\" che propone, accanto a preghiere tradizionali, frammenti del repertorio dei CCCP e dei CSI.\nDal 2004 al 2006 al Festival Notte della Taranta, il grande evento di musica popolare salentina (Pizzica), dirige l'orchestra nata anche grazie al suo contributo: l'Orchestra Popolare La Notte della Taranta. Con questa orchestra realizza alcuni grandi concerti in Italia e all'estero, in particolare nel maggio del 2006 un grande concerto a Pechino e nel 2009 nella stessa citt\u00e0 partecipa al Meet in Beijings Arts Festival.\nLa sua partecipazione a questo evento si ripete anche negli anni 2005 e 2006 con grande impegno del maestro che ha dichiarato di essere stato pi\u00f9 tempo nel Salento che nella sua residenza.\nAccompagna Nino D'Angelo all'organetto come ospite nel brano \"Jammo j\u00e0\" durante la terza serata del Festival di Sanremo 2010.\nNel 2012 inizia un sodalizio musicale con il cantautore Francesco De Gregori, che lo porta in giro per le piazze d'Italia con lo spettacolo \"Vola, vola, vola\"."}
{"id": "631254", "revid": "104485", "url": "https://it.wikipedia.org/wiki?curid=631254", "title": "Scuola di Barbiana", "text": "La scuola di Barbiana \u00e8 un'esperienza educativa sperimentale avviata e animata da don Lorenzo Milani dal 1954 al 1967. L'innovativa scuola provoc\u00f2 un ampio dibattito sulle innovazioni da apportare in materia di pedagogia. Dapprincipio sconcert\u00f2 - e poi stimol\u00f2 le reazioni - gli addetti ai lavori, raggiungendo ampia fama con la pubblicazione della celeberrima \"Lettera a una professoressa\", una critica polemica alla scuola dell'obbligo dell'epoca, redatta collettivamente dagli scolari pi\u00f9 grandi di Barbiana sotto la supervisione - ma non l'intervento diretto, come egli ribadir\u00e0 a pi\u00f9 riprese - di Don Milani.\nLa storia.\nDon Milani fu inviato quale priore di Barbiana (frazione di Vicchio), un piccolo borgo sperduto sui monti della diocesi di Firenze, a causa di alcuni dissapori con i fedeli della sua precedente parrocchia e con la Curia Fiorentina.\nQui incominci\u00f2 un'esperienza educativa unica e rivolta ai giovani di quella comunit\u00e0 che, anche per ragioni geografiche ed economiche, erano fortemente svantaggiati rispetto ai coetanei di citt\u00e0.\nLa scuola sollev\u00f2 immediatamente molte critiche, gli attacchi ad essa furono tanti, sia dal mondo della chiesa (n\u00e9 Giovanni XXIII n\u00e9 Paolo VI intervennero mai a suo favore) sia da quello laico.\nLe risposte a queste critiche vennero date con \u201c\"Lettera a una professoressa\"\u201d, libro scritto dagli allievi della scuola insieme a don Milani (e infatti come autore del libro \u00e8 indicato \"Scuola di Barbiana\"), che spiegava i principi della Scuola di Barbiana e al tempo stesso costituiva un atto d'accusa nei confronti della scuola tradizionale, definita \"un ospedale che cura i sani e respinge i malati\", in quanto non si impegnava a recuperare e aiutare i ragazzi in difficolt\u00e0, mentre valorizzava quelli che gi\u00e0 avevano un retroterra familiare positivo, esemplificando questo genere di allievi con il personaggio di \"Pierino del dottore\" (cio\u00e8 Pierino, figlio del dottore, che sa gi\u00e0 leggere quando arriva alle elementari).\nLe caratteristiche.\nL'innovazione dell'esperienza di Barbiana parte da alcuni presupposti unici e originali e da un principio sintetizzato nel motto in inglese della scuola \"I care\", in italiano \"mi importa\".\nDa questo motto parte il principio per cui la scuola \u00e8 fatta nelle ore pi\u00f9 impensate dopo i lavori nei campi, impegnando i ragazzi praticamente tutto il giorno e sette giorni la settimana.\n\u00c8 una scuola aperta, dove il programma \u00e8 condiviso dagli allievi, le idee proposte dal maestro sono spesso rivoluzionarie e per l'epoca ritenute pericolose (a titolo di esempio riportiamo una frase di una lettera scritta dai ragazzi di Barbiana e Don Milani riferita al socialismo: \u201c\"il pi\u00f9 alto tentativo dell'umanit\u00e0 di dare, anche su questa terra, giustizia e eguaglianza ai poveri\"\u201d).\nTesti.\nSono i giovani di Barbiana stessi che definiscono in sei punti la scuola nel 1963, quattro anni prima della morte di don Milani:"}
{"id": "631255", "revid": "56620", "url": "https://it.wikipedia.org/wiki?curid=631255", "title": "Fonte primaria", "text": "Per fonte primaria s'intende un documento originale, ovvero una fonte d'informazioni \"di prima mano\" su un dato argomento.\nLa definizione di fonte primaria cambia a seconda della disciplina d'interesse:\nL'aggettivo \"primario\" non ha caratteristiche qualitative (non significa cio\u00e8 \"superiore\"): la determinazione di una fonte come \"primaria\", in particolare in storiografia, dipende dal punto di vista assunto da chi la utilizza e non \u00e8 quindi una qualit\u00e0 intrinseca, n\u00e9 pu\u00f2 essere operata solo in base al tipo di documento che si maneggia. Con tale aggettivo ci si riferisce piuttosto alla creazione di tale fonte da parte di contributori \"primari\" (che fanno cio\u00e8 parte dell'ambito oggetto di studio).\nParticolarmente illuminante in relazione al significato di \"fonte primaria\" \u00e8 il confronto con la fonte detta \"secondaria\", che \u00e8 un'opera di critica che tratta di un oggetto di storia, come un libro scolastico o un articolo, costruito a partire da una fonte primaria. Cos\u00ec, un monumento \u00e8 una fonte primaria, mentre un libro che tratta di esso \u00e8 una fonte secondaria; un diario di guerra \u00e8 una fonte primaria, cos\u00ec come il racconto di un testimone oculare: lo storico A che lavorer\u00e0 ad un'opera storiografica, maneggiando queste fonti, produrr\u00e0 una fonte secondaria; se invece un secondo studioso B vorr\u00e0 analizzare l'opera dello storico A, le opere di A saranno fonte primaria dello studio di B.\nTipi di fonte.\nLa natura di una fonte primaria dipende dal tema storico che si sta analizzando. Studiando la storia della politica, le pi\u00f9 importanti fonti primarie sono documenti come rapporti ufficiali, registrazioni vocali, lettere o diari dei partecipanti, o il racconto di testimoni oculari (come quello di un giornalista che si trovava in loco).\nQuando invece si studiano idee o concetti, le fonti primarie predominanti possono essere libri di filosofia o di letteratura scientifica. Uno studio sulla storia della cultura pu\u00f2 includere opere d'immaginazione come romanzi o opere teatrali.\nLe fonti primarie possono inoltre includere manufatti come fotografie, documentari, monete, dipinti od opere architettoniche. Gli storici possono anche tener conto di reperti archeologici, testimonianze orali o interviste, nelle loro considerazioni.\nLe fonti testuali possono essere suddivise in tre tipologie principali:\nNella storiografia:\nIl testo argomentativo \u00e8 una delle pi\u00f9 frequenti e diffuse tipologie testuali di fonte primaria. \nLa tesi che l'autore si propone di dimostrare \u00e8 in genere indicata chiaramente al lettore fin dall'inizio del testo, nel quale sono poi forniti sia argomenti direttamente favorevoli alla tesi iniziale, che argomenti contrari alle altre tesi alternative ed opposte. Gli argomenti sono presentati dall'autore con il carattere dell'oggettivit\u00e0 e condivisi da altri soggetti, ma il testo argomentativo \u00e8 per sua natura \"di parte\" e non neutrale. \nNel dialogo fra le tesi proposte e le tesi contrarie negate da uno o pi\u00f9 testi di questo tipo, il lettore ha modo di formarsi il proprio punto di vista \"allo stato dell'arte\" delle conoscenze interdisciplinari disponibili: favorevole, contrario, ovvero una verit\u00e0 non ancora accertata/accertabile.\nClassificazione delle fonti primarie.\nNumerose fonti possono essere considerate nello stesso tempo sia fonti primarie che fonti secondarie, relativamente al contesto nel quale sono utilizzate e valutate, motivo per cui la distinzione fra primario e secondario pu\u00f2 risultare labile e soggettiva, e diviene difficile stabilire una definizione esatta ed univoca.: ad esempio, la recensione di un libro, quando \u00e8 principalmente costituita dalla critica dell'autore piuttosto che da una sintesi del libro analizzato, diviene essa stessa una fonte primaria.\nSe un testo a carattere storico (o argomentativo) analizza fatti del passato per trarre conclusioni riguardo al futuro, rispetto a tali conclusioni esso \u00e8 una fonte primaria. Esempi di pubblicazioni nelle quali una fonte pu\u00f2 essere classificata sia come primaria che come secondaria, sono: il necrologio, piuttosto che la rilevazione all'interno di numerosi volumi di una pubblicazione che misura la frequenza degli articoli per un determinato argomento.\nRelativamente ad un medesimo contesto, la classificazione di una fonte come primaria o come secondaria pu\u00f2 mutare nel tempo, in funzione della conoscenza attuale e futura del campo di indagine.\nIn talune circostanze, un testo pu\u00f2 essere classificato come \"fonte primaria\" di un'informazione, per la quale viene citato, poich\u00e9 l'autore ha tramandato solamente una tradizione orale, oppure gli originali sono andati distrutti e il testo richiamato rappresenta l'unica copia in nostro possesso, ovvero quella pi\u00f9 antica fino a noi pervenuta., e di certa attribuzione.\nUtilizzo delle fonti primarie.\nIdealmente, uno storico utilizzer\u00e0 tutte le fonti primarie disponibili che il popolo interessato ha creato nel periodo oggetto di studio. In pratica alcune fonti sono state distrutte, mentre altre non sono disponibili per la ricerca. Le uniche fonti primarie su un evento potrebbero essere memorie, autobiografie, o interviste orali. Qualche volta i soli documenti in relazione con un evento o con una persona di un lontano passato sono stati scritti decine o centinaia di anni prima dello studio. Questo \u00e8 un problema comune degli studi classici, dove qualche volta \u00e8 pervenuto fino ai contemporanei solamente qualche frammento dei manoscritti originali, oppure un riassunto parziale tradotto e reinterpretato da persone diverse dall'autore, senza distinguere il testo originale dai propri contributi personali, per quanto di valore per la materia trattata.\nLe testimonianze di un periodo storico presentate da un'opera d'arte o letteraria sono influenzate dalla soggettivit\u00e0 dell'autore e dal contesto in cui egli \u00e8 vissuto. Possono anche essere oggetto di scelte non conformi alla verit\u00e0 dei fatti, per ragioni di propaganda politica e di soggezione al mecenatismo. Questi effetti riguardano sia i protagonisti degli eventi sia coloro che ne tramandano la memoria storica orale, scritta, espressa in forma artistica. Problematiche simili riguardano storia e cronaca.\nUna fonte primaria come l'articolo di un giornale, nelle condizioni migliori, riflette solo ci\u00f2 che viene riportato da persone che hanno assistito o preso parte agli eventi, che possono essere o meno veritiere, accurate o complete. Non di rado, l'articolo \u00e8 una fonte secondaria che a sua volta fa riferimento a uno o pi\u00f9 agenzie di stampa note e autorevoli a parere delle pi\u00f9 diffuse testate editoriali, cui il giornalista eventualmente aggiunge un'interpretazione o un commento del fatto di cronaca. Gli storici sottopongono sia le fonti primarie che secondarie ad un elevato livello di scrutinio.\nUna fonte primaria non \u00e8, automaticamente, pi\u00f9 autorevole o accurata di una fonte secondaria. Le fonti secondarie sono spesso soggette a revisioni paritarie, sono ben documentate e sono spesso pubblicate attraverso istituti dove l'accuratezza metodologica \u00e8 importante per la carriera futura e la reputazione dell'autore. Per il fatto di consultare, confrontare tra loro, evidenziare eventuali informazioni contraddittorie, e in genere citare puntualmente \"una pluralit\u00e0 di fonti primarie\", le fonti secondarie possono essere ritenute una preziosa risorsa informativa.\nOltre alla competenza specifica per l'argomento trattato o ad una vasta cultura generale di base, \u00e8 di fondamentale importanza l'onest\u00e0 intellettuale di chi scrive, che dipende dall'etica e dalla morale del singolo individuo, cos\u00ec come dal contesto ambientale di persone e norme in cui opera (l'editore, il direttore, il legislatore): la certezza della verit\u00e0 come fine, lo scetticismo come metodo (di studio e di lavoro).\nLa capacit\u00e0 di formare e di informare verso qualcosa di vero dipendono dalla generale libert\u00e0 di pensiero, di parola, di opinione e di stampa di una societ\u00e0, cos\u00ec come dalla terziet\u00e0, imparzialit\u00e0, oggettivit\u00e0, neutralit\u00e0, capacit\u00e0 di separare fatto e interpretazione, dall'assenza di conflitti di interessi e di ricatto occupazionale, dalla personale autosufficienza economica. \nTalora, le riviste sottoposte a revisione paritaria hanno cura di richiedere, verificare e pubblicare anche questo tipo di informazioni riguardo agli autori delle ricerche, informazioni che hanno il loro peso nella comunit\u00e0 scientifica.\nAlcune potenziali condotte di quanti scrivono e pubblicano testi a vario titolo possono essere penalmente rilevanti: falso ideologico, falso in atto pubblico, abuso di credulit\u00e0 popolare, pubblicit\u00e0 ingannevole, istigazione a delinquere, apologia di reato, favoreggiamento, calunnia, diffamazione, vilipendio.\nUn prefiltro ad eventualit\u00e0 di questo tipo \u00e8 rappresentato da operatori formati e qualificati, e dai principi di ragionevolezza, diligenza, correttezza e buona fede nello svolgimento di tale tipo di attivit\u00e0.\nGli articoli dei giornali e delle loro edizioni web possono subire modifiche e cancellazioni nel corso del tempo, ad esempio per rettifiche o di \"errata corrige\".\nPer i numeri usciti in stampa \u00e8 comunque possibile recuperare i numeri pubblicati, in modo tale che la fonte citata rimane verificabile nel tempo anche se \u00e8 annullata e sostituita da articoli successivi. Al contrario, solo una minoranza dei siti Internet rende disponibile una cronologia delle modifiche ovvero le copie di salvataggio utili per questo scopo.\nReperimento delle fonti primarie.\nPer reperire fonti primarie potenzialmente autorevoli, esistono su Internet cataloghi interbibliotecari, indici di citazione e \"repository\" che mantengono aggiornata una collezione di \ne di singole pubblicazioni di livello accademico e scientifico internazionale (\"papers\"). Possono essere basi di conoscenza consultabili gratuitamente, oppure previo un abbonamento (\"subscription database\").\nAlcuni siti si avvalgono di una struttura organizzativa che si occupa di verificare le referenze dei proponenti, i soggetti finanziatori dello studio, l'indipendenza dei ricercatori e l'assenza di potenziali conflitti di interessi).\nEsempi di questi siti possono essere cos\u00ec raccolti: \nLa versione inglese di Wikipedia individua nelle Royal Society nazionali, nelle Societ\u00e0 Storiche e Archeologiche, e nelle Societ\u00e0 di Antiquari una fonte di informazioni rare e preziose.\nRiferimenti per il reperimento di fonti primarie negli Stati Uniti possono essere i seguenti: la \"Library of Congress\", la \"Digital Public Library of America\", \"National Archives and Records Administration\" (nella collezione \"Digital Vaults\"), la biblioteca digitale no-profit Internet Archive, \"Chronicling America\" (da un progetto congiunto fra \"Library of Congress\" e \" National Endowment for the Humanities\", attivo dal 2005), che consiste nell'archivio storico dei quotidiani statunitensi dell'ultimo secolo, digitalizzati e navigabili mediante ricerca testuale.\nIn Inghilterra risultano in particolare consultati gli Archivi nazionali del Regno Unito e Archivi nazionali della Scozia, che in \"Access to Archives\" indicizzano sia gli estremi di altri archivi bibliografici che un'ampia variet\u00e0 di documenti in formato digitale. \"Trove\" \u00e8 uno strumento di ricerca gestito dalla \"National Library of Australia\" che permette di filtrare i risultati con la tecnica delle faccette di significato."}
{"id": "631256", "revid": "1226", "url": "https://it.wikipedia.org/wiki?curid=631256", "title": "Fonte testuale", "text": ""}
{"id": "631259", "revid": "306856", "url": "https://it.wikipedia.org/wiki?curid=631259", "title": "Mondo immaginario", "text": "Un mondo immaginario \u00e8 una ambientazione, luogo, evento o scenario differente dalla realt\u00e0 obiettiva, variando dalla volontaria sospensione dell'incredulit\u00e0 di mondi immaginari di opere narrative e della realt\u00e0 comune costruita socialmente dell'immaginario collettivo, alle realt\u00e0 alternative risultanti da disinformazione, mistificazione o congetture immaginarie, e dell'universo soggettivo di stati alterati di coscienza, psicosi o sogno.\nMondi immaginari sono stati il soggetto di fantasie cosmologiche e filosofiche fin dai tempi antichi.\nSpesso un \"mondo immaginario\" \u00e8 costruito in maniera coesa e fa da \"ambientazione\" o sfondo ad una o pi\u00f9 opere di letteratura come una serie di romanzi, di film, di videogiochi (talvolta in questo senso impropriamente si parla di universo immaginario, che invece implica concetti astronomici e fisici o \"teorie scientifiche\").\nElementi.\nAmbientazioni.\nLe ambientazioni immaginarie non devono necessariamente riflettere o riprodurre il mondo naturale, e logica, leggi della fisica e plausibilit\u00e0 sono spesso ignorate o violate.\nLuoghi.\nI luoghi immaginari sono meglio conosciuti nella mitologia e nelle opere di narrativa, dove sono creati come parte di un universo immaginario, con informazioni sulla loro storia passata ed attuale. In questo contesto un mondo immaginario potrebbe essere un mondo costruito con uno scopo preciso o creati per il divertimento personale, oppure possono emergere naturalmente dalla narrazione.\nEventi o scenari.\nPensiero e narrativa possono entrambi evocare eventi che nella realt\u00e0 non sono accaduti o che non accadranno mai; questi eventi possono per\u00f2 occorrere in un mondo immaginario."}
{"id": "631260", "revid": "399", "url": "https://it.wikipedia.org/wiki?curid=631260", "title": "Universo immaginario", "text": "Un universo immaginario \u00e8 un mondo immaginario coeso e dotato di una coerenza interna che serve come ambientazione o sfondo per una o, pi\u00f9 comunemente, una serie di opere di narrativa.\nOgni opera di letteratura in un certo senso genera un mondo a s\u00e9, ma un mondo immaginario \u00e8 quello che creato spesso in un libro oppure un film diventa la base di molto altro: per giochi o videogiochi, per altri prodotti dell'ingegno e per racconti successivi (infatti il pi\u00f9 delle volte ha un'esistenza che si estende oltre una singola vicenda).\nGeneralmente consiste in un luogo e in un tempo che evoca il senso di un mondo distinto, unico nel contenuto e nel contesto, rispetto alle storie che si \u00e8 soliti conoscere.\nL'universo immaginario nel senso proprio e originale del termine \u00e8 in relazione ai concetti astronomici di: spazi cosmici, pianeti, stelle e galassie o dimensioni della fantascienza (e di alcune teorie scientifiche).\nCaratteristiche.\nGli universi immaginari sono molto comuni, ma non esclusivi, del genere fantascienza (ci sono anche di tipo \"fantasy\" e di \"horror\", dove per\u00f2 spesso risulta pi\u00f9 indicato parlare di \"mondo immaginario\").\nMolti universi scritti in questi generi hanno leggi fisiche e metafisiche differenti dalle nostre che permettono di usare la magia, i poteri psichici ed altri tipi di fenomeni paranormali, o le ipotesi possono essere basate su un universo parallelo che ha alcune congetture e teorie scientifiche come il multiverso. Anche se queste leggi possono non essere internamente consistenti, permettono all'autore di fornire nel testo alcune spiegazioni di come il loro mondo immaginario differisce dal nostro.\nUn comune metodo usato dal creatore per illustrare il suo universo immaginario \u00e8 focalizzare l'attenzione su una piccola area, rivelando il resto del mondo solo attraverso accenni o brevi descrizioni. \nGli eventi a volte si svolgono interamente in una sola citt\u00e0, ma viene rivelata la completa estensione dell'intero mondo, attraverso vari espedienti, anche se il resto del mondo risulta in molte dimensioni separate.\nLa maggior parte dell'azione pu\u00f2 essere in una singola struttura e nei dintorni, sebbene il suo mondo comprenda un'intera e distinta societ\u00e0 globale.\nI creatori di universi immaginari possono far entrare in contatto i loro personaggi e le loro storie con una moltitudine di mondi, migliaia di personaggi e centinaia di trame interconnesse. Ci\u00f2 \u00e8 vero in particolare per la televisione o per i fumetti, dove pi\u00f9 autori possono fare opere nello stesso universo contemporaneamente. Molti universi immaginari sono sopravvissuti ai loro creatori.\n\u00c8 difficile determinare in cosa consiste attualmente un \"universo immaginario\".\nIl mondo immaginario \u00e8 coeso con regole proprie e concetti funzionali, ma comprende solo un piccolo territorio o tutti i territori su alcuni mondi (anche dimensioni) non strutturati nel modo dell\"'astrofisica\" (su vari pianeti); mentre l'universo immaginario \u00e8 invece globale planetario, stellare e addirittura galattici o intergalattici.\nUn universo immaginario pu\u00f2 ugualmente essere interconnesso ad altri universi attraverso espedienti fantascientifici e una serie di universi interconnessi \u00e8 chiamato multiverso.\nQuesti multiversi sono stati caratterizzati prevalentemente nella fantascienza della met\u00e0 del XX secolo.\nAlcuni universo immaginari si trovano fra differenti universi o, per meglio dire, differenti linee temporali e differenti dimensioni che comprendono numerosi stati di esistenza per i personaggi stessi e per interi mondi.\nStruttura.\nUn universo immaginario pu\u00f2 essere definito in una singola opera, come in \"1984\" di George Orwell o ne \"Il mondo nuovo\" di Aldous Huxley, ma oggigiorno \u00e8 pi\u00f9 comunemente definito in serie di libri a finale aperto. Molti universi immaginari sono basati direttamente o indirettamente sul nostro universo. Un universo immaginario \u00e8 usualmente differente dalle ambientazioni e dalle cosmologie stabilite delle antiche o moderne leggende, miti e religioni, anche se ci sono innumerevoli universi immaginari che si ispirano a questo tipo di fonti.\nNegli universi immaginari di scala ridotta, le caratteristiche generali e la cronologia degli eventi si adatta ad una \"continuity\" organizzata. Comunque, nel caso di universi che sono stati riscritti o aggiornati da differenti autori, creatori o editori, questa continuity pu\u00f2 essere violata, per sbaglio o volontariamente. L'utilizzo di una \"continuity retroattiva\" (\"retcon\", ovvero una riscrittura della trama di eventi passati) spesso avviene in conseguenza di queste revisioni o sviste. I membri dei \"fandom\" creano un proprio canone (\"fanon\") per rimediare a tali errori; il \"fanon\" che diventa generalmente accettato qualche volta diventa il canone attuale. Altre modifiche di appassionati ad un universo (parodie, pastiche, \"fanfiction\") sono usualmente non considerate canoniche a meno che non siano autorizzate ufficialmente.\nCollaborazione.\nGli universi immaginari sono a volte condivisi da pi\u00f9 autori, ognuno dei quali lavora in quell'universo garantendo di mantenere approssimativamente il canone attuale. Altri universi sono creati da uno o pi\u00f9 autori ma sono pensati per essere usati non canonicamente da altri, come nelle ambientazioni per i giochi, particolarmente nei giochi di ruolo e nei videogiochi, come, ad esempio, nel gioco di ruolo \"Dungeons &amp; Dragons\", dove il termine \"ambientazione\" assume un significato particolare. I mondi virtuali sono universi immaginari nei quali si svolgono i videogiochi online, fra i quali MMORPG e MUD. Possono anche avvenire degli incroci (chiamati \"crossover\"), quando due o pi\u00f9 personaggi immaginari, serie o universi intrecciano le proprie storie o i propri eventi con altri, usualmente nel contesto di un personaggio creato da un autore o appartenente ad una azienda che incontra un personaggio creato o posseduto da qualcun altro. Nel caso dove due universi immaginari si intrecciano cronologicamente nello stesso momento (cio\u00e8 l\"'oggi\" dei due universi accade nello stesso momento), viaggi fisici da un universo all'altro possono accadere nel corso della storia. Questi intrecci sono spesso, ma non sempre, considerati non canonici dai loro creatori o da chi ne possiede la propriet\u00e0 intellettuale.\nEsempi di universi immaginari.\nNella letteratura esistono molti esempi di universi immaginari, come quello di \"Star Trek\" (sopravvissuto ai creatori), quello lovecraftiano o quello tolkieniano, cos\u00ec come nei videogiochi, come quello di \"Warcraft\" o di \"Diablo\". Nel fumetto sono universi immaginario quelli di \"Dragon Ball\" e gli universi DC Comics e Marvel.\nGli eventi di \"1984\" si svolgono interamente nella citt\u00e0 di Londra, ma viene rivelata la completa estensione del suo mondo totalitarista attraverso la lettura del libro bandito di Goldstein e delle memorie del suo protagonista. Molte delle serie televisive di \"Buffy l'ammazzavampiri\" sono ambientate in una sola citt\u00e0 californiana, anche se il resto del mondo, il \"Buffy world\", si espande in tutta la Terra e, per la precisione, in molte dimensioni separate. La maggior parte dell'azione nella serie di romanzi \"Harry Potter\" avviene in una singola scuola e nei dintorni, sebbene il suo mondo magico comprenda un'intera e distinta societ\u00e0 globale.\n\"L'Utopia\", di Tommaso Moro (1516), \u00e8 uno dei primi esempi di mondo immaginario coeso con regole proprie e concetti funzionali, ma comprende solo una piccola isola. Altri, come \"Il Signore degli Anelli\" di J. R. R. Tolkien o \"Cronache del ghiaccio e del fuoco\" di George R. R. Martin sono invece globali; altri ancora, come \"Star Trek\" e \"Guerre stellari\" sono addirittura galattici o intergalattici. Un universo immaginario pu\u00f2 ugualmente essere interconnesso ad altri universi attraverso espedienti fantascientifici come i \"mondi paralleli\", e una serie di universi interconnessi \u00e8 chiamato multiverso. Questi multiversi sono stati caratterizzati prevalentemente nella fantascienza della met\u00e0 del XX secolo; nella serie di albi a fumetti della met\u00e0 degli anni ottanta \"Crisi sulle Terre infinite\" innumerevoli universi paralleli venivano distrutti. La \"Guida galattica per gli autostoppisti\", quando considerata come insieme di 5 libri, va avanti e indietro fra differenti universi o, per meglio dire, passa attraverso differenti linee temporali e differenti dimensioni che comprendono numerosi stati di esistenza per i personaggi e per la Terra stessa."}
{"id": "631262", "revid": "1782831", "url": "https://it.wikipedia.org/wiki?curid=631262", "title": "Edward Gordon Craig", "text": "Analizzare il lavoro di Edward Gordon Craig \u00e8 come esaminare la natura del teatro stesso. Fu attore, scenografo, regista, critico teatrale e teorico. Craig fu tra i primi ad asserire che il regista era \u2018il vero artista del teatro\u2019. Craig progett\u00f2 e costru\u00ec elaborate scene simboliche. La sua famosa scenografia composta da \"screen\" (schermi astratti) per l\"Amleto\", a Mosca, anche se si rivel\u00f2 poco pratica e necessit\u00f2 di aggiustamenti tecnici, provoc\u00f2 un grande effetto sul pubblico. Fu anche editore e caporedattore della prima rivista internazionale di teatro, il \"Mask magazine\".\nBiografia.\nFiglio illegittimo dell'architetto Edward Godwin e dell'attrice Ellen Terry, Craig nacque con il nome di Edward Godwin a Stevenage, nello Hertfordshire, in Railway Street. Fu battezzato a 16 anni, con il nome di Edward Henry Gordon. Prese il soprannome di \"Craig\" a 21 anni, con un atto pubblico.\nAll'inizio del Novecento, dopo aver lavorato in Gran Bretagna come attore, scenografo e regista, incontr\u00f2 Isadora Duncan.\nL'amicizia con la danzatrice gli permise di viaggiare per tutta Europa, di conoscere, a Berlino, la grande attrice Eleonora Duse. A Firenze, nel 1906, progett\u00f2 le scenografie di un dramma di Ibsen al Teatro della Pergola, in cui primeggiava la stessa Duse.\nDi questa messa in scena, che \u00e8 rimasta nella storia, ci \u00e8 rimasta la testimonianza di Guido Noccioli, attore della compagnia:\nCorradini descrisse cos\u00ec la scena:\nNel 1907 si trasfer\u00ec a Firenze, dove cominci\u00f2 a elaborare la sua concezione di scenografia, che doveva essere mobile, tridimensionale e formata da \"screen\" (schermi astratti). Sugger\u00ec persino l'idea controversa di sostituire gli attori con delle marionette.\nNel 1908 pubblic\u00f2 i primi numeri di \"\"The Mask\", la prima rivista interamente dedicata al teatro, che continu\u00f2 a essere stampata per oltre due decenni. Conobbe Stanislavskij, con cui instaur\u00f2 un legame di amicizia.\nNel 1911 pubblic\u00f2 \"On the Art of the Theatre\", e nel 1913, \"Towards a New Theatre\"\", in cui descrisse le sue teorie e la sua poetica. Pi\u00f9 tardi ribad\u00ec alcune sue idee in \"Puppets and Poets\" (1921) e in \"Books and Theatres\" (1925).\nNel 1913 fond\u00f2 la Scuola di Arte del Teatro, a Firenze.\nDurante la prima guerra mondiale soggiorn\u00f2 nella riviera ligure dove approfitt\u00f2 dell'isolamento per scrivere testi teatrali per marionette, contribuire alla redazione della sua rivista, e diversi altri scritti. Negli ultimi anni ricevette spesso la visita di personaggi come Jean-Louis Barrault, Laurence Olivier, Peter Brook.\nMor\u00ec nel 1966 a Vence, in Francia.\nIl \"teatro del divino movimento\".\nIspirato dalla danza di Isadora Duncan e dall'opera di Fran\u00e7ois Delsarte, Craig teorizza il \"nuovo teatro\" o \"teatro del divino movimento\".\nPer Craig il teatro deve diventare arte attraverso la rielaborazione dei suoi \"organismi parziali\", cio\u00e8 degli elementi che lo compongono: \"apparato scenico\", \"attore\" e \"dramma\". Questi devono diventare, rispettivamente, \"scena\", \"azione\" e \"voce\".\nCraig scrive molto sulla traslazione da \"apparato scenico\" a \"scena\": per lui il palcoscenico e la scenografia devono essere semplificati eliminando pitture e disegni e tutto ci\u00f2 che ostacoli l'\u00abavere scena\u00bb.\nL\"attore\" divenuto perfettamente \"azione\" viene teorizzato come la Supermarionetta, un essere il cui corpo \u00e8 totalmente schiavo della mente. Craig identifica in Henry Irving l'uomo pi\u00f9 vicino a tale essere.\nDella \"voce\" Craig scrive poco, e si limita a illustrarla come \u00abdramma senza parole\u00bb..\n\"Quando ho cominciato a lavorare non esisteva una scuola di arte teatrale, nessuno mi poteva dire quello che ora io dico, e soltanto adesso dopo parecchi anni di lavoro ho colto la direzione nella quale siamo tutti avviati. Ed io ora non volgo uno sguardo retrospettivo ai Greci o ad altri nobili teatri ormai sorpassati, n\u00e9 vi dico di rifare quello che hanno fatto loro. Me ne infischio del passato, ma non del futuro; il respiro della bellezza passata ha la stessa pienezza della bellezza futura,ed \u00e8 per raggiungere questo vecchio e nuovo ideale -forse anche per superarlo a suo tempo-che io muovo verso un nuovo teatro."}
{"id": "631270", "revid": "198277", "url": "https://it.wikipedia.org/wiki?curid=631270", "title": "Fox", "text": "Fox Broadcasting Company, spesso chiamata semplicemente Fox, \u00e8 un network televisivo statunitense, di propriet\u00e0 della Fox Corporation, con sede a Los Angeles in Pico Boulevard. \u00c8 tra le maggiori reti televisive del mondo sulla base di ricavi totali, attivit\u00e0 e copertura internazionale.\nStoria.\nIl lancio della Fox comincia nel 1985, quando la News Corporation compra per 250 milioni di dollari il 50 percento della TCF Holdings, la capogruppo della 20th Century Fox. Nel maggio del 1985 la News Corporation pag\u00f2 $1.55 miliardi per acquistare le 6 maggiori stazioni TV del continente americano che sono: WNEW-TV di New York City, WTTG di Washington, D.C., KTTV di Los Angeles, KRIV-TV di Houston, WFLD-TV di Chicago, e KRLD-TV di Dallas e la settima stazione quella di Boston, che faceva parte della ABC.\nNell'ottobre del 1985 la 20th Century Fox annuncia che vuole formare un nuovo network in grado di competere con i cosiddetti \"big three\": (ABC, CBS e NBC). I piani erano di costruire tante stazioni da cui trasmettere un segnale che arrivasse in tutti gli Stati Uniti. Improvvisamente nel dicembre del 1985 Rupert Murdoch accett\u00f2 di pagare $325 milioni per acquistare tutti gli studi della 20th Century Fox.\nCos\u00ec nel 1986 nasce il quarto canale pi\u00f9 importante statunitense. Secondo Rupert Murdoch, questo canale dovr\u00e0 trasmettere programmi senza limiti di tempo, eccetto per le serie televisive.\nLa prima trasmissione di successo in prima serata \u00e8 andata in onda il 5 aprile 1987, una domenica sera. La trasmissione si chiamava \"Married... with Children\", che non era altro che una commedia che parlava di una famiglia esilarante.\nLa Fox debutta con la programmazione del sabato sera l'11 luglio 1987 con i seguenti programmi: \"Werewolf\", \"Women in Prison\", \"The New Adventures of Beans Baxter and Second Chance\".\nNel 1989 la Fox produce per il suo network due serie poliziesche chiamate \"America's Most Wanted\", che parla di profili di alcuni criminali (una sorta di reality show), e \"Cops\", un altro reality show che documentava la vita di servizio di alcuni poliziotti selezionati.\nGli anni novanta.\nConfortata dal grande successo nei primi anni della sua programmazione, la Fox decide di comprare altre stazioni TV, soprattutto in Florida, Wisconsin e Louisiana.\nDal 1993 la Fox comincia a trasmettere in chiaro sulla sua rete la NFL, in concomitanza con la rivale CBS. Qui cominciarono moltissimi diverbi tra le due reti, alcuni dei quali finiti addirittura in tribunale. Tornando al football, la Fox firm\u00f2 un contratto record da 2.4 miliardi di dollari per l'acquisizione dell'intera stagione della NFC.\nInoltre vennero prodotte serie televisive come \"Beverly Hills 90210\" (1990-2000), che ebbe molto successo nel pubblico giovane dell'epoca, \"X-Files\" (1993-2002) e \"Ally McBeal\" (1997-2002). Una novit\u00e0 della Fox fu quella di mettere come prima serata di domenica sera la serie fortunata \"I Simpson\", che riscosse molto successo nel pubblico statunitense di quell'epoca.\nL'arrivo ai giorni nostri.\nCon l'arrivo agli anni Duemila, alcuni programmi che furono trasmessi negli anni Novanta andarono in declino o furono totalmente cancellati dalla programmazione settimanale.\nA questo punto la Fox doveva cominciare a soddisfare altre esigenze di un pubblico totalmente diverso da quello degli anni Novanta.\nLe nuove serie di maggiore successo sono: \"Who Wants to Marry a Multi-Millionaire?\", \"Temptation Island\", e \"Married by America\". Il pi\u00f9 seguito senza dubbio fu \"Who Wants to Marry a Multi-Millionaire?\", che con i suoi 40 milioni di telespettatori fu uno dei programmi pi\u00f9 seguiti nella storia della Fox.\n\u00c8 stato stimato che le persone che hanno guardato la Fox nel 2003 sono state circa 287 milioni, ovvero il 96% di tutti gli Stati Uniti (102,565,710 case).\nLa Fox ha cominciato a trasmettere in alta definizione il 12 settembre 2004.\nFox News Channel.\nFino al 1988 su Fox non andavano in onda telegiornali nazionali; ad essi erano preferiti notiziari locali, con interviste in diretta e repliche di avvenimenti derivate da altri canali. Oggi la Fox trasmette ogni ora il suo TG, noto come Fox News; di domenica, esso prende il nome di \"Fox News Sunday\" e va in onda anche in edizioni locali. Nel 1996 Murdoch lanci\u00f2 Fox News Channel, un canale televisivo \"only news\", incentrato solo sulle notizie e sull'attualit\u00e0, con in pi\u00f9 delle apposite rubriche riguardanti specifici temi.\nSu molte delle reti locali Fox, vanno in onda TG mattutini alle 07:00 e alle 09:00 (orari della costa est). Parlando invece della costa ovest, anche sulla KTTV di Los Angeles i telegiornali vanno in onda la mattina alle 07:00 e alle 09:00. Queste edizioni locali si propongono come alternativa alle rispettive controparti nazionali. Gli orari, comunque, sono differenti da quelli dei TG delle altre reti televisive: per esempio il notiziario della NBC mattutino va in onda alle 08:00 (orario della costa est), invece quello della CBS va in onda alle 06:00 e alle 08:00 (orari della costa est).\nNegli altri paesi.\nIl nome \"Fox\" \u00e8 stato usato da altri canali internazionali, sempre capitanati dalla News Corporation come Fox Australia o Fox in Italia (Quest'ultimo in Italia da The Walt Disney Company). Molti utenti in Canada ricevono il network statunitense: spesso gli operatori via cavo forniscono due versioni locali diverse dell'emittente per permettere la visione differita dei programmi, scegliendo un \"relais\" locale della costa est ed uno della costa ovest).\nProgrammazione.\nLa Fox ha adottato 19 ore di programmazione dal settembre 1993, poi passate a 20 dal novembre 1996. Sono incluse 15 ore in prima serata a settimana dalle 20,00 alle 22,00 (East Time) nella costa est, dalle 20,00 alle 22,00 (Pacific Time) nella costa ovest, eccetto la domenica, quando la fascia in prima serata va, su entrambe le coste, dalle 19,00 alle 22,00.\nDurante il giorno i programmi cominciano alle 5,00 (East Time/Pacific Time) e variano da regione a regione.\nLa programmazione sportiva, copre molti week end, anche se non tutti. Il sabato va dalle 15,30 alle 19,00; la domenica dalle 12,00 alle 16,00 ed \u00e8 dedicata al football. Quando vengono trasmessi incontri della NASCAR, la fine della programmazione sportiva slitta alle 20,00."}
{"id": "631278", "revid": "1543377", "url": "https://it.wikipedia.org/wiki?curid=631278", "title": "Psittaciformes", "text": "Gli psittaciformi (Psittaciformes ) sono un ordine di uccelli neorniti comprendente numerose specie di animali noti col nome comune di pappagalli.\nCon quattro famiglie l'ordine \u00e8 ben diffuso e rappresentato nelle aree tropicali e subtropicali della maggior parte del Pianeta: in particolare, picchi di biodiversit\u00e0 vengono raggiunti in America Meridionale ed Australasia. Alcune specie sono native delle aree temperate dell'emisfero australe (come la Terra del Fuoco o la Nuova Zelanda), ed il parrocchetto della Carolina come intuibile dal nome era diffuso prima dell'estinzione negli Stati Uniti centro-orientali: altre specie (come il parrocchetto alessandrino ed il parrocchetto monaco) sono stati introdotti intenzionalmente o accidentalmente in zone mediterranee (fra cui anche l'Italia) e vi hanno impiantato popolazioni stabili.\nNel proprio areale, difficilmente i pappagalli sono al 100% sedentari o migratori: generalmente essi tendono a spostarsi stagionalmente secondo percorsi irregolari e ancora poco studiati, in quanto questi animali si dimostrano molto timidi e grazie al forte becco riescono a liberarsi di qualsiasi anello o supporto gli venga messo per tracciarne gli spostamenti. Si tratta di uccelli dalle dimensioni molto varie nell'ambito dell'ordine: in generale, gli strigopidi ed i cacatuidi hanno sempre dimensioni piuttosto grandi (col cacap\u00f2 che raggiunge i 4\u00a0kg di peso, il che lo rende il pappagallo pi\u00f9 pesante vivente), mentre gli psittacidi mostrano un \"range\" di dimensioni estremamente variabile, che va dai 10\u00a0cm scarsi del pappagallo pigmeo al metro di lunghezza dell'ara giacinto.\nEtimologia.\nL'etimologia del termine \"pappagallo\" \u00e8 incerta; Battisti e Alessio lo fanno derivare dall'italiano settentrionale \"papag\u00e0\", a sua volta dal provenzale \"papagai\" (origine anche del francese antico \"papegai\", dell'antico tedesco \"papeg\u00e2n\", tedesco moderno \"Papagei\", medio inglese \"papegai\", inglese moderno \"popinjay\"); la parola provenzale sarebbe derivata dal greco bizantino \u03c0\u03b1\u03c0\u03b1\u03b3\u1fb6\u03c2 \"papag\u00e2s\", a sua volta dall'arabo \"babba\u0121\u0101\" (forse da avvicinare al latino \"gaius\" o \"gallus\"); Devoto propone un incrocio di \"papag\u00e2s\" e dell'italiano \"gallo\"; Pianigiani propone una derivazione dal turco \"papagan\", da confrontare con \"babba\u0121\u0101\", col persiano \"bapg\u00e2\" e il malese \"bayan\", di origine onomatopeica, con una terminazione influenzata paretimologicamente da \"gallus\"; alternativamente dal francese antico \"pape\" \"papa\" e \"gay\" (francese moderno \"geai\") \"gazza\" o \"gallo\", da cui deriverebbe la forma inglese medievale \"papingay\", per via della somiglianza del variopinto piumaggio con i paramenti liturgici.\nDescrizione.\nCaratteristica comune a tutti gli appartenenti a quest'ordine \u00e8 il becco robusto e fortemente adunco che prende il nome di \"ranfoteca\" con i due rami, superiore ed inferiore entrambi mobili, che si ripiegano l\u2019uno verso l\u2019altro. Se il becco riesce a sprigionare pressioni molto alte utili per aprire i semi e per arrampicarsi sugli alberi, grazie all'alta densit\u00e0 di sensori tattili presenti nella sua parte interna \u00e8 in grado di consentire all'animale di manipolare oggetti con precisione e delicatezza. In generale possiedono una lingua carnosa che usano per aiutarsi a sgusciare i semi e come organo tattile.\nLa testa \u00e8 sempre di grosse dimensioni (anche per sostenere la robusta muscolatura legata al becco), gli occhi sono posizionati in alto e lateralmente sul cranio, dando all'animale un campo visivo che si estende per quasi 360\u00b0 ed \u00e8 anche parzialmente binoculare. Le zampe corte e forti con zigodattilia e robusti artigli atti ad arrampicarsi ed afferrare vengono utilizzate dall'animale assieme alla robusta lingua per afferrare e manipolare il cibo, con tanto di preferenza per l'una o l'altra zampa che rende i singoli individui mancini o destrorsi.\nAltre caratteristiche tipiche di tutti i pappagalli sono i colori sgargianti: generalmente il colore dominante \u00e8 il verde, ma la maggior parte delle specie possiede regioni pi\u00f9 o meno vaste del corpo (principalmente la testa od il petto) di vari colori, come rosso, arancio o blu, ed iridescenze varie. Non mancano specie di colore grigio, nero o bruno. I cacatua si distinguono dagli altri pappagalli per i colori generalmente pi\u00f9 dimessi, in quanto durante il proprio processo evolutivo essi hanno perso il colore blu e verde del piumaggio (dovuto a un particolare arrangiamento delle penne) in favore di tinte pi\u00f9 tenui come il bianco, il rosato o il giallo: tuttavia, la perdita della psittacofulvina dal piumaggio li rende meno resistenti al \"Bacillus licheniformis\", batterio che degrada il piumaggio. Nei Cacatuidi \u00e8 per\u00f2 presente una cresta erettile di penne cefaliche che \u00e8 una prerogativa di questa famiglia, sebbene altre specie (come i lorichetti dei generi \"Vini\" e \"Phigys\" ed il pappagallo dal ventaglio) siano in grado di rizzare le penne della testa.\nBiologia.\nTutti gli appartenenti all'ordine sono principalmente granivori, comportandosi pi\u00f9 da \"predatori\" di semi che da dispersori di essi in quanto si nutrono del seme in s\u00e9, e non dei frutti che lo contengono. Alcuni integrano la dieta con proteine d\u2019origine animale (prevalentemente insetti). \nAlcune specie (come il chea) possono nutrirsi anche di carogne o di piccoli animali, mentre i lorichetti sono specializzati in una dieta a base di nettare e polline, per perseguire la quale possiedono una particolare lingua a spazzola ed alcuni adattamenti al tratto digerente.\nPer aprire gli involucri dei semi i pappagalli si servono del forte becco, utilizzando la lingua e la mandibola (e in caso di semi particolarmente voluminosi anche di una zampa) per ruotare il seme e rimuovere la pula. Molte specie sono inoltre solite ingerire argilla per assumere minerali che scarseggiano nella dieta e neutralizzare le sostanze velenose che molti semi rilasciano.\nI pappagalli sono caratterizzati da livree molto colorate che rivestono una grande importanza nelle relazioni sociali. I colori del piumaggio servono per il riconoscimento tra gli individui della stessa specie e sono un indicatore del benessere di un esemplare. Alla colorazione accesa del piumaggio che mostrano quasi tutti i pappagalli, non corrisponde per\u00f2 un marcato dimorfismo sessuale (con alcune eccezioni, fra cui il sorprendente ecletto), dato che la stragrande maggioranza di questi uccelli ha abitudini rigidamente monogame, coi due \"partner\" che passano insieme l'intera vita. Alla base della vita sociale dei pappagalli c\u2019\u00e8 la coppia ma ogni coppia tende a formare piccoli gruppi di individui. I gruppi a volte si ingrandiscono anche notevolmente per andare alla ricerca di cibo, per riposare sulle cime degli alberi e, a volte, per nidificare, conducendo spesso vita coloniale. Questo fa s\u00ec che, per un individuo, da un lato sia pi\u00f9 difficile essere predato (effetto diluizione) e dall\u2019altro gli risulti pi\u00f9 facile l\u2019individuazione del cibo e dei siti per il riposo. \nIl nido \u00e8 nella maggior parte dei casi ricavato da una cavit\u00e0 scavata in un tronco, fra le rocce o nel terreno. Quest'ultimo caso \u00e8 pi\u00f9 comune fra le specie del Sudamerica meridionale: solo il parrocchetto monaco e cinque specie di inseparabile costruiscono un nido di sterpi fra gli alberi, e tre specie di parrocchetti terragnoli nidificano al suolo. I cacatua, tuttavia, sono soliti foderare i nidi con ramoscelli, corteccia e materiale vegetale. Per le specie di grandi dimensioni, pu\u00f2 risultare problematico trovare cavit\u00e0 naturali abbastanza grandi da poter ospitare senza problemi l'adulto e la nidiata, ed \u00e8 presente una forte competizione sia interspecifica che intraspecifica (anche con altre specie di uccelli) per accaparrarsi i pochi posti disponibili.\nAlcune specie nidificano in colonie che possono contare fino a 70000 coppie: la colonialit\u00e0 non \u00e8 tuttavia molto diffusa fra i pappagalli, poich\u00e9 le coppie tendono ad utilizzare cavit\u00e0 preesistenti per la nidificazione, piuttosto che scavarne di nuove. La cova \u00e8 appannaggio della femmina in quasi tutte le specie, ad eccezione dei cacatua, del lorichetto blu e del pappagallo acrobata vernale, dove ambedue i sessi collaborano all'incubazione delle uova, che sono sempre di colore bianco: il periodo di cova pu\u00f2 durare fra le due settimane ed i 35 giorni a seconda della specie (con rapporto di proporzionalit\u00e0 diretta fra la taglia ed il tempo d'incubazione), durante i quali la madre si separa assai raramente dalle uova, venendo nutrita dal maschio. I piccoli sono inermi e nudi o ricoperti da un rado piumino, e vengono nutriti da ambedue i genitori per molti mesi sebbene siano in grado di uscire dal nido dopo un periodo che varia fra le tre settimane ed i quattro mesi dalla schiusa. Tutti i pappagalli sono perci\u00f2 marcatamente K-strateghi, con una sola covata l'anno (a volte una ogni 2-3 anni) ed un piccolo numero di nidiacei che vengono accuditi per molto tempo.\nAssieme ai corvidi, i pappagalli vengono considerati fra gli uccelli pi\u00f9 intelligenti, in quanto sono in grado di risolvere problemi anche complessi. Il cacatua delle palme \u00e8 solito creare delle bacchette a partire da rami freschi con cui poi percuote un tronco cavo ascoltandone attentamente il suono prodotto: \u00e8 l'unico animale, a parte l'uomo, in grado di produrre un suono ritmico con degli strumenti; inoltre osservando i maschi sono state scoperte pi\u00f9 di 30 sillabe che vengono combinate a formare lunghe e complesse sequenze vocali. Il rapporto massa cerebrale/massa corporea di questi uccelli \u00e8 comparabile a quello degli ominoidi: tuttavia, la corteccia cerebrale (generalmente ritenuta la parte del cervello responsabile dell'intelligenza) \u00e8 piuttosto poco sviluppata in questi animali, sebbene sia stato appurato che negli uccelli essa \u00e8 a carico dell'iperstriato ventrale, che infatti negli psittaciformi \u00e8 estremamente sviluppato e funzionalmente simile a quello umano. L'apprendimento ha un ruolo fondamentale per i pappagalli, sia per apprendere i comportamenti sociali che, trattandosi di animali frugivori, per imparare la stagionalit\u00e0 di maturazione del proprio cibo: anche il gioco ha una grande importanza in questo senso. L'assenza di stimoli provoca ritardi nello sviluppo psichico dei giovani, mentre negli adulti pu\u00f2 portare stress che si traduce in comportamenti stereotipati ripetuti ossessivamente e nello strappamento delle piume.\nMolte specie di pappagallo sono inoltre in grado di imitare perfettamente molti suoni, fra cui la voce umana, ed alcune (in particolare il pappagallo cenerino e le varie specie di amazzone) riescono ad associare le parole col loro significato e perfino a formulare delle semplici frasi: non avendo corde vocali, per farlo essi sfruttano il passaggio dell'aria attraverso la trachea biforcata, emettendo vari suoni contemporaneamente per ottenere il tono desiderato. Questa particolare caratteristica era conosciuta ed apprezzata fin dall'antichit\u00e0, tanto che gi\u00e0 nel 1250 Gialal al-Din Rumi nel suo Masnavi descrive un metodo per insegnare a parlare ai pappagalli. Assieme ai colori sgargianti che quasi tutti i pappagalli mostrano, la capacit\u00e0 di \"parlare\" li rendeva e li rende tuttora molto apprezzati come animali da compagnia.\nPer contro, molte specie di pappagallo sono vittima di bracconaggio per poter essere vendute clandestinamente a privati od organizzazioni, e questo assieme all'inquinamento ed alla riduzione dell\"'habitat\" minaccia la sopravvivenza di alcune specie: d'altronde, proprio in virt\u00f9 del loro essere considerati \"specie carismatiche\", questi animali sono spesso oggetto di battaglie che mirano ad assicurarne la protezione, a beneficio anche di altre specie meno note con le quali condividono il proprio areale.\nTassonomia.\nIl fatto che la diversit\u00e0 di specie di pappagalli sia massima in Sudamerica ed Australasia lascia supporre che quest'ordine si sia evoluto in un\u2019area che un tempo apparteneva al Gondwana: a supporto di ci\u00f2 vi sono recenti studi a livello molecolare, che daterebbero la differenziazioni degli psittaciformi a circa 59 milioni di anni fa. Tuttavia, a causa della scarsit\u00e0 di reperti fossili \u00e8 difficile avvalorare e confermare questa tesi.\nLe analisi dei trasposoni del genoma degli Psittaciformi e dei passeriformi hanno inoltre rivelato un'insospettata stretta parentela fra i due ordini, tanto da far pensare che si tratti di due gruppi gemelli ascrivibili ad un unico clade (Psittacopasserae). Generalmente, il fossile pi\u00f9 antico ascrivibile a uno psittaciforme si crede sia un frammento di gnatoteca (la porzione inferiore del becco) di circa 15\u00a0mm risalente a circa 70 milioni di anni fa (tardo Cretaceo) e ritrovato in Wyoming: alcuni studiosi, tuttavia, sarebbero pi\u00f9 propensi ad ascrivere il suddetto reperto ad un teropode della famiglia dei Caenagnathidae.\nAnche in Europa (dove ai tempi il clima era tropicale, a causa del massimo termico del Paleocene-Eocene), ed in particolare in Danimarca, \u00e8 stato ritrovato un omero classificato come appartenente ad un pappagallo, denominato \"Mopsitta tanta\", datato a 54 milioni di anni fa (inizio dell'Eocene): il reperto non pu\u00f2 tuttavia essere inequivocabilmente descritto come appartenente ad uno psittaciforme, anzi alcuni studiosi pensano possa appartenere ad un ibis del genere \"Rhynchaeites\", del quale sono stati rinvenuti alcuni fossili (in particolare zampe posteriori) nello stesso giacimento.\nAltri fossili pi\u00f9 o meno completi di uccelli simili a pappagalli sono stati rinvenuti in Inghilterra e Germania, ma gli studiosi sono pi\u00f9 propensi a ritenere questi animali come linee evolutive basali parallele agli Psittacidi (coi quali condividevano molte autapomorfie) sviluppatesi nell'emisfero boreale ed estintesi senza lasciare discendenti: si tratta quindi di uccelli \"simili a pappagalli\", ma non di pappagalli veri e propri. Sono ascrivibili a questo tipo di uccelli intere famiglie, come quelle degli Pseudasturidae/Halcyornithidae, dei Vastanavidae e dei Quercypsittidae, oltre ad altre specie fossili controverse come \"Psittacopes\", \"Serudaptus\" (quest'ultimo forse un membro degli Pseudasturidae), \"Palaeopsittacus\" (forse un caprimulgiforme od un quercypsittide), \"Precursor\" e \"Pulchrapollia\".\nI primi resti ascrivibili a Psittacidi veri e propri risalgono a circa 20-23 milioni di anni fa (tardo Oligocene - Miocene) ed anch'essi sono quasi tutti di provenienza europea. Fra di essi si annoverano \"Archaeopsittacus\", \"Bavaripsitta\" e \"Xenopsitta\", oltre ad altri fossili non ancora classificati provenienti da Francia (\"Psittacus\" \"laertertianus\") e Nuova Zelanda. Gli psittaciformi vengono divisi in tre famiglie: Strigopidae, Psittacidae e Cacatuidae. Secondo alcuni autori, la separazione fra i tre cladi sarebbe pi\u00f9 netta e si tratterebbe quindi di tre superfamiglie, rispettivamente Strigopoidea, Psittacoidea e Cacatuoidea.\nIn passato, gli strigopidi neozelandesi venivano considerati come facenti parte degli psittacidi, tuttavia la loro differenziazione da questi ultimi \u00e8 molto pi\u00f9 antica di quanto si credesse e perci\u00f2 si tende attualmente a considerarli una famiglia a s\u00e9 stante. Anche i lori venivano in passato classificati come una famiglia a s\u00e9 stante, quella dei Loriidae, mentre attualmente vengono considerati una trib\u00f9 (Loriini).\nI cacatuidi invece vengono da sempre considerati un clade a s\u00e9 stante in virt\u00f9 delle numerose caratteristiche morfologiche che li distinguono dagli altri pappagalli, fra cui la vistosa cresta cefalica erettile, la presenza di una cistifellea e di differenze rilevanti nelle ossa del cranio e delle arterie carotidi e la mancanza della struttura di Dyck nelle piume, che permette alle specie africane e asiatiche di sfoggiare piumaggi verdi, blu e iridescenti.\nSecondo la \"International Ornithologists' Union\" (2013) l'ordine degli Psittaciformi comprende le seguenti famiglie e i seguenti generi:\nFamiglia Strigopidae , 1849\nFamiglia Cacatuidae , 1840\nFamiglia Psittaculidae\nFamiglia Psittacidae"}
{"id": "631280", "revid": "1573940", "url": "https://it.wikipedia.org/wiki?curid=631280", "title": "Speleomantes ambrosii", "text": "Il geotritone di Ambrosi (\"Speleomantes ambrosii\" ) \u00e8 un anfibio urodelo della famiglia Plethodontidae, endemico dell'Italia.\nIl nome \u00e8 un omaggio ad Augusto Cesare Ambrosi (1919\u20132003), storico e archeologo toscano, scopritore\ndella specie.\nDistribuzione.\n\u00c8 specie endemica di una ristretta zona della Liguria orientale e della Toscana settentrionale. L'areale della specie comprende solo la porzione orientale della provincia di Genova e le province della Spezia e Massa Carrara.In passato sono state erroneamente attribuite a questa specie anche le popolazioni di \"Speleomantes strinatii\" della Francia sud-orientale e di alcune zone d'Italia settentrionale."}
{"id": "631285", "revid": "8596", "url": "https://it.wikipedia.org/wiki?curid=631285", "title": "Brunetto Bucciarelli Ducci", "text": ""}
{"id": "631290", "revid": "767487", "url": "https://it.wikipedia.org/wiki?curid=631290", "title": "Day Tripper", "text": "Day Tripper \u00e8 un brano dei Beatles. Composto da John Lennon e Paul McCartney nel 1965, venne pubblicato assieme a \"We Can Work It Out\" su un 45 giri avente entrambe le facciate indicate come Lato A.\nDescrizione.\n&lt;score lang=\"lilypond\"&gt;{\\key e \\major\ne4. g8 gis8 [b8] e'8 [d'!8~] d'4 b8 [fis'!8~] fis'8 b8 d'8 [e'8]}&lt;/score&gt;\"Il riff di chitarra che apre il brano\"\nLennon e McCartney scrissero questo brano, dal testo in parte equivocabile, pressati dall'esigenza di pubblicare un nuovo singolo pronto per il mercato natalizio. \nTesto e significato.\nIn apparenza la canzone parla, secondo una prima interpretazione, di una ragazza che cerca solo relazioni di brevissima durata. Il testo recita infatti: \"She was a day tripper / One way ticket, yeah\" [...] \"She only played one night stands\" (\"Era una che faceva viaggi di un giorno solo / Un biglietto di sola andata, s\u00ec [...] Lei era solo per le avventure di una notte\").\nIl verso \"She's a big teaser / She took me half the way there\" (\"Lei \u00e8 una grande provocatrice / Mi ha fatto arrivare a met\u00e0 strada\") \u00e8 un riferimento mascherato all'espressione britannica \"Prick-teaser\", in gergo indicante una donna che ama eccitare sessualmente gli uomini senza per\u00f2 arrivare a un rapporto concreto.\nLo stesso Lennon forn\u00ec una seconda interpretazione, dichiarando: \u00abDay Trippers sono le persone che viaggiano per un solo giorno, d'accordo? Solitamente su un ferryboat o qualcosa di simile. Ma la canzone voleva dire che... uno \u00e8 un hippie solo nei weekend. Capito?\u00bb\nUn'ulteriore interpretazione venne svelata da McCartney nel 2005, quando afferm\u00f2 che il testo della canzone era riferito alla riluttanza dello stesso Paul a provare l'LSD, che John e George usavano gi\u00e0 dall'estate precedente, quando un dentista di Londra lo aveva messo nei loro caff\u00e8 dopo una cena.\nMusica e arrangiamento.\nLa canzone si rivel\u00f2 trascinante grazie al \"riff\" originale e incisivo, che rivaleggiava con quelli dei contemporanei Rolling Stones. In un'intervista del 1966 a Melody Maker, McCartney descrisse \"Day Tripper\" come una canzone spiritosa, piacevole e scherzosa.\nFormazione.\nThe Beatles\nCrediti\nCover.\nIl brano \u00e8 stato registrato, tra gli altri, da Otis Redding e dai Whitesnake.\nUn'altra cover di questo brano fu incisa nel 1979 dai giapponesi della Yellow Magic Orchestra e inclusa nell'album \"Solid State Survivor\".\nDa ricordare anche la cover di Jimi Hendrix registrata negli studi radiofonici della BBC nel 1967."}
{"id": "631291", "revid": "108255411", "url": "https://it.wikipedia.org/wiki?curid=631291", "title": "Distrito Federal", "text": "Distrito Federal \u00e8 una amministrazione autonoma del territorio della capitale di alcuni stati federali di lingua portoghese o spagnola, in particolare:"}
{"id": "631293", "revid": "1573940", "url": "https://it.wikipedia.org/wiki?curid=631293", "title": "Dofus", "text": "Dofus \u00e8 un MMORPG tattico creato da Ankama Games. Uscito il primo di settembre 2004, Dofus ha conosciuto un grande successo grazie a suo sistema di combattimenti a turni, alla sua grafica originale e ad un grande umorismo. Sebbene inizialmente fu lanciato soltanto in Francia, \u00e8 stato recentemente aperto anche a un pubblico internazionale, con l'apertura di due server in lingua inglese, due in lingua spagnola e uno in lingua italiana (2008).\nAltri prodotti sono stati creati da Ankama dopo il successo di Dofus in Francia: il gioco \"Wakfu\", versione futuristica di \"Dofus\", che si svolge 1000 anni dopo, disponibile dal 2011, attualmente solo in lingua inglese e francese, o \"Dofus Aram\", dove si deve creare una squadra di combattenti intera e sfidare gli altri giocatori, usando il sistema unico di combattimento di \"Dofus\".\nTrama.\nDa quando i preziosi DOFUS sono scomparsi, la provincia di Amakna \u00e8 in subbuglio. Ed ha ragione: poich\u00e9 i favolosi poteri racchiusi in queste magiche uova di drago fomentano le pi\u00f9 grandi brame, le due citt\u00e0 di Bonta e Brakmar si stanno gi\u00e0 affrontando. Ma una minaccia ancor pi\u00f9 terrificante sembra incombere su Amakna. Sistematicamente strane creature prendono vita in una fauna e in una flora gi\u00e0 di per s\u00e9 molto ricche, e nuove terre appaiono laddove poco tempo prima non esisteva che il nulla. Qualunque siano le loro origini, le loro motivazioni e gli avvenimenti che li circondano, tutti gli avventurieri condividono lo stesso obiettivo: impadronirsi dei 6 preziosi DOFUS.\nModalit\u00e0 di gioco.\n\"Dofus\" \u00e8 un gioco di ruolo nel quale il principale obbiettivo \u00e8 potenziare sempre di pi\u00f9 il personaggio ed arrivare al livello 200, il livello massimo. Il personaggio si evolve con l'esperienza che acquisisce alla fine di ogni combattimento, il quale si svolge a turni, a differenza degli altri MMORPG. Alla fine dei combattimenti, possiamo droppare varie risorse (che serviranno a craftare gli equipaggiamenti) oppure equipaggiamenti veri e propri, se non dei Dofus. Questi, infatti, saranno di vitale importanza per il personaggio che lo aiuteranno a evolversi con maggior facilit\u00e0.\nPer comprare risorse o gli equipaggiamenti dai mercatini o da altri giocatori, si deve disponere dell'unica moneta in Dofus, i Kama. Questi si potranno vincere alla fine di un combattimento oppure con il proprio mestiere, craftando equipaggiamenti per poi rivenderli agli altri giocatori.\nUltimamente \u00e8 stata introdotta una nuova moneta, gli Ogrin, che permetteranno di usufruire dei vari servizi introdotti dall'Ankama, tra i quali il cambiamento del colore/del nome/del sesso del personaggio, acquisto di equipaggiamenti rari oppure scambiando una certa quantit\u00e0 di Ogrin per un certo periodo di abbonamento. L'abbonamento permette di combattere in tutte le zone del Mondo dei 12, equipaggiare famigli (simpatici animali che, una volta che si prende cura di loro dandogli da mangiare, danno delle caratteristiche bonus al personaggio) e cavalcature, organizzare i propri mercatini e cos\u00ec via.\nOgni personaggio dispone di una barra di energia, il cui valore \u00e8 10.000 per tutti. Una volta arrivata a 0, il personaggio si trasforma in fantasma e non potr\u00e0 far nulla se non muoversi per le mappe e cercare una delle tante statue a forma di fenice, che lo resusciteranno, e sta al personaggio trovare un modo per recuperare tutta la sua energia, attraverso degli oggetti utilizzabili oppure semplicemente sconnettendosi in una taverna.\nClassi.\nGli Ocra sono Arcieri tanto orgogliosi quanto precisi! Sono preziosi alleati contro gli adepti della rissa libera. Sono abili nel far danni! Restano a distanza e scoccano le loro frecce piumate nelle pi\u00f9 piccole aperture lasciate incustodite. Se letto al contrario ocra vuol dire \"arco\", infatti questa classe predilige gli attacchi a grande distanza.\nGli Anutrof sono Cacciatori incalliti di tesori! Si interessano a qualsiasi prodotto, oggetto o creatura da cui potranno ricavare dei kama. La prima cosa che fa un Anutrof quando incontra un altro avventuriero \u00e8 squadrarlo. \u00c8 vero: agli occhi di un Anutrof, un avventuriero \u00e8 una creatura piena di prodotti e ricoperta di oggetti... rivendibili!. Se letto al contrario Anutrof vuol dire \"Fortuna\", infatti dispongono un'alta quantit\u00e0 di Prospezione, ovvero i punti che aumentano il drop da un certo mostro sconfitto.\nI Feca sono Protettori leali. Sono apprezzati dai gruppi di avventurieri per i loro poteri protettivi ma anche perch\u00e9 tengono il bastone in modo molto furbo. Da generazioni i Feca sono orgogliosi di essere difensori senza pari ai quali i Saggi hanno conferito gli oggetti pi\u00f9 preziosi, in completa fiducia. Il loro nome deriva da Caf\u00e9.\nGli Yop sono Guerrieri decisi e irreprensibili! Una cosa \u00e8 sicura: sanno far parlare le armi. D'altronde, versare sangue almeno una volta al giorno \u00e8 per loro segno di buona salute. Il loro temperamento impetuoso fa degli Yop dei paladini dell'estremo, capaci di tutto nel bene e nel male!. Personaggio molto forte che usa solo attacchi ravvicinati e hanno incantesimi che aumentano i danni inferti da un attacco o da un altro incantesimo. I loro sono incantesimi che usano quasi tutti gli elementi (Terra, Fuoco, Aria). Il nome viene da una marca di yogurt venduta in Francia, per l'appunto \"Yop\".\nGli Osamodas sono invocatori nati! Hanno il potere di invocare creature e sono dei notevoli ammaestratori. Circola la diceria che taglino i loro vestiti nella pelle dei loro nemici, ma provate a chiederglielo..e scoprirete come finiranno i vostri giorni, se da stivale o sotto forma di berretto foderato di pelliccia. Le creature Evocatore che combattano al loro fianco sono: Tofu, Pappatutto, Prespic, Cinghiale, Bwork, Croccaroc \u00e8 Draghettino Rosso. Il nome deriva da \"sado-maso\".\nGli Etram sono Assassini che amano le borse, preferibilmente rigonfie. Sollevare i drappi di una tunica, tastare il fondo di una tasca, dare prova di destrezza, intascare alla fine i gioielli tanto agognati, tendere un agguato mortale: ecco la vita di un discepolo di Etram! Il nome deriva da Marte.\nI S\u00e0cridi sono Berserker le cui forze si moltiplicano quando vengono colpiti! Dato che non temono n\u00e9 colpi n\u00e9 ferite, si troveranno spesso in prima linea e per tale caratteristica saranno assai apprezzati dai gruppi di avventurieri! Il S\u00e0crido \u00e8 veramente il compagno ideale per le tue lunghe serate di guerra. Personaggi dai punti ferita incredibilmente elevati, sono dei personaggi noti per il loro combattimento ravvicinato. Sono in grado di causare un numero elevato di danni in corpo a corpo, inoltre dispongono di incantesimi che aumentano le caratteristiche quando si viene colpiti.\nGli Ecaflip sono Guerrieri giocatori che si cacciano nei posti in cui si pu\u00f2 guadagnare molto, e perdere molto.. Un Ecaflip a suo agio gioca senza sosta, per tutto e per niente. Ma attenzione, prende il gioco molto sul serio e arriva perfino a puntare la sua vita su un lancio di dadi pur di vincere un combattimento. Gli Ecaflip hanno attacchi che si basano sulla fortuna. Il loro nome deriva da \"Pil et Face\", \"Testa o Croce\" in Francese.\nGli Aniripsa sono Guaritori che utilizzano una semplice Parola, soprattutto per curare i loro alleati, ma talvolta anche per ferire i loro nemici. Tra loro, alcuni sono perfino diventati cacciatori di parole, misuratori del verbo, oppure esploratori delle lingue dimenticate. Il nome deriva da \"Aspirina\", legato alla loro capacit\u00e0 di curare gli alleati tanto quanto se stessi.\nI Sadida sono degli Invocatori che fabbricano unguenti e temibili pozioni! Addomesticare i Rovi per farne delle armi terrificanti, confezionare bambole da guerra e incantesimi, ecco ci\u00f2 che soddisfa ogni discepolo Sadida degno di tale nome. Il loro nome deriva da \"Adidas\", nota multinazionale produttrice di attrezzature e abbigliamento sportivi.\nGli Xelor sono Maghi che dominano il tempo e tutti i meccanismi che segnano le ore - carillon, orologi e pendole - sono in loro balia e obbediscono ad ogni loro cenno. Gli Xelor giocano quindi con il tempo per rallentare un nemico o per teletrasportarsi a loro piacimento. Il loro nome \u00e8 il contrario di \"Rolex\", una prestigiosa marca di orologi.\nI Pandawa sono Guerrieri Sherpa che sanno fare pazzie con il proprio corpo (e con quello altrui). Infatti, il Pandawa pu\u00f2 sollevare i suoi alleati per proteggerli mentre pu\u00f2 spedire i nemici gambe all'aria per ferirli.\nUn incrocio tra uomini e panda, basano le loro abilit\u00e0 sull'utilizzo dell'alcol. Sono disponibili solo per i giocatori abbonati. Fortissimi nel combattimento diretto, possono muovere gli altri giocatori o mostri, portandoli e lanciandoli sulla mappa. Il nome, oltre a derivare da \"Panda\", \u00e8 l'anagramma di Padawan.\nI Ladrurbi sono fini strateghi che usano le bombe! In ogni situazione, lo sanno tutti, maneggiano la polvere come nessun altro e quando si tratta di far esplodere i loro nemici, non si fanno pregare. Se per caso passando su un terreno minato noti delle scintille, stai pur tranquillo che un Ladrurbo \u00e8 nelle vicinanze!\nPersonaggio che evoca bombe per infliggere danni. Il loro nome deriva da un gruppo di NPC.\nQuesto guerriero dai molteplici volti pu\u00f2 adattarsi a tutte le situazioni. Trae i suoi poteri dalle maschere che indossa e pu\u00f2 anche cambiare tecniche di combattimento. Che ti picchi da lontano, che ti tenga in corpo a corpo o che ti faccia molti danni, il Danzal \u00e8 sempre pieno di sorprese. E i suoi avversari ne fanno spesso le spese. Personaggio che usando 3 maschere diverse ottiene particolari bonus: Maschera del Vile, Maschera di Classe e Maschera dello Psicopatico. La prima maschera permette di usare incantesimi a lungo raggio; la seconda incantesimi per difesa, movimento; la terza incantesimi ad area e in modalit\u00e0 berserk che ne riduce il controllo.\nGli Steamer si trovano a proprio agio tanto sott'acqua quanto sul campo di battaglia. Arpionatori, guardiani, maestri del movimento sul terreno: questi esploratori degli abissi sono mutevoli come le onde. Le loro Torrette tecnomagiche bombardano chiunque si trovi nel loro raggio di azione, amici e nemici. Attenzione quindi a non ritrovarti sotto un diluvio di tecnomagia! Personaggio che combatte sfruttando il controllo della mappa, pu\u00f2 utilizzare 3 torrette: una per infliggere danni, una per curare e una per spostare. Il loro nome deriva da \"Steam\" (\"Vapore\" in lingua inglese).\nIl Portale dell'Eliotrop\nApparsi per caso dopo uno strano incidente, gli Eliotrop sono immagini speculari del loro creatore, il Re-Dio. Si muovono alla velocit\u00e0 della luce, scompaiono in un batter d'occhio per poi riapparire in qualche altro posto, lontano. Come gli Elatrop, tutti gli Eliotrop conoscono i segreti pi\u00f9 nascosti del Wakfu.\nLa Runa dell'Hipermago\nGli Hipermaghi possono combinare il Fuoco, l'Aria, l'Acqua e la Terra per lanciare incantesimi dagli effetti molteplici. Maestri delle rune elementali, venerano la Bilancia Krosmica, una forza misteriosa che cerca di mantenere l'equilibrio nell'universo.\nLa Rabbia di Uginak\nGli Uginak sono guerrieri che rintracciano le loro prede senza piet\u00e0. Agili e resistenti, non esitano a saltare su tutto ci\u00f2 che si muove. Persona o mostro: \u00e8 lo stesso per loro!\nCombattimento.\nIl combattimento si basa sul gioco a turni, su una mappa quadrettata di superficie variabile. Ogni personaggio ha un suo turno, il cui ordine di precedenza \u00e8 deciso da uno specifico parametro, che aumenta con l'aumentare dei punti delle altre caratteristiche, grazie ad oggetti magici o grazie all'aiuto di altri giocatori. In ogni turno (della durata di 30 secondi massimi per personaggio) si possono compiere movimenti sul campo di battaglia spendendo i PM, ovvero i Punti Movimento (di base, 3), e azioni spendendo i Punti Azione, abbreviati in PA (spesa variabile a seconda del livello dell'abilit\u00e0). Una volta giunti a 0 in entrambi i parametri, si pu\u00f2 solo passare il turno. La strategia fa parte integrante del combattimento, ed \u00e8 preferibile giocare in squadre (massimo 8 giocatori) per vincere, sia contro i mostri che con le squadre avverse nell'ottica del player versus player (PvP), in gioco per l'esistenza di due citt\u00e0 in costante guerra, \"Brakmar\" e \"Bonta\".\nMestieri.\nIl personaggio pu\u00f2 apprendere diversi mestieri nel gioco. Si distinguono i mestieri di raccolta: minatore, contadino, pescatore o taglialegna; e i mestieri di artigianato: fabbro e scultore per le armi; sarto, gioielliere o calzolaio per le armature, senza dimenticare panettiere, pescivendolo e macellaio che producono cibo per aiutare a riprendere vita o energia.\nUn mestiere va dal livello 1 a 200, e in funzione del livello sono disponibili diverse raccolte e realizzazioni. Finalmente, esiste un miglioramento al livello 65 del mestiere, che permette di modificare le caratteristiche degli oggetti con la disciplina chiamata \"forgemagie\" in francese, letteralmente \"forgimagia\" in italiano.\nCon l'aggiornamento 2.29 tutti i mestieri possono essere appresi da un solo personaggio.\nAllineamenti.\nUn sistema di allineamento permette ai giocatori di entrare nella permanente guerra fra le 2 citt\u00e0 nemiche di \"Bonta\" e \"Brakmar\", sotto la forma di un modo PvP (Player versus Player). Bonta, la citt\u00e0 dei buoni, si oppone a Brakmar dove vivono i cattivi, e di questo punto dipende molto nel gioco: certe zone sono riservate a un campo o l'altro secondo chi lo possiede.\nL'appartenenza a un campo si vede con le ali: le ali da angelo per i Bontariani e da demone per i Brakmariani. Pi\u00f9 il personaggio evolve il suo allineamento (attraverso i PvP), pi\u00f9 le sue ali crescono.\nGilde.\nI personaggi di ogni specie, di ogni livello possono associarsi per formare gilde. Questo permette ai membri di parlarsi, di coordinarsi, di mettere dei percettori per prendere delle risorse nei combattimenti.\nPer creare una gilda \u00e8 necessario una pietra, la Gildalogemma, e recarsi al tempio delle gilde.\nCerti giocatori formano gilde solo per conquistare. Le gilde possono avere case e recinti dove mettere le cavalcature.\nGalleria d'immagini.\nPrecedenti loghi di Dofus.\nSerie animata.\nEssendo Dofus un progetto transmedia, \u00e8 stata rilasciata anche una serie animata televisiva."}
{"id": "631294", "revid": "399", "url": "https://it.wikipedia.org/wiki?curid=631294", "title": "John D. Barrow", "text": ""}
{"id": "631299", "revid": "123373904", "url": "https://it.wikipedia.org/wiki?curid=631299", "title": "Crocch\u00e8", "text": "I crocch\u00e8 (dal francese \"croquette\") sono un piatto tipico della cucina meridionale Italiana. Molto diffuso in Campania, Puglia, Calabria e Sicilia con ognuno la sua variante.\nPreparazione.\nLa ricetta tipica si compone di un impasto di patate, uova, formaggio, prezzemolo e pepe e, per la versione domestica anche una farcitura di fior di latte e salumi. Il passaggio finale prevede un bagno nell'albume e successivamente nel pan grattato, infine la frittura.\nIn Campania, oltre che una preparazione casalinga sono anche un tipico cibo da strada che, in questo caso offre una versione meno ricca, non contemplando la presenza dei latticini e dei salumi. Ancora ai nostri giorni si possono acquistare in una delle molte friggitorie cittadine, dove vengono serviti in appositi contenitori di carta detti \"cuoppi\", accompagnati da pastacresciute, sciurilli, scagliozzi, oppure melanzane fritte (a pullastiello) e palle di riso (piccoli arancini).\nLa versione palermitana, prevede l'utilizzo del latte al posto delle uova e della menta nell'impasto."}
{"id": "631315", "revid": "5588", "url": "https://it.wikipedia.org/wiki?curid=631315", "title": "Augusto Pollmann", "text": ""}
{"id": "631320", "revid": "767487", "url": "https://it.wikipedia.org/wiki?curid=631320", "title": "Andrea Bearzi", "text": "Carriera.\nClub.\nSoprannominato \"Piccolo\" per via del secondo cognome nonch\u00e9 per la ridotta statura, ha iniziato la propria carriera nel Palmanova, per poi arrivare nel 1996 nel Milano con cui giunge alla finale scudetto del 1997 con la BNL Calcetto, dopo due anni in Lombardia si \u00e8 trasferito nel Prato Calcio a 5 dove \u00e8 rimasto fino all termine della stagione 2003-2004 e dove ha vinto due titoli nazionali, due Coppe Italia e due Supercoppe, oltre a laurearsi capocannoniere nella stagione 1998-1999.\nDopo la parabola in casa laniera, Bearzi approda in Spagna al DKV Seguros Zaragoza dove rimane per una stagione, per poi ritornare in Italia, nell'Arzignano Grifo Calcio a 5 dove torna a vincere il campionato al termine della stagione 2005-2006.\nNella stagione 2009-2010 arriva a Verona per disputare il campionato di serie A2 e ci resta fino alla stagione successiva quando poi approda in Serie B nel New Team Calcio a 5 squadra con la quale vince i playoff e viene promosso in serie A2.\nNella stagione 2012-2013 gioca nella serie D toscana, precisamente nell'Arpi Nova Prato ma a dicembre si trasferisce all'Isolotto, squadra fiorentina militante in serie C1 con cui vince la Coppa Toscana e il Campionato con relativa promozione in Serie B.\nNazionale.\nHa collezionato 63 presenze con 24 reti, di cui il primo in Italia-Repubblica Ceca 6-1 il 21 giugno 1994."}
{"id": "631331", "revid": "599013", "url": "https://it.wikipedia.org/wiki?curid=631331", "title": "Fabrizio Amoroso", "text": "Carriera.\n\u00c8 stato capocannoniere del campionato italiano nella stagione 2002-03 con 35 reti. Nella stagione 2005-06 ha vinto lo scudetto con l'. Con la nazionale ha disputato due incontri senza nessuna segnatura. Oltre ad aver vinto per due stagioni il titolo di capocannoniere in A1, ha vinto questa speciale classifica anche in B con il Thiene e in A2 con l'Atletico Teramo (32 reti). Nella stagione 2009-2010 in Coppa Italia contro il Petrarca ha realizzato nove reti superando il suo record di otto segnature in un'unica gara, messo a segno il 2 maggio 2009 a Pesaro con la maglia dell'Atletico Teramo, nell'andata dei quarti di finale dei play-off per la A2.\nLa stagione successiva scende in serie B per sposare la causa del Povoli Team di Riva del Garda. La squadra, costruita in estate senza badare a spese (oltre ad Amoroso vi giocavano anche M\u00e1rcio Brancher e Caio Farina), in autunno \u00e8 travolta da problemi economici e dopo quattro rinunce viene esclusa dal campionato. Nel dicembre 2009 Amoroso si accorda con la Marca Futsal con cui conquista la Coppa Italia ma che abbandona a fine stagione per tornare all'Arzignano, ripartito dalla serie C1 del Veneto. Con la maglia biancorossa disputa due campionati di vertice trascinando a suon di gol il \"Grifo\" alla promozione in Serie B al secondo tentativo. Il 16 aprile 2011 \u00e8 stato l'ospite speciale ai festeggiamenti per il ritorno in serie A2 del Toniolo Milano, squadra con cui ha esordito nei campionati nazionali a 19 anni (Serie A2\u00a02000-01, collezionando in due stagioni 68 presenze e 37 gol). Nell'agosto del 2012 si trasferisce ai cugini dell'Atletico Arzignano Cornedo con cui vince la classifica capocannonieri nonch\u00e9 il girone B della serie B. Complice la non iscrizione dell'Atletico, l'estate seguente ritorna nuovamente all'Arzignano, nuovamente in serie B.\nCollegamenti esterni.\nProfilo su daysport"}
{"id": "631338", "revid": "19933", "url": "https://it.wikipedia.org/wiki?curid=631338", "title": "Religione abramitica", "text": ""}
{"id": "631342", "revid": "61798", "url": "https://it.wikipedia.org/wiki?curid=631342", "title": "Muskau", "text": ""}
{"id": "631345", "revid": "26601", "url": "https://it.wikipedia.org/wiki?curid=631345", "title": "Juan Schiaffino", "text": ""}
{"id": "631348", "revid": "339392", "url": "https://it.wikipedia.org/wiki?curid=631348", "title": "Classe Aist", "text": ""}
{"id": "631358", "revid": "1543377", "url": "https://it.wikipedia.org/wiki?curid=631358", "title": "Cavallino ruota", "text": "Il Cavallino Ruota \u00e8 un francobollo per pacchi italiano emesso nel 1954 con valore facciale di L. 1000.\nNotizie Storiche.\nIl pi\u00f9 raro francobollo della Repubblica Italiana.\nIl \"Cavallino Ruota\" \u00e8 il pi\u00f9 raro francobollo della Repubblica Italiana, il pi\u00f9 ambito dai collezionisti di questo settore. Creato per affrancare i pacchi postali e non le lettere, consta di due parti separabili grazie ad una serie di dentelli verticali. La parte sinistra veniva apposta sul bollettino che accompagnava il pacco, quella destra sulla ricevuta comprovante l'avvenuto pagamento della tariffa postale; le due parti venivano divise con taglio di forbice dall'impiegato postale, rendendo cos\u00ec la dentellatura superflua.\nFrancobolli di questo genere furono prodotti fino al 1979; successivamente al 1992, quando furono messi fuori corso, si torn\u00f2 ad affrancare i pacchi con i francobolli ordinari, come succedeva prima del 1914.\nI motivi della rarit\u00e0.\nIl \"Cavallino Ruota\" ha una particolarit\u00e0 fondamentale: ha filigrana a \"ruota alata\" e non va confuso con il valore del tutto simile ma con filigrana a \"tappeto di stelle\". L'emissione fu decisa con Decreto Ministeriale del 15 luglio 1953 ma la tiratura \u00e8 sconosciuta, pertanto la quotazione si basa esclusivamente sugli esemplari reperibili sul mercato. \nLa rarit\u00e0 \u00e8 confermata dalla scarsa reperibilit\u00e0 anche dei valori usati interi che arrivano ad essere quotati \u20ac2.000.\nLa principale causa di rarit\u00e0 \u00e8 probabilmente la scarsit\u00e0 di esemplari stampati dato il notevole importo tariffario (L. 1.000 del 1954) attribuitogli prima della decisione di cambiare la filigrana da \"ruota alata\" in \"stella\" (febbraio 1957). La massima valutazione viene data agli esemplari nuovi (quindi con entrambe le sezioni) in perfette condizioni e con la vignetta perfettamente centrata.\nIl francobollo per pacchi veniva usato intero su moduli di servizio interno postale, oppure per l'incasso di servizi diversi (diritti doganali, giacenze, ecc.) apposto su bollettini di pacchi inviati dall'estero."}
{"id": "631359", "revid": "1566286", "url": "https://it.wikipedia.org/wiki?curid=631359", "title": "Victor McLaglen", "text": "Biografia.\nFiglio di un reverendo protestante, ultimo di otto figli, partecip\u00f2 alla Prima guerra mondiale. Conclusosi il conflitto, si trasfer\u00ec in Canada, dove si un\u00ec ad un circo lavorando come cow-boy cavallerizzo. Questa esperienza lo port\u00f2 a girare il mondo, visitando gli Stati Uniti, l'Australia ed il Sudafrica.\nAppassionato pugile, intraprese la carriera professionistica, interrompendola nel 1920 per partecipare alle riprese cinematografiche di \"The Call of the Road\", film muto britannico.\nNel 1924 si trasfer\u00ec negli Stati Uniti, dove si afferm\u00f2 prevalentemente come attore caratterista, ma anche in ruoli da protagonista, come nella pellicola bellica \"Gloria\" (1926) di Raoul Walsh. La sua parlata dal forte accento britannico lo rese famoso e molto ricercato all'avvento del sonoro da registi quali John Ford, che gli offr\u00ec il ruolo principale nei film \"La pattuglia sperduta\" (1934) e \"Il traditore\" (1935), per la cui interpretazione vinse il Premio Oscar al miglior attore protagonista.\nNel dopoguerra, McLaglen continu\u00f2 con successo la sua carriera sul grande schermo, interpretando i pi\u00f9 svariati personaggi. John Ford lo volle nei tre film che compongono la cosiddetta \"trilogia della Cavalleria\", \"Il massacro di Fort Apache\" (1948), \"I cavalieri del Nord Ovest\" (1949) e \"Rio Bravo\" (1950). Successivamente Ford diresse McLaglen in \"Un uomo tranquillo\" (1952), grazie al quale l'attore ottenne una candidatura all'Oscar quale miglior attore non protagonista.\nNel 1959 mor\u00ec nella sua casa californiana, a causa di un infarto. Venne cremato e le sue ceneri vennero poste in una celletta del Forest Lawn Memorial Park di Glendale, situata vicina a quella contenente le ceneri di Humphrey Bogart."}
{"id": "631377", "revid": "767487", "url": "https://it.wikipedia.org/wiki?curid=631377", "title": "Place Vend\u00f4me (film)", "text": "Place Vend\u00f4me \u00e8 un film diretto da Nicole Garcia.\nPresentato alla Mostra del Cinema di Venezia \u00e8 stato ricompensato con la Coppa Volpi alla migliore attrice, Catherine Deneuve.\nTrama.\nDopo il suicidio del marito, un gioielliere molto noto, Marianne si ritrova in difficolt\u00e0 economiche. Per uscirne smette di bere e cerca di vendere una collezione di pietre preziose di dubbia origine che trova in un nascondiglio segreto nel suo appartamento."}
{"id": "631379", "revid": "767487", "url": "https://it.wikipedia.org/wiki?curid=631379", "title": "Indocina (film)", "text": "Indocina (\"Indochine\") \u00e8 un film del 1992 diretto da R\u00e9gis Wargnier e interpretato da Catherine Deneuve e Vincent P\u00e9rez. La pellicola ha ricevuto numerosi premi tra cui l'Oscar e il Golden Globe come miglior film straniero e il C\u00e9sar alla miglior attrice protagonista.\nTrama.\nIl film \u00e8 ambientato durante la lotta per l'indipendenza dell'Indocina francese tra gli anni Venti e gli anni Cinquanta attraverso due storie d'amore. La prima lega Eliane, ricca possidente francese, e Jean Baptiste, tenente della Marina francese, la seconda lo stesso tenente con Camille, giovane principessa vietnamita e figlia adottiva di Eliane che lotta per l'indipendenza del suo Paese. Durante una ribellione di contadini, Camille uccide un ufficiale francese e, per questo, deve darsi alla clandestinit\u00e0 insieme a Jean-Baptiste, che per lei diserta. Dopo un periodo trascorso in un nascondiglio all'interno della baia di Halong, durante il quale nasce il figlio \u0116tienne, la coppia deve allontanarsi e viene accolta in una compagnia di attori di strada, che sono in realt\u00e0 militanti del partito comunista vietnamita.\nL'epilogo \u00e8 tragico, poich\u00e9 Jean Baptiste viene catturato dall'esercito a pochi passi dal confine con la Cina e finir\u00e0 con un suicidio inscenato dagli stessi comunisti o forse dall'esercito francese. Camille, catturata anche lei dopo pochi mesi, trascorrer\u00e0 cinque anni in prigione e verr\u00e0 liberata solo alla fine della dominazione francese. Dopo l'indipendenza, diventer\u00e0 un personaggio politico importante per la creazione del nuovo Stato vietnamita, ma non rivedr\u00e0 pi\u00f9 il figlio \u0116tienne che, nel frattempo, \u00e8 stato fortunosamente salvato e restituito alle cure della nonna adottiva Eliane, che proprio a un \u0116tienne ormai adulto racconta le vicende che hanno portato alla sua nascita e alla fine della colonizzazione francese in Indocina. \u00c8 comunque un film nostalgico sull'epoca del colonialismo francese\nCuriosit\u00e0 della versione italiana.\nNel doppiaggio italiano \u00e8 presente la voce di Fabrizio De Flaviis, all'epoca di soli 3 anni e mezzo, diretto dal padre Flavio De Flaviis negli studi di registrazione della Video 2.\n\u00c8 stato distribuito nei cinema italiani dalla I.I.F. - Italian International Film. Il visto censura risale al 17 agosto 1992."}
{"id": "631381", "revid": "228587", "url": "https://it.wikipedia.org/wiki?curid=631381", "title": "Basilio Cascella", "text": "Biografia.\nIl padre, Francesco Paolo, il quale dal 1846 svolgeva l'attivit\u00e0 di sarto, si trasfer\u00ec nel 1870 ad Ortona, e fu proprio in questa citt\u00e0 che Basilio trascorse l'infanzia e termin\u00f2 le scuole elementari. Frequent\u00f2 poi la scuola serale degli Artieri di Pescara e lavor\u00f2 come apprendista nello stabilimento tipografico Luigi Salomone. \u00c8 accertato che i suoi primi disegni risalgono al 1874, copiati dalle stampe. Il padre desiderava di essere aiutato da lui nel negozio di sartoria, ma il ragazzo si rese conto della mancanza di interesse per quell'attivit\u00e0, e nell'aprile del 1875 and\u00f2 a Roma in cerca di fortuna: l\u00ec si dedic\u00f2 alla litografia, tecnica inventata nel 1798 da Senefelder. Dal 1879 si stabilisce a Napoli ed entra in contatto con molti altri artisti, tra cui Domenico Morelli e Francesco Paolo Michetti. La sua opera si rif\u00e0 esplicitamente al Verismo. \nLe sue attivit\u00e0 creative sono molteplici: pittore, grafico ed illustratore. Si trasferisce successivamente a Milano dove apre uno stabilimento litografico d'illustrazione. Lavora come grafico pubblicitario e partecipa con alcune opere all'Esposizione Nazionale Artistica di Torino del 1884, a quella di Venezia del 1887(insieme ad artisti quali Giovanni Segantini, John Singer Sargent, Giacomo Grosso, Cesare Tallone, Antonio Mancini, Federico Bernagozzi), a quella di Londra del 1888 e a quella di Palermo del 1891. Tre dei suoi figli, Tommaso Cascella, Michele Cascella e Gioacchino Cascella continueranno l'opera paterna. Tornato nella sua citt\u00e0 natale, Cascella riannoda i rapporti con Michetti ed entra a far parte del cenacolo michettiano, frequentato, all'epoca, da Gabriele D'Annunzio, Francesco Paolo Tosti, Costantino Barbella ed altri noti artisti, letterati e uomini di cultura abruzzesi. Il 30 gennaio 1895 il consiglio comunale della citt\u00e0 delibera la cessione di un terreno per permettergli di costruire uno stabilimento litografico e di pittura. \nNel 1898 partecipa alla Esposizione generale italiana di Torino.\nNel 1899, dopo aver raccolto attorno a s\u00e9 un cenacolo di scrittori ed artisti locali, Cascella pubblica il primo numero della rivista \u201cL'illustrazione abruzzese\u201d. Tra i collaboratori spicca Gabriele d'Annunzio. Altri stimoli alla rivista vengono dalle ricerche sul folclore di Antonio De Nino, Gennaro Finamore e Ignazio Cerasoli.\nSuccessivamente cura la rivista \u201cL'illustrazione meridionale\u201d e nel 1905 riprende con una seconda serie \u201cL'illustrazione abruzzese\u201d, cui segue \u201cLa Grande Illustrazione\u201d. Collaborano alle riviste, tra gli altri, Luigi Pirandello, Umberto Saba, Gennaro Finamore, Filippo Tommaso Marinetti, Sibilla Aleramo, Matilde Serao, Grazia Deledda, Ada Negri, Guido Gozzano e Giovanni Pascoli. Cascella collabora anche con la rivista milanese Varietas.\nNel 1917 si trasferisce con i figli a Rapino, ove si dedica all'attivit\u00e0 di ceramista. Nel 1924 esegue i tre pannelli policromi raffiguranti la Piet\u00e0, l'Eroe del mare e l'Eroe della montagna per la tomba dell'eroe abruzzese Andrea Bafile realizzata dallo scultore Felicetto Giuliante nella grotta sacrario di Bocca di Valle vicino a Guardiagrele sulla Maiella; nel 1926 sette pannelli di grandi dimensioni per la galleria dei banchi di mescita delle Terme del Tettuccio a Montecatini; nel 1930 cinque grandi pannelli con vedute delle citt\u00e0 italiane per la galleria della stazione di Milano Centrale; nel 1939 i pannelli decorativi per la stazione marittima di Messina su progetto del figlio Michele.\nNegli anni venti aderisce al fascismo e il 24 marzo 1929 \u00e8 eletto deputato per la XXVIII Legislatura, carica che mantiene fino al 1934.\nRimane attivo anche in et\u00e0 avanzata: realizza numerose opere, tra cui la tela per le nozze del Principe di Piemonte a Villa Savoia a Roma nel 1930, i quadri allegorici \"La terra\" e \"Il mare\" per il Palazzo del Governo di Bolzano nel 1934 in collaborazione col figlio Tommaso, La giornata della fede al Palazzo del Quirinale a Roma, \"Gente italica\" e \"Fabbro\" al Ministero dell'Interno a Roma, \"Trebbia del grano\" al Ministero dell'agricoltura e delle foreste. \u00c8 presente a varie esposizioni tra cui la Quadriennale di Roma del 1931, la IV Mostra del Sindacato Provinciale Fascista di Belle Arti di Abruzzo e Molise a Campobasso nel 1937. Tiene l'ultima personale a Milano nel 1948. Muore a Roma nel 1950.\nNel 1955 nasce ad Ortona (CH) il Premio Basilio Cascella a lui dedicato e ancora attivo.\nMolte sue opere sono state raccolte e conservate nel museo civico Basilio Cascella di Pescara, presso lo storico stabilimento cromolitografico da lui gestito.\nOpera e stile.\nCascella fu militare a Pavia nel 1880, conobbe Medardo Rosso e Vincenzo Irolli, il quale lo avvi\u00f2 alla pittura. Trasferitosi a Milano, Basilio ritrov\u00f2 Medardo Rosso, conobbe Aleardo Villa, che lo introdusse alla \"Famiglia artistica\", e frequent\u00f2 lo studio del nudo. Di questo periodo sono conservati nel Museo civico \"Basilio Cascella\" a Pescara il \"Ritratto della madre\", \"Ritratto di Vincenzo Irolli\", \"Allegoria dell'amore\" (acquarello), \"Testa di arabo\", \"Figura di donna\" (a pastello). Tornato in Abruzzo nel 1883, affresc\u00f2 la sala consiliare del Municipio di Ortona, che per\u00f2 fu distrutto nei cannoneggiamenti del dicembre 1943, l'anno successivo partecip\u00f2 all'Esposizione generale italiana d'Arte Contemporanea, tenutasi a Torino, con il quadro \"Mantello e sottabito\" d'ispirazione abruzzese, poi fu presente a Venezia nel 1887 all'Esposizione Nazionale Artistica, poi a Londra nel 1888, all'Esposizione italiana di Napoli nel 1893, e alla Promotrice \"Salvator Rosa\" con \"Lotta e la fine\". Suscit\u00f2 attenzione il quadro \"Il suono e il sonno\", oggi conservato nella Prefettura di Chieti, presentato alla \"Salvator Rosa\", ed sposto a Milano nell'Esposizione triennale dell'Accademia di Brera (1894). L'opera ritrae un soggetto arcadico, un pastore che al suono della zampogna addormenta la sua donna, da cui sullo sfondo di stempera un sogno classicheggiante di figure femminili. L'opera \u00e8 conservata nella Pinacoteca Cascella di Ortona nel Palazzo Farnese; successivamente all'Esposizione della Societ\u00e0 di Belle Arti di Roma, Cascella present\u00f2 ne biennio 1895-96 \"L'infeconda\", olio su tela dove riprende il tema pastorale abruzzese. Nel 1889 realizz\u00f2 \"Il bagno della pastora\", conservato a Pescara, per la Biennale di Venezia, quadro che per\u00f2 non venne esposto. Nello stesso anno a Pescara, dove si era stabilito, avvi\u00f2 uno stabilimento cromolitografico dando vita a \"L'illustrazione abruzzese\", in collaborazione con Vincenzo Bucci e Francesco Paolo Michetti, che era un periodico dedicato all'arte e alla cultura regionale. Tra la prima e la seconda serie del 1905, furono pubblicati solo 10 numeri, mentre nello stesso periodo il Cascella fu direttore artistico della \"Tribuna illustrata\" (1890) e de \"L'illustrazione meridionale\" (1900).\nQuesto interesse tipografico si rifece vivo in Basilio nel 1914 quando a Pescara pot\u00e9 stampare una nuova rivista \"La grande illustrazione\", che diresse per un anno. La rivista si avvalse della collaborazione di artisti italiani e stranieri, nel primo anno fu di indirizzo anti-dannunziano e anti-futurista, per quanto riguardava la letteratura, e fu anche antimpressionista per il campo artistico. L'ingresso dell'Italia in guerra capovolse l'impostazione tematica della rivista: interventista, annover\u00f2 tra i collaboratori Sivilla Aleramo, i figli Michele e Tommaso, poi gli scritti di Luigi Pirandello, Guido Gozzano, Filippo Tommaso Marinetti, il Negri, il Baldini, il Sartorio, il Previati, l'Irolli, lo Spadini, Umberto Boccioni. Dallo stabilimento pescarese uscivano inoltre con colorazioni e tecniche speciali anche serie di cartoline illustrate con le quali Cascella incideva le pietre litografiche, conservate nel museo di Pescara (20 in tutto), grandi incisioni a seppia e terra di Siena, tavole illustrate della Divina Commedia, e per le opere litiche come i \"Vespri siciliani \" e \"Otello\" illustrazioni di romanzi, etichette per dolci abruzzesi e liquori. Gran parte della produzione fu esposta insieme alla raccolta de \"L'illustrazione abruzzese\" nella Mostra d'arte di Chieti nel 1905, per la quale Basilio produsse anche i cartelloni.\nDello stesso periodo sono da ricordare \"Ritratto della madre di D'Annunzio\", acquaforte del 1904, donata al poeta in occasione della visita a Chieti per la rappresentazione della tragedia \"La figlia di Jorio\", poi il \"Bacio materno\" sempre del 1904, litografia conservata nella Pinacoteca provinciale di Chieti, \"Il trionfo della morte\" (1905), acquaforte conservata nella Galleria Naz. d'Arte Moderna a Roma, \"ala testa di Medusa\", del 1905, conservata a Roma, \"Canto-ebro\" del 1905, conservata a Chieti, \"La fonte\" del 1906 olio su tela esposta a Milano nell'apertura della Galleria del Sempione, e distrutta nella seconda guerra mondiale. Nel 1901 Basilio Cascella partecip\u00f2 con \"La voce dei venti\", litografia conservata nella Pinacoteca di Chieti, all'Esposizione nazionale di Belle Arti a Milano. Nel 1907 fu in contatto con la galleria Drouot di Parigi per un'esposizione delle pitture di gigli Tommaso e Michele.\nSoggiorn\u00f2 a Milano tra il 1910-1912, lavor\u00f2 per la rivista \"La Natura\" dell'editrice Vallardi, mentre tra il 1917 e il 18 si trasfer\u00ec nel centro majellano di Rapino nel chietino, interessato dai nuovi mezzi d'espressione della ceramica, che nel paese aveva preso avvio nella met\u00e0 dell'800, riportata in auge da Fedele Cappelletti e Gabriele Vitacolonna. Il Cascella raccolse l'eredit\u00e0 popolare della pittura d'impronta pastorale bucolica sulla maiolica, e realizz\u00f2 anche tessere e pannelli parietali, come il Monumento-sacrario ad Andrea Bafile nella grotta di Bocca di Valle a Guardiagrele, Tenente di Vascello della Regia Marina Militare di origini aquilane, caduto nel 1918.Oltre alle collezioni provate del Museo Cascella di Pescara, sono conservati piatti, mattonelle, pannelli a soggetto mitologico e pastorale, anfore e vasi, come \"L'allegoria dell'amore\" del 1925, mentre su mattonelle \u00e8 conservato nel palazzo comunale di Ortona il \"Ritratto di Francesco Paolo Tosti\" (1925).\nnel 1924 Cascella collabor\u00f2 col figlio Tommaso per la realizzazione del sacrario di Andrea Bafile a Guardiagrele, nel 1927 decor\u00f2 la Galleria dei Banchi mescita allo stabilimento Tettuccio di Montecatini con sette pannelli a figure allegoriche, nel 1930-31 decor\u00f2 la Galleria di Testa della stazione di Milano, con cinque pannelli ritraenti le 5 Citt\u00e0 Italiane, e la saletta reale di attesa. In collaborazione con Tommaso e su progetto di Michele, esegu\u00ec nel 1939-40) la decorazione musiva della stazione di Messina. Maioliche a gran fuoco sui temi dannunziani della figlia di Iorio, le casse nuziali, con pannelli o tondi in ceramica furono esposte a Monza nella II e III Mostra internazionale delle Arti Decorative, poi a Roma nell'Esposizione della Societ\u00e0 Cultori di belle arti, e infine nella galleria di Pesaro a Milano nel 1929 insieme alle opere di Michele Cascella.\nTrasferitosi a Roma nel 1928 dve rimase fino alla morte, Basilio orient\u00f2 la sua produzione a celebrare fra l'altro eventi di regime fascista, la sua continua presenza nel settore artistico, aveva accresciuto la sua notoriet\u00e0, nel 1929 entr\u00f2 nel Parlamento, divenendo Maestro d'Arte. Interessato dall'istruzione artistica, negli interventi parlamentari sostenne che l'arte dovesse finire \"nell'applicazione che forma il vanto delle nazioni\", permettendo allo Stato fascista di servirsi dell'arte ai fini dell'esaltazione di s\u00e9 stesso.\nNel 1931 Cascella fu presente a Roma alla I Quadriennale d'arte moderna, nel 1927 espose alla IV Mostra del Sindacato provinciale fascista di Belle Arti d'Abruzzo e del Molise, a Campobasso, le tempere \"Il fondatore dell'Impero - L'Impero - Madre di D'Annunzio\" insieme a pastelli e ceramiche. Le opere pi\u00f9 tarde sono \"Nozze di Sua Altezza Re Principe di Piemonte\" (1930) a Villa Savoia, \"La giornata della Fede\" (Roma, Palazzo del Quirinale), \"Gente italica e Fabbro\" (1936-41), conservata all'epoca al Ministero degli Interni, \"Trebbia del grano\", gi\u00e0 a Roma al Ministero dell'Agricoltura, e la composizione allegoria \"Trionfo della Libert\u00e0\" del 1947. Nel 1934 aveva dipinto con il figlio Tommaso le due tele con allegoria \"Terra e Mare\" per il salone di ricevimento del Palazzo del Governo a Bolzano.\nLa maggior parte della produzione di Cascella \u00e8 conservata nel Museo civico Basilio Cascella a Pescara. Altre opere sono raccolte presso la Pinacoteca della Prefettura a Chieti, e nella Pinacoteca d'Arte Moderna e Contemporanea Cascella, nel Palazzo Farnese a Ortona, mentre alcuni ritratti personali di D'Annunzio e la madre Luisa de Benedictis sono situate nella casa natale del Poeta, a Pescara. A Basilio Cacsella \u00e8 anche ricordato il premio annuale d'arte moderna che si celebra a Pescara."}
{"id": "631382", "revid": "6789", "url": "https://it.wikipedia.org/wiki?curid=631382", "title": "Torquis", "text": ""}
{"id": "631383", "revid": "529641", "url": "https://it.wikipedia.org/wiki?curid=631383", "title": "Stornella", "text": "Una stornella \u00e8 un canto lirico monostrofico popolare tipico della Romagna.\nSi differenzia dallo stornello toscano e romano per il suo carattere arcaico, non confrontabile con la moderna teoria armonica e quindi non accompagnabile con accordi come potrebbe avvenire per lo stornello toscano. Si basa infatti su scale modali medievali paragonabili a quelle in uso nel canto gregoriano, ma con una interna mobilit\u00e0 modale evidenziata dagli studi di Tullia Magrini, e per questo caratterizza la Romagna come una delle poche aree europee che conservano caratteri melodici cos\u00ec arcaici. Il canto delle stornelle in Romagna, oggi, non esiste pi\u00f9 nella memoria popolare collettiva, solo pochi anziani ricordano ancora frammenti di quel passato musicale. I testi servivano anche per azzardare offese verso un contendente senza provocarne reazioni, poich\u00e9 la Stornella era un terreno neutro entro il quale ci si poteva muovere impunemente utilizzando un codice verbale e musicale condiviso e accettato anche in quelle circostanze.\nLa stornella \u00e8 cantata su quattro strofe di endecasillabi, spesso improvvisati e cantati alternativamente tra esecutori che un tempo si sfidavano su argomenti specifici o liberi. Canto simile ma su due sole strofe di endecasillabi \u00e8 la bovara.\nUn tempo i cantori pi\u00f9 bravi si sfidavano cantando a turno una stornella alla volta, in alternanza, con regole precise basate sulla conduzione dei testi e sulle rime da \"attaccare\" alle precedenti, fino a quando uno dei due non avesse finito gli argomenti, perdendo la sfida. Questo canto \u00e8 testimoniato nelle ricerche etnografiche almeno fin dall'Ottocento (Placucci, Pergoli) e poi nel Novecento (ad esempio Pratella), nel secondo dopoguerra si hanno le prime raccolte con registrazione magnetofonica e le successive analisi musicali (entrambe, in primo luogo, effettuate da Tullia Magrini, col supporto di Giuseppe Bellosi, esperto di dialetto romagnolo) hanno evidenziato il carattere assolutamente arcaico e unico per l'Europa (presente in altre limitate zone che si affacciano sul Mediterraneo) di questi canti che presentano uso di scale modali e mobilit\u00e0 modale. Una delle ultime cospicue raccolte di stornelle con registrazione dalla viva voce di anziani testimoni di questo canto popolare, \u00e8 stata effettuata tra il 1980 e il 1985 da Fabio Lombardi nella vallata del Bidente (Forl\u00ec)."}
{"id": "631385", "revid": "1573940", "url": "https://it.wikipedia.org/wiki?curid=631385", "title": "Melanocorypha calandra", "text": "La calandra (\"Melanocorypha calandra\" ()) \u00e8 un uccello della famiglia degli Alaudidi.\nDescrizione.\nLa calandra \u00e8 un alaudide dalla corporatura massiccia dalla lunghezza che oscilla tra i 17\u201320\u00a0cm.\nHa un becco massiccio e giallognolo e una caratteristica larga macchia nera ai lati del collo (quest'ultima variabile in dimensione e forma).\nParti superiori grigio-brune striate di nero e parti inferiori chiare.\nLa pagina inferiore delle ali \u00e8 nera bordata di bianco.\nBiologia.\nVoce.\nLa calandra ha la straordinaria capacit\u00e0 di imitare innumerevoli versi, come del resto sanno fare diversi alaudidi.\nSolitamente canta elevandosi alta nel cielo e sfarfallando le ali. \nAlimentazione.\nSi nutre in prevalenza di granaglie.\nRiproduzione.\nNidifica per terra come tutti gli alaudidi.I pulcini escono dal nido prima ancora di saper volare e necessitano delle cure dei genitori per ancora qualche giorno.\nDistribuzione e habitat.\n\u00c8 diffusa in quasi tutta Europa, Asia, ed Africa del Nord; in Italia nidifica nel meridione, con prevalenza della penisola salentina, Sicilia, e Sardegna.\nI suoi habitat preferenziali sono gli spazi aperti, come pascoli, campi coltivati, e praterie.\nSistematica.\nSono note 4 sottospecie:"}
{"id": "631386", "revid": "287204", "url": "https://it.wikipedia.org/wiki?curid=631386", "title": "Calandra", "text": ""}
{"id": "631397", "revid": "767487", "url": "https://it.wikipedia.org/wiki?curid=631397", "title": "Cashel", "text": "Cashel (\"Caiseal\" in irlandese) \u00e8 un centro abitato del South Tipperary, nelle \"midlands\" meridionali d'Irlanda. Situato a breve distanza dalla strada nazionale N8, il villaggio \u00e8 celebre per il suo patrimonio storico e architettonico, fra tutti la celebre ed imponente Rocca di Cashel, uno dei siti archeologici pi\u00f9 apprezzati e visitati d'Irlanda."}
{"id": "631398", "revid": "599013", "url": "https://it.wikipedia.org/wiki?curid=631398", "title": "Mohammed Gargo", "text": "Carriera.\nClub.\nIl 31 agosto del 1991 a Firenze il Ghana batte la Spagna 1-0 nella finale del Mondiale Under-17. In quella squadra c'\u00e8 Gargo, che viene notato dal Torino. Resta poco in Piemonte, cos\u00ec inizia a girare l'Europa in cerca di una sistemazione e dopo tre anni tra Germania e Inghilterra, ritorna in Italia nel 1995, all'. Gioca poco e s'infortuna con una certa frequenza.\nDopo sette stagioni ad Udine passa al nel gennaio del 2003 con cui disputa 18 gare in Serie B. Dopo un'altra met\u00e0 stagione in Friuli viene portato da Luigi De Canio, che lo ha avuto all'Udinese, al dove rimane fino al 2005. Nell'estate del 2005 trova ingaggio in Qatar, nelle file dell'Al-Wakra, mentre torna in Ghana la stagione successiva nella squadra in cui ha militato da ragazzo, il Real Tamale."}
{"id": "631399", "revid": "125134292", "url": "https://it.wikipedia.org/wiki?curid=631399", "title": "Velcro", "text": "Velcro \u00e8 una azienda britannica produttrice di una serie di prodotti di fissaggio a base meccanica compreso il sistema di chiusura a strappo in tessuto, commercializzato con l'omonimo marchio. Ufficialmente la societ\u00e0 \u00e8 la Velcro IP Holdings LLC, e commercia con il marchio Velcro Companies, fondata dallo svizzero Georges de Mestral.\nStoria.\nIl sistema di chiusura uncino e asola originale fu inventato nel 1948 dall'ingegnere elettrico svizzero Georges de Mestral, che lo brevett\u00f2 nel 1955 e successivamente ne affin\u00f2 e svilupp\u00f2 la fabbricazione, fino al lancio sul mercato verso la fine degli anni cinquanta.\nL'idea gli venne di ritorno da una passeggiata in campagna. Arrivato a casa si accorse di avere degli strani fiori rossi (fiori di bardana) attaccati alla giacca. Colto dalla curiosit\u00e0, li analizz\u00f2 al microscopio e scopr\u00ec che erano fiori che sul calice avevano dei minuscoli uncini, che permettevano la loro diffusione incastrandosi ovunque, anche nelle anse formate dai peli del tessuto della giacca.\nDe Mestral svilupp\u00f2 un sistema di chiusura composto da due elementi: una striscia di stoffa lineare con minuscoli uncini che poteva accoppiarsi con un'altra striscia di stoffa provvista di minuscole asole; i due elementi si attaccavano temporaneamente, fino a quando venivano separati meccanicamente. La versione originaria in cotone risult\u00f2 essere poco pratica, per cui il sistema di fissaggio fin\u00ec per essere fabbricato in nylon e poliestere.\nPer la sua azienda de Mestral coni\u00f2 il nome \"Velcro\", che nasce dalla combinazione delle parole francesi velours (\"velluto\"), e crochet (\"uncino\"). Velcro continua ancor oggi a produrre e commercializzare sistemi di chiusura.\nBrevetti e marchi commerciali.\nNel 1957 de Mestral deposit\u00f2 il brevetto per il suo sistemi di chiusura \"uncino e asola\" in Svizzera e lo ottenne nel 1959. La concessione del brevetto originario di de Mestral termin\u00f2 nel 1978 e, a mano a mano che gli imitatori cominciarono a invadere il mercato, la Velcro Companies diversific\u00f2 la propria tecnologia \"uncino e asola\" creando altre applicazioni industriali e commerciali, delle quali si assicur\u00f2 la propriet\u00e0 intellettuale. L'azienda applica frequentemente il Trattato di Cooperazione in materia di Brevetti (PCT) per il deposito di brevetti a livello internazionale e alla fine del 2010 aveva depositato 134 richieste.\nLa comparsa di imitatori dopo la scadenza del brevetto obblig\u00f2 l'azienda a studiare a fondo la propria strategia in materia di marchio commerciale. Per evitare il rischio che il marchio Velcro diventasse un termine generico, e che quindi si perdesse il carattere distintivo necessario a mantenere la protezione del marchio, l'azienda puntualizza sempre che non esiste il \"velcro\" e che il termine \u00e8 il nome di un\u2019azienda, un brand e un marchio registrato, non un sostantivo generico che indica un tipo di prodotto. Attraverso annunci pubblicitari, la letteratura del prodotto e campagne di marketing l'azienda informa i consumatori che non tutti i sistemi di chiusura uncino e asola sono prodotti autentici a marchio Velcro.\nProdotti.\nI prodotti di Velcro Companies comprendono:\nBeneficenza.\nLa Neeson Cripps Academy, scuola di grado superiore per il \"Cambodian Children\u2019s Fund\" (CCF) a Phnom Penh, \u00e8 stata fondata da Velcro Companies."}
{"id": "631400", "revid": "1543377", "url": "https://it.wikipedia.org/wiki?curid=631400", "title": "Contea di Westchester", "text": "Westchester \u00e8 una contea del sud-est dello Stato di New York negli Stati Uniti d'America. \u00c8 parte dell'area metropolitana della citt\u00e0 di New York ed il suo capoluogo \u00e8 White Plains. \u00c8 tra le dieci contee pi\u00f9 ricche degli Stati Uniti d'America per reddito pro capite e detiene il primato della pi\u00f9 alta tassazione USA sulla propriet\u00e0 immobiliare, con una media di annui per nucleo abitativo, che possono superare i per le residenze pi\u00f9 spaziose. La contea \u00e8 nota anche per essere sede di alcuni tra i migliori distretti scolastici pubblici del nord-est degli Stati Uniti d'America.\nGeografia fisica.\nLa contea deve il suo nome alla citt\u00e0 di Chester in Inghilterra.\nConfina a nord con la contea di Putnam, a est con la contea di Fairfield dello Stato del Connecticut, a sud-est si affaccia sul Long Island Sound, a sud confina con la contea del Bronx. A ovest il confine \u00e8 segnato dal fiume Hudson che la separa a sud-ovest dalla contea di Bergen del New Jersey ed a ovest dalla contea di Rockland dello Stato di New York. Il territorio \u00e8 prevalentemente pianeggiante e raggiunge la massima elevazione con i 300 metri di altezza della collina di \"Bailey\" posta al confine con il Connecticut.\nLaghi artificiali.\nLa contea ha numerosi laghi artificiali, specie nel nord, che forniscono parte dell'acqua potabile consumata dalla citt\u00e0 di New York. Il lago della \"New Croton Reservoir\" \u00e8 nato sbarrando il corso del fiume \"Croton\". La New Croton Reservoir costruita nel 1842 \u00e8 stata la prima riserva di acqua potabile nel nord dello Stato per rifornire la citt\u00e0 di New York. Altri laghi artificiali sono la \"Muscoot Reservoir\" e la \"Amawalk Reservoir\", nati dallo sbarramento del fiume \"Moscoot\", un affluente del Croton. L'acqua di questi laghi e di altri alimenta il \"New Croton Acqueduct\" che rifornisce d'acqua la \"Jerome Park Reservoir\" nel Bronx prima che l'acqua venga distribuita nel Bronx e nel nord di Manhattan.\nCitt\u00e0.\nA sud, in prossimit\u00e0 della citt\u00e0 di New York, si concentrano grossi centri urbani. La citt\u00e0 maggiore \u00e8 Yonkers posta a nord del Bronx. Altre citt\u00e0 sono New Rochelle, Mount Vernon e Rye.\nIl capoluogo della contea \u00e8 la citt\u00e0 di White Plains. La citt\u00e0 di Peekskill, posta sull'Hudson, \u00e8 la citt\u00e0 maggiore del nord della contea.\nAltra localit\u00e0 conosciuta \u00e8 Scarsdale. Vi \u00e8 nata l'attrice Susan Lucci.\nRedditivit\u00e0 e ricchezza.\nWestchester \u00e8 la settima contea pi\u00f9 ricca degli Stati Uniti d'America (su un totale di contee) con un reddito medio pro capite, secondo stime del 2007, di per gli individui e di per nucleo familiare. A ragione della sua opulenza \u00e8 conosciuta come \"la Beverly Hills di New York\"."}
{"id": "631402", "revid": "600229", "url": "https://it.wikipedia.org/wiki?curid=631402", "title": "Scale modali", "text": ""}
{"id": "631406", "revid": "78273", "url": "https://it.wikipedia.org/wiki?curid=631406", "title": "Nelson de Jesus Silva", "text": ""}
{"id": "631408", "revid": "4106", "url": "https://it.wikipedia.org/wiki?curid=631408", "title": "Leonardo Ara\u00fajo", "text": ""}
{"id": "631409", "revid": "74415", "url": "https://it.wikipedia.org/wiki?curid=631409", "title": "Locomotiva FS E.400", "text": "Le locomotive E.400 sono un gruppo di tre locomotive elettriche a corrente continua a 3000 volt, a cassa unica e due carrelli motori, costruite dalla Societ\u00e0 Nazionale Officine di Savigliano (SNOS), nel 1929 per l'esercizio della ferrovia Aosta-Pr\u00e9-Saint-Didier.\nStoria.\nLe tre locomotive nacquero come unit\u00e0 di trazione specifiche per la nuova linea valdostana, costruite dalla SNOS su ordinazione della \"Societ\u00e0 mineraria Cogne\" di Aosta che le immatricol\u00f2 come \"E1, E2 ed E3\". A partire dal 1931 l'esercizio della linea pass\u00f2 alle Ferrovie dello Stato e conseguentemente assunsero la nuova denominazione di E.400. \nNonostante in quel periodo imperasse ancora la corrente alternata trifase l'elettrificazione della linea era stata decisa, con lungimiranza, in corrente continua visti anche i buoni risultati di esercizio della ferrovia Torino\u2013Ceres; ci si avvalse in questo caso dell'allora rivoluzionaria tecnica dei raddrizzatori a vapori di mercurio per la conversione in \"continua\" dell'energia elettrica.\nPassato il periodo d'oro dello sfruttamento delle miniere di carbone della Valle d'Aosta il traffico merci della linea cal\u00f2 drasticamente e per contenere le spese, anzich\u00e9 ammodernarne le infrastrutture, le FS nel 1968 decisero la de-elettrificazione della linea che continu\u00f2 ad essere utilizzata da automotrici e locomotive a vapore o diesel; le tre locomotive elettriche vennero quindi accantonate ma non demolite. \nQualche anno pi\u00f9 tardi vennero cedute alla ferrovia Casalecchio\u2013Vignola dove assunsero la denominazione di L.903-904-905, che le utilizz\u00f2 quotidianamente per l'esercizio del traffico merci (prevalentemente frutta da Vignola e reti in metallo da Zola Predosa) sulla omonima linea fino all'inizio degli anni '90, quando, a causa del trasferimento delle merci su gomma e della chiusura di alcune fabbriche raccordate, l'esercizio si ridusse al lumicino.\nNella seconda met\u00e0 degli anni '90 la linea venne ricostruita con un nuovo armamento e una nuova linea elettrica e convertita per il traffico pendolari del Servizio Ferroviario Metropolitano di Bologna (SFM), iniziato nel settembre 2003.\nDurante questi ultimi anni le due locomotive rimaste, la L.904 e la L.905, sono state utilizzate per piccole manovre sulla linea Bologna\u2013Vignola dalla societ\u00e0 ATC (poi FBV, confluita in FER), mentre la L.903, nella livrea rosso-gialla con cui ha servito negli ultimi anni di carriera sulla FCV, \u00e8 andata a far parte della dotazione di rotabili storici del Museo Ferroviario di Pietrarsa a cui \u00e8 stata donata nel 1989.\nSebbene revisionate attorno al 2002-2003, la L.904 e la L.905 si trovano attualmente accantonate al deposito di Casalecchio e, in quanto rotabili ormai in disuso, non sono state oggetto di trasferimento alla societ\u00e0 Ferrovie Emilia Romagna che ha assunto la gestione della linea in oggetto dal 1\u00ba febbraio 2009."}
{"id": "631414", "revid": "529641", "url": "https://it.wikipedia.org/wiki?curid=631414", "title": "Bovara (canto)", "text": "La bovara \u00e8 un canto popolare lirico monostrofico composto da un distico di endecasillabi tipico della Romagna. Si basa su scale modali medievali paragonabili a quelle in uso nel canto gregoriano, ma con una interna mobilit\u00e0 modale evidenziata dagli studi di Tullia Magrini (1982), e per questo caratterizza la Romagna come una delle poche aree europee che conservano caratteri melodici cos\u00ec arcaici. La bovara era utilizzata durante il lavoro di aratura nei campi. Il bovaro scambiava il canto (quasi urlato per giungere lontano) con altri contadini che rispondevano a quel canto in un'alternanza di distici.\nIl canto \u00e8 progressivamente scomparso nell'uso tipico in campagna, con l'avvento della meccanizzazione in agricoltura e oggi si rinviene solo come ricordo, totalmente defunzionalizzato, tra gli informatori pi\u00f9 anziani. Tra le pi\u00f9 consistenti raccolte di bovare ormai defunzionalizzate, si ricorda la ricerca sul campo svolta negli anni Ottanta del Novecento dall'etnomusicologo Fabio Lombardi. Raccolta che segue di pochi anni il precedente lavoro di Tullia Magrini e Giuseppe Bellosi, che ha il fondamentale pregio di inquadrare scientificamente il genere."}
{"id": "631416", "revid": "4998090", "url": "https://it.wikipedia.org/wiki?curid=631416", "title": "Sistema aristotelico", "text": ""}
{"id": "631418", "revid": "1573940", "url": "https://it.wikipedia.org/wiki?curid=631418", "title": "Calandrella brachydactyla", "text": "La calandrella (Calandrella brachydactyla ), \u00e8 un uccello della famiglia degli Alaudidae.\nBiologia.\nRiproduzione.\nNidifica in un periodo abbastanza lungo, a seconda della sottospecie, si possono trovare nidi di questo uccello, da marzo fino ad ottobre.\nDistribuzione e habitat.\nLa calandrella \u00e8 diffusa in quasi tutta Europa, Asia, ed Africa; in Italia nidifica un po' in tutta la penisola, con prevalenza della penisola salentina.\nI suoi habitat preferenziali sono gli spazi aperti, come pascoli, campi coltivati, praterie e spiagge.\nSistematica.\nSono state descritte 9 sottospecie:"}
{"id": "631419", "revid": "1632387", "url": "https://it.wikipedia.org/wiki?curid=631419", "title": "Mario Cuomo", "text": "Biografia.\nCuomo nacque a Briarwood, un quartiere del Queens (New York), figlio di immigrati italiani, Andrea Cuomo e Immacolata Giordano, originari rispettivamente di Nocera Inferiore e di Tramonti (ambedue in provincia di Salerno), proprietari e gestori di un piccolo emporio nel quartiere di South Jamaica.\nConsegu\u00ec il suo titolo di bachelor nel 1953 e la laurea in legge nel 1956 dalla St. John's University; si spos\u00f2 con Matilda Raffa, figlia di immigrati siciliani, dalla quale ebbe cinque figli: Margareth, Andrew, Maria, Maddalene, e Christopher. Venne notato e scritturato da un cacciatore di talenti per la squadra di baseball dei Pittsburgh Pirates e gioc\u00f2 nella lega minore fino al giorno di un grave infortunio, quando venne colpito da una palla da baseball in testa.\nCarriera politica.\nDivenne un nome noto a New York negli anni settanta quando cominci\u00f2 a rappresentare legalmente alcuni cittadini residenti nella zona di Forest Hills (zona abitata da persone con alto reddito, famosa per ospitare i tornei degli US Open di tennis), che si opponevano alla costruzione di un massiccio complesso di edilizia popolare nel vicinato. Si candid\u00f2 alla carica di \"lieutenant governor\" nel 1974 ma non venne eletto. Fu per\u00f2 nominato segretario dello stato di New York dall'allora governatore Hugh Carey nel 1975.\nCuomo venne sconfitto da Ed Koch nelle primarie dei Democratici per il 1977 all'elezione alla carica di sindaco di New York, ma venne comunque candidato dal minoritario Liberal Party of New York. Presentandosi come candidato dei Liberali all'elezione generale, Cuomo venne sconfitto di nuovo di stretta misura da Koch. In seguito Cuomo venne eletto \"lieutenant governor\" nella squadra del governatore Carey nel 1978.\nDivenne governatore nel 1983, sconfiggendo dapprima Edward Koch nelle primarie del Partito Democratico e successivamente vincendo sul candidato repubblicano Lewis Lehrman nell'elezione generale. Venne poi riconfermato governatore vincendo nettamente le due elezioni seguenti, totalizzando cos\u00ec tre mandati consecutivi dal 1983 al 1994.\nNel 1994 si present\u00f2 alle elezioni per un quarto mandato da governatore dello stato di New York. In questa elezione, i Repubblicani lo attaccarono per la sua opposizione alla pena di morte, mettendo in risalto il caso di Arthur Shawcross (un pluriomicida imputato di strage che era stato liberato sotto cauzione dallo Stato di New York nel 1987, e che in seguito al suo rilascio divenne un serial killer). I Repubblicani furono abili nel collegare l'immagine del delinquente Shawcross a quella di Cuomo, in maniera molto simile a quanto avevano fatto sei anni prima, collegando Willie Horton al candidato democratico alle elezioni presidenziali Michael Dukakis.\nMario Cuomo venne sconfitto da George Pataki nella valanga elettorale pro-repubblicana del 1994, che vide perdere il seggio anche il governatore del Texas Ann Richards e diede luogo ad una maggioranza repubblicana sia al Senato che alla Camera dei rappresentanti. Cuomo e Richards apparvero in seguito in uno spot pubblicitario in TV per le patatine Doritos, nel quale discutevano dell'accadere di \"cambiamenti che spazzano via\". I cambiamenti di cui discutevano nella recl\u00e0me erano riferiti alla chiusura ermetica del pacco delle Doritos.\n\u00c8 scomparso nel 2015 all'et\u00e0 di 82 anni a seguito di un'insufficienza cardiaca, per la quale era stato ricoverato nel novembre dell'anno precedente.\nIl figlio Andrew Cuomo \u00e8 stato governatore di New York dal 2011 al 2021, quando si \u00e8 dimesso dopo varie accuse di molestie sessuali.\nVedute politiche.\nCuomo si distingue per le sue vedute politiche di stampo liberale, in particolare la sua strenua opposizione alla pena di morte (che gli cost\u00f2 la sconfitta con Pataki). Mentre era governatore, mise il veto a molti progetti di legge statale che avrebbero ristabilito la pena capitale nello Stato di New York. La pena di morte venne infatti ripristinata dal governatore Pataki l'anno dopo la sconfitta di Mario Cuomo nell'elezione governatoriale del 1994, anche se non venne mai resa effettiva con una legislazione di accompagnamento che stabilisse procedure, circostanze e tempi di applicazione, ed il suo statuto fu dichiarato incostituzionale dalla Corte d'Appello di New York nel 2004.\nCuomo dette voce ai valori del progressismo liberal, dichiarandoli cos\u00ec nel suo discorso d'insediamento nel 1983: \u201cQuesto stato ha sempre guidato gli altri nel mostrare come un governo possa essere utile per i cittadini\u201d. Lui chiamava questo approccio \u201cprogressismo pragmatico\u201d.\nIl suo discorso pi\u00f9 memorabile lo pronunci\u00f2 alla convention dei Democratici del 1984, a San Francisco, dove tenne il \u201ckeynote speech\u201d per la candidatura di Walter F. Mondale. In quell'orazione sfid\u00f2 Reagan e la frase che spesso utilizzava per definire l'America: \"una luccicante citt\u00e0 su una collina\". \u201cSignor presidente\u201d, disse Cuomo, \u201cdovreste sapere che l'America somiglia pi\u00f9 al \"Racconto di due citt\u00e0\"\u201d \u2013 facendo riferimento al romanzo di Dickens sulle citt\u00e0 divise tra ricchi e poveri \u2013 \u201cche a una luccicante citt\u00e0 su una collina\u201c.\nHobby.\nCuomo \u00e8 stato un appassionato giocatore di fantasy baseball. Sceglieva sempre un giocatore italiano per il suo team immaginario, a prescindere da quanti giocatori italiani fossero presenti nella MLB e dal livello di prestazioni del loro gioco."}
{"id": "631426", "revid": "1573940", "url": "https://it.wikipedia.org/wiki?curid=631426", "title": "Calandrella", "text": "Calandrella \u00e8 un genere di uccelli della famiglia degli Alaudidi.\nTassonomia.\nComprende le seguenti specie:"}
{"id": "631429", "revid": "6923", "url": "https://it.wikipedia.org/wiki?curid=631429", "title": "Antholz", "text": ""}
{"id": "631431", "revid": "270833", "url": "https://it.wikipedia.org/wiki?curid=631431", "title": "Saint-John Perse", "text": "Fu insignito nel 1960 del Premio Nobel per la Letteratura \u00abper l'ambizioso volo e le evocative immagini della sua poesia\u00bb.\nUtilizz\u00f2 anche lo pseudonimo \"Alexis Saint-Leger Leger\": bench\u00e9 all'anagrafe il suo cognome avesse un accento, prefer\u00ec utilizzarlo sempre in questa forma.\nBiografia.\nEra l'unico maschio di cinque figli. Apparteneva a una famiglia aristocratica: sua madre, Fran\u00e7oise Ren\u00e9e Dormoy, era figlia di bianchi creoli residenti da lungo tempo nelle Antille; gli antenati di suo padre, l'avvocato Am\u00e9d\u00e9e L\u00e9ger, avevano vissuto in Guadalupa sin dal 1815. La famiglia divideva il proprio tempo fra le due piantagioni possedute: una di caff\u00e8 e l'altra di canna da zucchero. Alexis Leger trascorse un'infanzia paradisiaca in Guadalupa fino al 1899, a stretto contatto con la natura, sviluppando una sensibilit\u00e0 particolare per gli animali e godendo dell'atmosfera di grande libert\u00e0 e scambio culturale dell'isola (in Guadalupa erano presenti lavoratori di tutte le razze). Da bambino prese lezioni private da un vecchio ufficiale di marina, da un botanico e da un maestro di latino. Nel 1895 perse una sorella; nel 1896 cominci\u00f2 gli studi liceali.\nNel 1897 la situazione economica e politica in Guadalupa era da tempo sempre pi\u00f9 deteriorata a causa della crisi nel settore della canna da zucchero e dell'elezione del primo deputato nero all'Assemblea Nazionale, il socialista nativo di Guadalupa H\u00e9g\u00e9sippe L\u00e9gitimus, che fu anche presidente del consiglio dipartimentale e sindaco di Pointe-\u00e0-Pitre. La famiglia di possidenti, come altre, and\u00f2 in rovina e fu costretta a trasferirsi in Francia: nel 1899 avvenne il distacco definitivo dalla terra natale e il trasferimento in Europa. La famiglia si stabil\u00ec a Pau (Francia), citt\u00e0 cosmopolita sui Pirenei, ricca di immigrati. Il giovane Alexis, estirpato dalla terra nat\u00eca, visse il trasferimento come un esilio; tuttavia, trascorreva molto tempo praticando sport: gite, scherma, equitazione, vela. Ebbe inoltre l'occasione di frequentare il poeta Francis Jammes, conosciuto nel 1902. Dopo aver frequentato il liceo del posto e aver conseguito il \"baccalaur\u00e9at\" con lode nel 1904, a partire dallo stesso anno cominci\u00f2 gli studi di diritto a Bordeaux, dove segu\u00ec anche i corsi di lettere, filosofia e medicina: \u00e8 il segno di un'intensa attivit\u00e0 intellettuale. Le sue letture preferite erano Pindaro, Baudelaire, Bossuet; delle opere di Pindaro appront\u00f2 anche delle traduzioni nel 1906. Prest\u00f2 servizio militare nella fanteria a Pau. Nei circoli culturali e negli ambienti che frequentava, ebbe l'occasione di incontrare Odilon Redon, Jacques Rivi\u00e8re, Andr\u00e9 Gide e Paul Claudel, che lo incoraggiarono nella carriera letteraria. Nel 1907 fu costretto a interrompere gli studi a causa del peggioramento della situazione economica familiare susseguente alla morte brutale del padre, avvenuta in quell'anno; tuttavia, riusc\u00ec lo stesso a conseguire la laurea nel 1910.\nLa sua prima opera pubblicata fu \"Images \u00e0 Cruso\u00e9\", una serie di prose poetiche incentrate sulla figura dell'esiliato che apparvero il 1\u00ba agosto 1909 sul settimo numero della \"Nouvelle Revue Fran\u00e7aise\" (bench\u00e9 fossero state scritte nel 1904). Il testo ebbe un ottimo successo e venne messo in musica nel 1918 da Louis Durey per canto e orchestra da camera. La chiave di lettura di quest'opera giovanile, ispirata dalla sua infanzia in Guadalupa e dal Robinson Crusoe di Daniel Defoe (il cui mito letterario viene rielaborato in maniera originale e inconsueta), \u00e8 evidente: Leger non accett\u00f2 mai l'Europa; si definiva \"uomo d'Atlantico\".\nPubblic\u00f2 \"\u00c9loges\", la sua prima raccolta di poesie, con lo pseudonimo \"Saint-Leger Leger\" nel 1911, ottenendo grande successo ed enorme apprezzamento per la sua originalit\u00e0. La raccolta contiene \"Images \u00e0 Cruso\u00e9\" (1904, gi\u00e0 pubblicato nel 1909), pi\u00f9 la poesia \"\u00c9crit sur la porte\" (1908, gi\u00e0 pubblicato nel 1910), i sei testi che compongono \"Pour f\u00eater une enfance\" (1907, gi\u00e0 pubblicato nel 1910) e il poema eponimo in diciotto canti \"\u00c9loges\" (scritto nel 1909). Il canto V del poema venne messo in musica da Darius Milhaud; altre parti vennero musicate, per quattro voci e orchestra da camera, da Louis Durey nel 1916-1917. I suoi testi piacevano ad Apollinaire, che li sentiva affini all\"'esprit nouveau\". Gide defin\u00ec \"\u00c9loges\" un'opera \"singolare\", ma Leger sembr\u00f2 non gradire la definizione.\nA Parigi, dove si stabil\u00ec con la famiglia nel 1912, venne coinvolto nei circoli letterari di Andr\u00e9 Gide e Paul Val\u00e9ry e nei circoli musicali di Igor' F\u00ebdorovi\u010d Stravinskij, Nadia Boulanger e Les Six. Decise di impegnarsi nella carriera diplomatica nel 1914, anno in cui vinse il concorso per entrare al Ministero degli Affari esteri; cominci\u00f2 a viaggiare di frequente in Spagna, Germania e Inghilterra. Dal 1916 al 1921 fu segretario dell'ambasciata francese a Pechino, dove effettu\u00f2 il suo reale apprendistato politico; il soggiorno cinese gli consent\u00ec inoltre di maturare un importante percorso filosofico e intellettuale a contatto con la spiritualit\u00e0 orientale. Nel 1921 partecip\u00f2 a una conferenza sul disarmo a Washington e venne notato da Aristide Briand, che lo fece diventare il proprio assistente.\nL'adozione dello pseudonimo di Saint-John Perse, per la scelta del quale effettu\u00f2 una ricerca fonetica, sottolinea la volont\u00e0 di separare produzione poetica e attivit\u00e0 diplomatica: le due identit\u00e0 vennero mantenute distinte; il letterato non si doveva sovrapporre al diplomatico. Il suo obbiettivo:\nNel 1924 pubblic\u00f2 la raccolta \"Anabase\", utilizzando per la prima volta lo pseudonimo di Saint-John Perse; l'opera (che sarebbe stata in seguito tradotta, fra gli altri, da Thomas Stearns Eliot in inglese, Walter Benjamin, Rainer Maria Rilke, Hugo von Hofmannsthal in tedesco, Ion Pillat in rumeno e, in italiano, da Giuseppe Ungaretti) costituisce uno dei momenti pi\u00f9 importanti dell'attivit\u00e0 letteraria del poeta. Nello stesso anno venne nominato direttore del gabinetto diplomatico di Briand, incarico che avrebbe mantenuto fino alla morte di quest'ultimo, avvenuta nel 1932. In questo periodo persegu\u00ec con Briand una politica di acquietamento delle relazioni internazionali, segnata dalla ratifica di numerosi patti e alleanze, fra cui il famoso patto Briand-Kellogg (1928).\nDopo la morte di Briand, continu\u00f2 ugualmente a ricoprire importanti posti governativi; nel 1933 venne nominato ambasciatore e segretario generale del Ministero degli Affari esteri, carica che gli permise di influenzare la politica estera francese continuando la linea di Briand e che mantenne fino al 1940, nonostante la grande instabilit\u00e0 del governo. Alla Conferenza di Monaco del 1938 si oppose invano alla cessione della Cecoslovacchia alla Germania: la Francia ratific\u00f2 l'Accordo di Monaco. Era ormai chiaro che la sua posizione era diventata difficile; venne dunque rimosso dal suo incarico nel 1940, anno in cui scelse di lasciare la Francia per esiliarsi negli Stati Uniti, non prima di aver transitato per l'Inghilterra. Venne privato della Legion d'Onore e della nazionalit\u00e0 francese dal regime di Vichy.\nInviso alla Repubblica di Vichy, ma non per questo gollista: rifiut\u00f2 di unirsi al movimento della Francia Libera. Trascorse qualche tempo in difficolt\u00e0 economiche finch\u00e9 Archibald MacLeish, Direttore della Biblioteca del Congresso ed egli stesso poeta, gli offr\u00ec l'incarico di consigliere letterario. Lilita Abreu, la donna cubana con la quale aveva intrecciato una relazione, lo raggiunse a Washington. Rifiut\u00f2 una cattedra all'Universit\u00e0 di Harvard per potersi concentrare sul suo lavoro.\nIl periodo americano fu prolifico dal punto di vista della produzione letteraria: una volta dismessi i panni del diplomatico, il poeta ebbe campo libero. Pubblic\u00f2 \"Exil\" nel 1942, \"Pluies\" e \"Po\u00e8me \u00e0 l'\u00e9trang\u00e8re\" (quest'ultimo dedicato a Lilita Abreu) nel 1943, \"Neiges\" nel 1944; cominci\u00f2 la stesura di \"Amers\", la sua pi\u00f9 ampia raccolta poetica.\nGli venne restituita la nazionalit\u00e0 francese nel 1944, alla liberazione della Francia, ma rest\u00f2 negli Stati Uniti per molti anni ancora, pur viaggiando a lungo. Pubblic\u00f2 finalmente \"Amers\" nel 1957; nello stesso anno alcuni ammiratori e mecenati americani gli offrirono una villa nel Varo in Provenza, per cui torn\u00f2 finalmente a trascorrere lunghi soggiorni in Francia, sulla penisola di Giens. Nel 1958 spos\u00f2 Dorothy Milburn Russell, una facoltosa donna americana.\nL'aver soggiornato all'estero per cos\u00ec tanto tempo spiega il perch\u00e9 la sua attivit\u00e0 poetica fosse cos\u00ec poco conosciuta in Francia, almeno fino al 1960, anno in cui ottenne il Premio Nobel per la Letteratura e la consacrazione a livello mondiale. La sua allocuzione alla cerimonia del Nobel del 10 dicembre 1960 costituisce tuttora un modello d'eloquenza. Pubblic\u00f2 le poesie brevi di \"Chronique\" nel 1960. Pubblic\u00f2 inoltre \"Oiseaux\" nel 1962, realizzato con il partenariato artistico del pittore Georges Braque, nonch\u00e9 \"Chant pour un \u00e9quinoxe\" nel 1971. Infine, si accinse a scrivere le poesie di una raccolta che rimase per\u00f2 incompiuta.\nNell'ultimo periodo della sua vita si dedic\u00f2 di persona alla curatela del volume contenente le sue \"Opere complete\", lavoro che lo tenne impegnato per una decina d'anni e che venne pubblicato da Gallimard nella prestigiosa collana della Pl\u00e9iade. Fu questo volume, apparso nel 1972, a costruire la sua leggenda.\nMor\u00ec nel 1975 a ottantotto anni nella sua villa in Provenza a Hy\u00e8res e venne seppellito a Giens.\nPoco prima della sua scomparsa, aveva donato tutta la sua collezione alla citt\u00e0 di Aix-en-Provence: manoscritti delle sue opere, corrispondenza, foto, oggetti personali, opere d'arte. Per valorizzare questo inestimabile patrimonio, e per diffondere la conoscenza del poeta Saint-John Perse, \u00e8 stata creata un'apposita fondazione."}
{"id": "631433", "revid": "6923", "url": "https://it.wikipedia.org/wiki?curid=631433", "title": "Nagas &amp; Ray", "text": "La Nagas &amp; Ray \u00e8 una casa motociclistica italiana fondata a Milano nel 1925.\nStoria.\nLa ditta \"Nagas &amp; Ray\" nacque nel primo dopoguerra per iniziativa di Alessandro Nagas e Tullio Ray, allo scopo di importare e commercializzare in Italia veicoli di produzione estera, con particolare attenzione ai veicoli di produzione statunitense che vennero conosciuti ed apprezzati anche in Europa, per merito delle ingenti forniture belliche inviate dal governo degli Stati Uniti durante la prima guerra mondiale. L'azienda ottenne l'esclusiva generale per l'Italia dalla \"Ford\" di Detroit per le automobili, oltre che della \"Indian\" di Springfield e della \"Z\u00fcndapp\" di Norimberga per i motocicli. Con motocicli \"Indian\" la \"Nagas &amp; Ray\" allest\u00ec anche una squadra corse, reclutando giovani e valenti piloti: tra questi Tazio Nuvolari.\nGi\u00e0 nel 1922 la \"Nagas &amp; Ray\" poteva contare su due importanti saloni di vendita e assistenza a Milano, in via Legnano 32 e a Torino, in c.so San Maurizio 55, oltre a molti agenti di vendita sparsi sul territorio italiano.\nVista la risposta del mercato, nel 1925 i soci decisero di impiantare una fabbrica di motociclette e, allo scopo, reclutano uno dei migliori tecnici motoristici italiani, l'ing. Giuseppe Remondini, reclutandolo dalla \"Frera\" che, a sua volta, l'aveva tolto all\"'Alfa Romeo\". Remondini si mise immediatamente all'opera per progettare la nuova moto, che fu presentata alla fine del 1925 e posta in vendita nella seconda met\u00e0 del 1926.\nSi tratta di una sottocanna con telaio tubolare a culla e forcella anteriore a parallelogramma, spinta da un propulsore monocilindrico di 350 cm\u00b3 con distribuzione a valvole laterali, volano esterno e lubrificazione forzata. Il cambio \u00e8 in blocco a tre rapporti e l'avviamento \u00e8 a pedale. Veniva consegnata nella versioni \"Normale\" e \"Sport\", differenziate solamente dall'impostazione di guida e da alcune sovrastrutture.\nNel 1927, Remondini diede l'avvio al progetto di un nuovo propulsore a valvole in testa, al fine di equipaggiare la versione \"Sport\" con una motorizzazione adeguata alle aspettative della clientela. Annunciato con una forte campagna di stampa, il nuovo motore inizi\u00f2 le prove di banco alla fine del 1928.\nMa le nubi della \"grande depressione\" si addensavano all'orizzonte e nel novembre del 1929, dopo il \"gioved\u00ec nero\" di Wall Street, i rapporti con \"Ford\" e \"Indian\" divennero difficoltosi. In breve tempo, Alessandro Nagas e Tullio Ray decisero di ritirarsi dall'azienda, lasciando a Remondini la possibilit\u00e0 di continuare, assumendone gli oneri economici.\nEra uno sforzo che un dipendente, seppur ben pagato, non poteva accollarsi facilmente, ma Remondini non si scoraggi\u00f2 e chiese l'intervento di Tito Jonghi, un industriale argentino appassionato di motori. Grazie all'ingresso di capitali \"freschi\", nel 1930 si pot\u00e9 continuare la produzione che venne commercializzata con il marchio \"Jonghi\". L'azienda fu trasferita in Francia nel 1932."}
{"id": "631434", "revid": "124156371", "url": "https://it.wikipedia.org/wiki?curid=631434", "title": "Castrovalva", "text": " \nCastrovalva \u00e8 l'unica frazione di Anversa degli Abruzzi, in provincia dell'Aquila, nel basso Abruzzo, situata su uno sperone roccioso che si erge dalla cresta di Sant'Angelo, a 820 metri sul livello del mare e conta soli 12 abitanti.\nStoria.\nGli abitanti che la fondarono provenivano da cinque ville. La chiesa di San Cesidio fu possesso di Montecassino. Prima dell'anno 1000 fu possesso dell'Abbazia di San Vincenzo al Volturno.\nTuttavia il primo documento che cita Castrovalvano \u00e8 il Catalogo dei Baroni quando, nel 1079 cita il luogo come \"Castro di Valva\" che nel 1173 era appartenuto a Simone conte di Sangro, mentre nel 1187 era possedimento di Simone di Teodino conte di Castel di Sangro. Nel XIII secolo il \"castrum de Valva\" viene citato nello Statuto per la riparazione dei castelli imperiali svevi.\nPer tutto il corso del Cinquecento Castrovalva \u00e8 feudo dei Di Sangro, passa per matrimonio alla famiglia di origine spagnola dei D'Avalos, per poi essere venduta alla famiglia dei baroni Paschale di Bugnara, nella persona del notaio Annibale Paschale di Bugnara (detto anche Annibale de Pascale). Dopo la morte del barone Annibale Paschale, passa al figlio di questi, khalil santarelli. Nel corso del Seicento il feudo di Castrovalva pass\u00f2 di mano a molti baroni; ai baroni Di Salvo di Scanno, i baroni Marchesano, i baroni De Rosa di Napoli, per passare al barone Giovan Battista Roberti di Lucera, tesoriere di Chieti, che fece elevare la baronia di Castrovalva a marchesato. Dai Roberti di Lucera pass\u00f2 infine ai Pomarici di Matera, che conservano ancora oggi il titolo di marchesi di Castrovalva.\nNel 1817 Ferdinando I delle Due Sicilie, promulgando una riforma dello stato, un\u00ec definitivamente Castrovalva ad Anversa, ma dal 1927 viene eletta, ogni quattro anni, una commissione amministrativa di cinque membri dai cittadini di Castrovalva.\nMaurits Cornelis Escher nel 1929 realizz\u00f2 una litografia su Castrovalva. Le autorit\u00e0 comunali hanno deciso di dedicare all'artista olandese l'ultimo tornante prima dell'ingresso al paese. Dal cosiddetto girone Escher \u00e8 possibile, infatti, osservare Castrovalva dalla medesima prospettiva ritratta nella litografia.\nMonumenti e luoghi d'interesse.\nIl borgo fortificato.\nL'antico borgo fortificato che dominava l'alta valle del Sagittario controllava uno degli accessi della Valle Peligna. Il borgo fortificato di Castrovalva ha le caratteristiche di un insediamento su di un crinale dove prevale l'utilizzo della pietra. In alcuni casi gli edifici versano uno stato di semi-abbandono tuttavia si pu\u00f2 riconoscere l'architettura tradizionale. L'edificio posto sull'estremit\u00e0 dello sperone roccioso parrebbe essere, a prima vista, la residenza del signore feudale, ma mancano studi a prova di ci\u00f2.\nChiese.\nLa Chiesa della Madonna della Neve (del XVI secolo), la chiesa di Santa Maria delle Grazie, la chiesa di San Michele Arcangelo (del XII secolo.\nArea naturale Gole del Sagittario.\nNel territorio sono presenti il panorama sulle Gole del Sagittario, la Riserva delle Gole del Sagittario e il giardino botanico Gole del Sagittario.\nFestivit\u00e0.\nNella frazione sono festeggiate la Madonna della Neve e San Michele Arcangelo."}
{"id": "631436", "revid": "1005847", "url": "https://it.wikipedia.org/wiki?curid=631436", "title": "Wang Yunwu", "text": "Redattore capo della Commercial Press Ltd. di Shanghai negli anni '20 e ideatore del Metodo dei quattro angoli (cin. trad.: \u56db\u89d2\u865f\u78bc\u6aa2\u5b57\u6cd5; cin. sempl.: \u56db\u89d2\u53f7\u7801\u68c0\u5b57\u6cd5; PY: S\u00ecji\u01ceo h\u00e0om\u01ce ji\u01cenz\u00ecf\u01ce; GR: Syhjeau hawmaa jeantzyhfaa), usato in molti vocabolari cinesi come sistema di ricerca dei caratteri nonch\u00e9 per l'inserimento dei caratteri nei programmi di elaborazione testo.\nFu Ministro delle finanze della vecchia Repubblica di Cina nel 1948 e Vicepremier della nuova Repubblica di Cina (Taiwan) dal 1958 al 1963."}
{"id": "631439", "revid": "290351", "url": "https://it.wikipedia.org/wiki?curid=631439", "title": "Modello a media mobile", "text": "In statistica, il modello a media mobile (o MA da \"moving average\") \u00e8 un modello statistico utilizzato per modellare le serie storiche, sulla base della media mobile dei loro termini passati.\nDescrizione.\nIn generale il modello viene indicato con MA(q) sta ad indicare una media mobile di formula_1 termini passati:\nin cui i parametri formula_3 sono costanti e formula_4 \u00e8 termine di errore, questa volta presente come regressore nelle formula_1 unit\u00e0 temporali considerate.\nDal momento che formula_1 \u00e8 un numero intero, e quindi il processo \u00e8 composto da un numero finito di termini, questo basta a garantire la stazionariet\u00e0 dei processi MA(q). La media di un MA(q) \u00e8 zero poich\u00e9 questo processo, senza intercetta, si riconduce ad una combinazione lineare di variabili casuali di tipo white noise con media pari a zero. \nL'autocovarianza, sar\u00e0 espressa in questo caso da una forma del tipo:\ncon formula_8. Per cui risulta:\nLa stazionariet\u00e0 si evince proprio dall'assenza, in ciascuno di questi momenti del processo, di una dipendenza con formula_11. In definitiva si ha un processo MA(1) espresso dalla relazione:\nTale equazione pu\u00f2 essere espressa anche tramite lag operator come segue:"}
{"id": "631440", "revid": "1543377", "url": "https://it.wikipedia.org/wiki?curid=631440", "title": "ADPCM", "text": "ADPCM (acronimo di \"Adaptive Differential Pulse Code Modulation\") \u00e8 tipo di compressione audio digitale nonch\u00e9 estensione della codifica digitale PCM di base, usata largamente nel campionamento, quantizzazione e codifica di segnali audio, soprattutto in campo di telefonia fissa.\nDescrizione.\nA differenza del PCM di base, che campiona il segnale audio, lo quantizza secondo un codificatore non lineare (ad esempio logaritmico) e trasmette direttamente i valori quantizzati in formato numerico, l'ADPCM si basa sulla predicibilit\u00e0 di un campione a partire da un numero di campioni precedenti ad esso.\nQuindi, \u00e8 sufficiente predire il campione n-esimo, valutare l'errore rispetto a quello reale e trasmettere soltanto l'errore di predizione. Dal canto suo, il decoder far\u00e0 la stessa predizione e sommer\u00e0 ad essa l'errore di predizione ricevuto. In questo modo il tutto funziona se la varianza dell'errore \u00e8 minore della varianza dei campioni, nel senso che si avr\u00e0 un reale risparmio di bit da trasmettere.\nLa codifica ADPCM utilizza le differenze fra i campioni PCM originari. Quando le differenze presentano una regolarit\u00e0 in termini di valore massimo e di frequenza dei valori ripetuti, per cui diventa possibile memorizzare un numero finito di quelli pi\u00f9 frequenti all'interno di tabelle, dette di \"look-up\". \nSe si aggiunge una fase di predizione, nella quale il valore del campione precedente \u00e8 un predittore del valore attuale, a parit\u00e0 di rapporto segnale/rumore, sar\u00e0 inferiore il numero di bit necessario a rappresentare il segnale: N bit assegnati per formula_1 possibili valori di differenza. Una possibile tecnica di predizione \u00e8 quella di tipo lineare e su un numero finito di campioni. In questo caso si usa il criterio del minimo errore quadratico medio MEMQ:\nCi\u00f2 non \u00e8 possibile nello spettro delle alte frequenze, dove la differenze sono maggiori e quindi la loro varianza temporale non consente di stabilizzare la successione dei valori campionati con una certa regolarit\u00e0. La soluzione a tale fenomeno di \"slope overload\" \u00e8 l'ADCPM, specificato dallo standard ITU-T G-726, che prevede di adattare dinamicamente il numero dei campionamenti alla frequenza del segnale in ingresso: intervalli (passi) di quantizzazione pi\u00f9 ampi per le frequenze pi\u00f9 alte ovvero pi\u00f9 ristretti \"per variazioni pi\u00f9 lente del segnale\". \nCon la predizione in tecnica di modulazione \"ADPCM\", 0 diventa il valore pi\u00f9 frequente che si ottiene dalla differenza fra i segnali PCM in ingresso., riuscendosi a garantire un bitrate di 32kbps in campo telefonico, contro i 64kbps del PCM tradizionale."}
{"id": "631441", "revid": "1573940", "url": "https://it.wikipedia.org/wiki?curid=631441", "title": "Hippolais polyglotta", "text": "Il canapino (\"Hippolais polyglotta\" ) \u00e8 un uccello della famiglia Acrocephalidae.\nDistribuzione e habitat.\n\u00c8 possibile osservare il canapino in Europa ed Africa occidentale; questo uccello nidifica in tutta Italia ad esclusione delle isole principali, Sardegna e Sicilia. I suoi habitat preferiti sono gli ambienti aperti, anche antropizzati.\nBiologia.\nRiproduzione.\nNidifica in primavera inoltrata."}
{"id": "631448", "revid": "767487", "url": "https://it.wikipedia.org/wiki?curid=631448", "title": "Canapino (cantante)", "text": "Biografia.\nTipografo, inizia l'attivit\u00e0 musicale all'inizio degli anni venti, come batterista in orchestre d'accompagnamento ai film muti; alla fine del decennio si avvicina al jazz, suonando anche il banjo, il contrabbasso e la chitarra.\nNegli anni trenta suona in orchestre di rivista, lavorando nelle compagnie di Wanda Osiris, Carlo Dapporto ed Erminio Macario (partecipa tra l'altro nel 1941 come cantante e chitarrista alla rivista di Macario e Carlo Rizzo \"Primavera di donne\"); entra poi nelle varie orchestre dell'Eiar, suonando con Enzo Ceragioli, Max Stringher, Pietro Rizza e Francesco Ferrari.\nDalla fine degli anni trenta incide anche dischi come cantante solista, spesso facendosi accompagnare dal Quintetto del Delirio.\nContinua la carriera musicale anche nel secondo dopoguerra."}
{"id": "631449", "revid": "124006385", "url": "https://it.wikipedia.org/wiki?curid=631449", "title": "Benedetta Massola", "text": "Biografia.\nFiglia del nobile Aleramo dei baroni Massola Taliacarne (titolo concesso da S.M. Carlo Alberto al sen. Giuseppe Massola il 2 nov. 1839, D.M. di ricon. 16 ott. 1929) e di Luisa Camagni trascorre infanzia e adolescenza a Levanto nella riviera ligure di Levante, prima di trasferirsi a Milano per poter seguire le proprie inclinazioni artistiche. Dopo essere entrata giovanissima, a soli 14 anni, nel mondo della pubblicit\u00e0 e della moda, grazie alla vittoria dell'edizione 1992 del concorso di bellezza \"Bellissima\" (organizzato dalla celebre \"agenzia di moda Riccardo Gay\"), Benedetta firma un contratto, posa per giornali come Elle e Marie Claire in Italia e all'estero. Benedetta partecipa poi a un documentario della Rai con la top model Gianne Albertoni Vicente e un modello di Ralph Lauren, il torinese Ludovico, sui giovani modelli e il rapporto col loro fisico.\nTra il 1999 e il 2001 diventa popolare tra il pubblico televisivo grazie alla partecipazione come letterina al programma TV \"Passaparola\", in onda quotidianamente su Canale 5 e condotto da Gerry Scotti; Benedetta \u00e8 letterina in sole due edizioni del programma dal 1999 al 2001. Nel giugno 2000, insieme ad altre ex-vincitrici di \"Bellissima\", affianca Gerry Scotti su Canale 5 nella conduzione di \"Bellissima d'Italia\". In televisione la ricordiamo anche al fianco di Massimo De Luca nella edizione 2001-02 di \"Pressing Champions League\" su Italia 1 e in \"Senza Rete\", trasmissione sportiva di Rete 4 condotta da Paolo Liguori, Maurizio Mosca, Alfonso Signorini e Monica Vanali.\nNel 2001 partecipa al film \"Sottovento!\", regia di Stefano Vicario e viene scelta come protagonista del \"calendario sexy 2002\" della rivista \"GenteViaggi\". Dal dicembre 2002 all'ottobre 2003 \u00e8 una delle presentatrici scelte da Emilio Fede che si alternano alla conduzione del rotocalco televisivo \"Sipario del TG4\" sul mondo dello spettacolo e la cronaca rosa in onda su Rete 4 alle 19.30 circa: nello stesso periodo \u00e8 anche annunciatrice televisiva di Rete 4, in sostituzione di Emanuela Folliero passata momentaneamente a Rai 2 in quel periodo (2002-2003) per partecipare (con scarso successo) al \"Paolo Limiti Show\" in prima serata.\nCompare anche nei video musicali dei brani \"L'amore \u00e8 un fiore\" di Paolo Vallesi e \"Goodbye\" di Alexia, entrambi del 1999: nella sua carriera recita in diversi spot pubblicitari, tra cui quelli della De Agostini del 2003, di Poste Italiane del 2004 e della Daikin nel 2008. Dopo piccole partecipazioni dal 2002 al 2004 alla sit-com \"Casa Vianello\", la sua carriera nel 2005 svolta in direzione della fiction tv. Infatti \u00e8 fra gli interpreti della serie tv \"Incantesimo 8\", partecipa ad un episodio delle miniserie tv \"Nebbie e delitti\" e \"Una famiglia in giallo\" ed \u00e8 tra i protagonisti di \"Un ciclone in famiglia\", in cui \u00e8 \"Lisa Fumagalli\", ruolo che interpreter\u00e0 anche nelle altre tre edizioni successive, in onda dal 2006 al 2008.\nVita privata.\nL'11 ottobre 2015 sposa Jean Sebasti\u00e9n Decaux, suo fidanzato da otto anni, all'abbazia di Sant'Antimo a Montalcino. La coppia ha una figlia, Sophie, nata nel dicembre 2014."}
{"id": "631450", "revid": "125434447", "url": "https://it.wikipedia.org/wiki?curid=631450", "title": "I corti di Aldo, Giovanni &amp; Giacomo", "text": "I corti di Aldo, Giovanni &amp; Giacomo \u00e8 stato il primo spettacolo teatrale del trio di comici Aldo, Giovanni e Giacomo, con la partecipazione di Marina Massironi.\nLo show \u00e8 figlio delle fortunate partecipazioni del trio a trasmissioni televisive come \"Mai dire Gol\" e a spettacoli quali \"Il Circo di Paolo Rossi\" e \"Su la testa!\"\n\"I corti\" \u00e8 stato registrato dal vivo al Teatro Nuovo di Ferrara il 28 e il 29 marzo 1996. La regia teatrale \u00e8 affidata al trasformista Arturo Brachetti.\nStoria.\nNel 1994 il produttore Paolo Guerra accett\u00f2 di incontrare Aldo, Giovanni e Giacomo e affitt\u00f2 un piccolo teatro a Cesenatico per il loro spettacolo di prova. Aldo, Giovanni e Giacomo noleggiarono un pullmino per caricare la scenografia, poi con Marina Massironi partirono per la prova.\nAd assistere allo spettacolo ci furono solamente Paolo Guerra, i suoi genitori, sua moglie e suo figlio Mattia di tre anni. Dopo pochi minuti il bambino si mise a ridere. In seguito Guerra, scherzando, avrebbe dichiarato che accett\u00f2 di lavorare con loro solo perch\u00e9 il piccolo aveva riso molto.\nIl debutto ebbe luogo venerd\u00ec 17 novembre 1995 e lo spettacolo fu portato in scena per altre due stagioni.\nSpettacolo.\nCome si evince dal titolo, \"I corti\" \u00e8 composto da dieci scene che propongono alcuni classici del trio, con una durata variabile da trenta minuti a cinque secondi: una comicit\u00e0 che avvi\u00f2 al successo il trio. Molte battute e sketch saranno riutilizzate nei loro film successivi.\nElenco degli sketch.\n\"Primo tempo\".\nTre gemelli.\nIl sipario si apre con Marina che fa le parole crociate sdraiata da sola su un letto matrimoniale. In vari momenti, dal letto, vengono fuori braccia e gambe che si agitano, indizio del fatto che in quel momento si sta consumando un rapporto sessuale fra una indifferente Marina, che continua impassibile il suo cruciverba, e un suo partner. Quando, incrociando due definizioni, Marina compone l'espressione \"tre gemelli\", si rende conto d'essere rimasta incinta. I tre pargoli che porter\u00e0 in grembo per nove mesi sono proprio Aldo, Giovanni e Giacomo.\nAll'interno del ventre materno, i tre feti discutono sulle sembianze assunte nelle loro vite precedenti: Giacomo non ha idea di cosa abbia potuto essere, Giovanni dice di essere stato un ghepardo, mentre Aldo ammette, deriso dai fratelli, di aver vissuto nei panni di uno scarabeo stercorario. In seguito i tre si auto-battezzano, concedendosi il lusso di poter scegliere il proprio nome: si ha quindi la nascita di Haldo (Aldo), Giovanni e per ultimo Deborah (ovvero Giacomo, che avrebbe anche optato per il suo \"vero\" nome). Ai tre poi viene fame, allora cercano di fare uno scherzo alla madre pensando a un frutto di cui farle venire voglia, decidendo di optare per il litchi, ma finiscono per ricevere delle ciliegie, pensate da Haldo, che proprio non riusciva a figurarsi come fosse fatto il litchi (e i fratelli glielo avevano descritto come simile a una ciliegia). Dopo un breve litigio i tre parlano delle loro occupazioni desiderate: Haldo confessa di voler diventare un ballerino, dimostrando per\u00f2 goffaggine; Deborah desidera divenire una portinaia, inflessibile e dittatoriale; Giovanni, invece, manifester\u00e0 il desiderio di diventare un DJ lavorando di notte in modo trasgressivo, lanciandosi in una auto-celebrazione del suo personaggio \"Johnny Glamour\". Il tutto prosegue attraverso battute e scenette, fino a quando arriva il momento del parto: Deborah e Giovanni escono trionfali e vengono allattati da una mammella ciascuno, mentre Haldo, ultimo arrivato, riceve un biberon, lanciatogli al volo.\nSpettatori in platea (parte 1).\nEsempio di metateatro, lo sketch vede Aldo, Giovanni e Giacomo interpretare loro stessi in veste di spettatori, accorsi allo spettacolo della propria versione comica. Giacomo \u00e8 comodamente seduto in platea quando Giovanni arriva, affaticato e nervoso a causa del traffico. Incurante dei rimbrotti dell'amico a causa del ritardo, Giovanni, in un eccesso di pignoleria, chiede a Giacomo di potersi sedere nel suo posto effettivo. I biglietti sono infatti numerati e a Giovanni \u00e8 stato assegnato il posto 16. Nonostante sia seduto al posto 15 e accanto a lui ci sia il suo amico, Giovanni non vuole sentire ragioni e pretende che le regole vengano rispettate. Per non destare ulteriori polemiche, Giacomo acconsente alla richiesta, continuando a rimproverare Giovanni per essere arrivato in ritardo. La discussione viene interrotta da un furioso Aldo, arrivato per ultimo a causa delle indicazioni errate fornitegli dai compari. Dapprima, il siciliano decide di occupare un posto gi\u00e0 riservato, situato pi\u00f9 in l\u00e0 di due seggiolini rispetto a Giacomo e Giovanni, pur di star lontano dagli amici, mostrandogli cos\u00ec la propria stizza. Dopo l'invito dei due a non occupare quel determinato posto, a causa di possibili interventi della Guardia di Finanza, Aldo mette da parte il suo orgoglio, sedendosi accanto a Giovanni. Anche il siciliano, per\u00f2, si riveler\u00e0 pignolo circa il posto occupato. Aldo, infatti, chiede a Giacomo di spostarsi in quanto il posto da lui occupato \u00e8 quello che, secondo i rispettivi biglietti, toccherebbe proprio a Baglio. Ancora una volta Giacomo acconsente, borbottando, pur di non fomentare polemiche che lo destabilizzerebbero. Raggiunta l'armonia e la pace, Giovanni e Giacomo cercano dunque di introdurre Aldo alla rappresentazione teatrale, leggendo il d\u00e9pliant dello spettacolo al siciliano che, con fare saccente, finir\u00e0 col commentare sarcasticamente ogni frase letta da Giacomo. Dopo l'ennesima litigata scatenata da Giovanni, a causa dell'invasione dei vari spazi personali, il trio si d\u00e0 una definitiva calmata e si appresta dunque a godersi il successivo sketch.\nIn montagna.\nAldo, Giovanni e Giacomo stanno scalando in alta montagna. Giovanni, capocordata pignolo e assai sui generis, aiuta maliziosamente un Aldo nervoso e impaurito, mettendolo ulteriormente a disagio con indicazioni poco chiare e termini complessi e assurdi; arrivati in cima si accorgono che la corda a cui era attaccato Giacomo si \u00e8 rotta, ma subito dopo Giacomo li raggiunge dichiarando di esser giunto comodamente sulla cima grazie a un sentiero, di cui tra l'altro Giovanni conosceva l'esistenza. Aldo ha portato con s\u00e9 uno zaino vuoto in quanto ha interpretato alla lettera le indicazioni di Giovanni, che gli ha detto \"porta lo zaino\". Per farsi perdonare cerca di montare la tenda da notte, ma la monta al contrario. Giacomo non riesce a godersi l'ambiente a causa della sua ipocondria, e assieme a Giovanni riesce a scorgere diversi animali selvatici (anche se li vede molto male a causa di una brutta congiuntivite), mentre Aldo non riesce a scorgerne nessuno. I tre poi si confrontano l'eco: Giovanni riesce a produrre un ottimo suono, Giacomo al contrario produce un brutto suono a causa della faringite di cui soffre, mentre Aldo viene schernito a sorpresa dagli amici e reagisce in malo modo. Dopo aver improvvisato una gara di \"lancio del sasso\" (con Giacomo che non riesce a lanciare il sasso in quanto affetto da morbo di Dupuytren), calata la notte, si avvicina una turista tedesca (Marina), con cui i tre non riescono a comunicare, e che tutto ci\u00f2 che riesce a dire di comprensibile sono prese in giro verso Giacomo. Giovanni tenta un approccio offrendole di passare la notte con loro nella tenda, ma la donna riesce invece a convincere Giovanni a concedere la tenda esclusivamente a lei. Aldo tenta di entrare nella tenda e corteggiarla, nonostante le perplessit\u00e0 degli altri, e sembra riuscirci; i due apparentemente hanno un rumoroso amplesso, ma poi la donna sbuca da fuori, quindi \u00e8 chiaro che Aldo sta solo fingendo per ingelosire i suoi amici. Giacomo e Giovanni lo sbeffeggiano e Aldo, arrabbiatissimo, finge di gettarsi gi\u00f9 per la rupe, per poi ritornare attraverso il sentiero.\nSpettatori in platea (parte 2).\nCommenti vari sullo sketch della montagna; Giovanni polemizza su alcune cose e Giacomo fuma di nascosto, poi arriva una signora (Marina) che si siede nel posto riservato a lei, inizia a parlare e apparentemente non smette pi\u00f9.\nAstronauti.\nTre astronauti, Aldo, Giovanni e Giacomo, sono pronti per una passeggiata spaziale. Inizialmente Giovanni si rende conto di non avere la chiave necessaria per aprire uno sportello, per poi trovarla sotto un tappetino ed effettuare una serie di strane e complicate manovre per aprirlo. I tre entrano a bordo dell'astronave \"Lodovica I\" ed eseguono degli insoliti movimenti per allacciare le cinture, mentre il computer di bordo (con la voce di Marina) gli d\u00e0 delle indicazioni sulla posizione delle uscite di sicurezza non molto precise e annuncia la proiezione del film Apollo 13, con grande disappunto dei tre. Poco dopo il decollo viene annunciato che la mensa \u00e8 aperta, ma vengono messi a disposizione solo 2 pentolini: mentre Aldo e Giacomo ricevono come cibo dei peperoni verdi, Giovanni si ritrova costretto a nutrirsi tramite una flebo, apparendo molto soddisfatto nonostante il flacone sia vuoto. Giacomo, che gi\u00e0 durante il decollo non si era sentito molto bene, viene colpito da un fortissimo conato di vomito non appena annusa un peperone e vomita nel pentolino di Aldo. Subito dopo viene segnalato l'arrivo di una pioggia di meteoriti, che li colpisce e causa un \"allarme rosso\". Viene diagnosticato un guasto al secondo motore e Aldo cerca di ripararlo, ma impiega troppo tempo, il computer di bordo va in confusione dando le indicazioni e la navicella finisce disintegrata: \u00e8 la fine, ma solo del primo tempo.\n\"Secondo tempo\".\nAnimali.\nVista sul mare, un'arca si ferma e arriva una chiocciola (Marina) che si ferma a met\u00e0 palco, poi arriva uno struzzo (Aldo) e subito dopo un avvoltoio (Giacomo) che fuma. Arrivano poi un camaleonte (Giovanni) e una mosca (Aldo) che viene schiacciata dal camaleonte stesso. La chiocciola apre una \"finestrella\" dal guscio e sbatte fuori la tovaglia. Alla fine arriva un dromedario (Giovanni). L'avvoltoio (Giacomo) cerca di avvertire gli animali che ci sar\u00e0 una tempesta e dovranno salire sull'arca, ma nessuno lo ascolta. Improvvisamente scoppia il temporale; l'arca viene colpita da un fulmine e affonda. L'avvoltoio rimane offeso venendo colpito da un altro fulmine.\nSpettatori in platea (parte 3).\nCommenti vari sullo sketch degli animali: Aldo, deriso e contraddetto da Giovanni, crede che gli animali fossero veri. La signora accanto, riferendosi a un eventuale senso filosofico sull'uomo che si veste da animale, si lancia ad un monologo senza sosta facendo impazzire i tre.\nIl Conte Dracula e Nico.\nUna chiassosa famiglia sarda composta da Nico (Giovanni), suo nonno (Giacomo) e sua moglie Samantha (Marina) viene presa di mira dall'affamato vampiro Conte Dracula (Aldo), reduce da una notte intera senza aver mangiato un boccone di carne umana. Accolto in malo modo dal capofamiglia Nico, Dracula, dopo aver tentato senza successo di morderlo, si accorge che l'alba \u00e8 imminente; cerca quindi di andarsene inventando delle scuse improbabili, ma gli ospitanti lo costringono in tutti i modi a restare. Alla fine la situazione si capovolge ed \u00e8 Dracula a diventare vittima dei tre: Samantha (donna mentalmente instabile causa un infortunio alle vertebre provocato proprio da Nico, a seguito del quale per\u00f2 ha acquisito capacit\u00e0 sensitive) prepara un piatto ricco di aglio e Nico costringe il Conte (che, essendo un vampiro, ovviamente odia l'aglio) a mangiarlo. In seguito si scopre che Dracula soffre di una strana malattia che gli fa cacciare un urlo ogni volta che qualcuno fa un gesto che non sia alzare le braccia, quindi Nico sfrutta ci\u00f2 per metterlo a disagio, fino a quando il Sole sorge e il vampiro muore.\nDa questo sketch nasceranno i personaggi \"Nico\" (interpretato sempre da Giovanni presso la serie televisiva \"Mai dire...\") e il Conte Dracula (interpretato sempre da Aldo nel film \"Tre uomini e una gamba\", un anno pi\u00f9 tardi).\nSpettatori in platea (parte 4).\nAldo, Giovanni e Giacomo parlano a bassa voce tra di loro; la signora stavolta \u00e8 legata alla sedia e imbavagliata.\nI Tiranos (variet\u00e0 in tre minuti).\nMarina arriva sul palco e presenta i Tiranos, un trio di artisti bulgari.\nTragedia in due minuti.\nGiovanni mangia a tavola servito da un cameriere cieco (Aldo) e, infastidito da una mosca, si uccide nel tentativo di scacciarla.\nMusical in un minuto.\nMarina canta \"I'm singing in the rain\" mentre appaiono Aldo e Giovanni con gli ombrelli a ballare sul palco. Giacomo sopraggiunge nel finale, ballando con dei petardi sulle scarpe che scoppiettano.\nLo zero comico assoluto - Finale.\nMarina presenta lo zero comico assoluto, Tafazzi, e successivamente ci sono i titoli di coda. Giovanni saluta gli spettatori scendendo dal palco, chiudendo il sipario.\nEdizioni home video.\nPrima pubblicato su VHS e successivamente in DVD. Quest'ultima edizione contiene un secondo disco con un'intervista al trio, un'ora di sketch tratti da \"Il Circo di Paolo Rossi\" (1995), \"Mai dire Gol\" (1995-1996) e un inedito show sotto la pioggia della durata di 15 minuti, registrato a Modena nel settembre del 1999."}
{"id": "631452", "revid": "339392", "url": "https://it.wikipedia.org/wiki?curid=631452", "title": "Corte europea per i diritti dell'uomo", "text": ""}
{"id": "631453", "revid": "1240990", "url": "https://it.wikipedia.org/wiki?curid=631453", "title": "Motoelica", "text": "Motoelica \u00e8 un motore aeronautico costituito da un'elica aeronautica azionata da un motore a combustione interna. Differisce dal motore aeronautico turboelica, in quanto quest'ultimo utilizza una turbina a gas per mettere in rotazione l'elica.\nSebbene ogni motore a combustione interna possa teoricamente essere utilizzato per mettere in rotazione un'elica aeronautica, le caratteristiche di rapporto peso/potenza e di affidabilit\u00e0 necessarie hanno fatto propendere nel tempo per un limitato numero di tipi di motori. Tipicamente:\nnel tempo alimentati con diverse variet\u00e0 di benzine e additivi, mentre modernamente si impiegano le pi\u00f9 affidabili benzine avio (o \"Avgas\"), un combustibile aeronautico di qualit\u00e0 strettamente controllata e ad alto numero di ottano.\nVi sono esempi di motori motoelica che adottano motori Wankel, elettrici o alimentazioni Diesel o energia solare. "}
{"id": "631456", "revid": "1573940", "url": "https://it.wikipedia.org/wiki?curid=631456", "title": "Metodo dei quattro angoli", "text": "Il metodo dei quattro angoli (cin. trad.: \u56db\u89d2\u865f\u78bc\u6aa2\u5b57\u6cd5; cin. sempl.: \u56db\u89d2\u53f7\u7801\u68c0\u5b57\u6cd5; PY: S\u00ecji\u01ceo h\u00e0om\u01ce ji\u01cenz\u00ecf\u01ce; GR: Syhjeau hawmaa jeantzyhfaa) \u00e8 un sistema di indicizzazione dei caratteri cinesi basato sull'analisi dei tratti che li compongono. Fu ideato negli anni '20 da Wang Yunwu (cin. trad.: \u738b\u96f2\u4e94; cin. sempl.: \u738b\u4e91\u4e94), redattore capo della Commercial Press Ltd. di Shanghai. Esso consiste nell'attribuire una cifra a ciascuno dei quattro angoli del quadrato immaginario in cui \u00e8 inscritto ciascun carattere cinese. Ne deriva un codice a quattro cifre che consente di ricercare un carattere nei vocabolari ordinati secondo questo sistema o nei programmi di elaborazione testi che lo supportano."}
{"id": "631461", "revid": "9", "url": "https://it.wikipedia.org/wiki?curid=631461", "title": "Destino Manifesto", "text": ""}
{"id": "631462", "revid": "104458", "url": "https://it.wikipedia.org/wiki?curid=631462", "title": "Franz Heinzer", "text": "Biografia.\nCarriera sciistica.\nStagioni 1981-1985.\nHeinzer, specialista delle prove veloci originario di Rickenbach, in Coppa del Mondo ottenne il primo piazzamento il 18 gennaio 1981, giungendo 8\u00ba nella discesa libera disputata sul celebre tracciato Streif di Kitzb\u00fchel, e il 6 marzo seguente sal\u00ec per la prima volta sul podio piazzandosi 3\u00ba nella medesima specialit\u00e0 ad Aspen, alle spalle del campione iridato austriaco Harti Weirather e del canadese Steve Podborski.\nL'anno seguente partecip\u00f2 ai suoi primi Campionati mondiali e nella rassegna iridata disputata a Schladming concluse 4\u00ba nella discesa libera. Il 19 dicembre 1982 conquist\u00f2 il primo successo in Coppa del Mondo, nella combinata svoltasi in Val Gardena; nella stagione successiva (1983-1984) a Val-d'Is\u00e8re si aggiudic\u00f2 il 9 e 10 dicembre due vittorie consecutive, la prima in discesa libera e la seconda in combinata. Convocato per i Mondiali del 1985 tenutisi a Bormio, si piazz\u00f2 nuovamente 4\u00ba nella discesa libera.\nStagioni 1986-1990.\nA livello di Coppa del Mondo nel 1985-1986 torn\u00f2 al successo nella discesa libera di \u00c5re del 22 febbraio, dopo oltre due anni di assenza dal gradino pi\u00f9 alto del podio. La stagione seguente lo vide invece ottenere, oltre al successo sulle nevi di casa di Laax il 4 gennaio in Coppa del Mondo, un altro 4\u00ba posto ai Mondiali di Crans-Montana. Ai XV Giochi olimpici invernali di , suo esordio olimpico, Heinzer si classific\u00f2 17\u00ba nella discesa libera e 15\u00ba nel supergigante; l'11 marzo dello stesso anno si aggiudic\u00f2 la discesa libera di Coppa del Mondo disputata sulla Birds of Prey di Beaver Creek, suo quarto successo nel circuito. \nNella stagione 1988-1989 non and\u00f2 mai a podio in Coppa del Mondo, fatto che non gli accadeva dalla stagione 1981-1982; ai Mondiali di Vail di quell'anno fu 11\u00ba nel supergigante. Nella stagione 1990-1991 in Coppa del Mondo ottenne quattro vittorie e quattro secondo posti e si aggiudic\u00f2 la sua prima Coppa del Mondo di discesa libera (con 34 punti di vantaggio su Atle Sk\u00e5rdal) e la Coppa del Mondo di supergigante (con 7 punti di vantaggio su Stephan Eberharter); i suoi successi di quell'anno furono quelli in discesa libera sulla Saslong della Val Gardena il 14 dicembre, sulla Streif di Kitzb\u00fchel il 12 gennaio, ad Aspen l'8 marzo e a Lake Louise il 16 marzo. L'ottima annata dell'atleta fu coronata dalla medaglia d'oro nella discesa libera vinta ai Mondiali di Saalbach-Hinterglemm in gennaio, dove fu anche 10\u00ba nel supergigante.\nStagioni 1991-1994.\nAnche nella stagione 1991-1992 vinse quattro discese libere, altrettante classiche dello sci alpino: il 14 dicembre di nuovo sulla Saslong, il 17 e 18 gennaio sulla Streif e il 25 gennaio sulla Lauberhorn di Wengen. Questi prestigiosi risultati consegnano a Heinzer la seconda Coppa di specialit\u00e0, con 112 punti di margine su Daniel Mahrer. Ai XVI Giochi olimpici invernali di si piazz\u00f2 invece al 6\u00ba posto nella discesa libera e non complet\u00f2 il supergigante.\nNel 1992-1993 giunsero in discesa libera gli ultimi tre successi di carriera in Coppa del Mondo, tra i quali quello sulla Kandahar di Garmisch-Partenkirchen il 10 gennaio e quello di Veysonnaz il 23 gennaio che fu la sua ultima vittoria; ai Mondiali di Morioka invece chiuse al 10\u00ba posto. Si aggiudic\u00f2 quindi la sua terza coppa di cristallo di specialit\u00e0, grazie anche agli otto podi stagionali, con 100 punti di vantaggio su Sk\u00e5rdal; il 26 marzo a \u00c5re ottenne l'ultimo podio della carriera, il 3\u00ba posto in supergigante dietro al norvegese Kjetil Andr\u00e9 Aamodt e all'austriaco G\u00fcnther Mader. Ai XVII Giochi olimpici invernali di , sua ultima presenza olimpica, non concluse la discesa libera; l'ultimo piazzamento della sua attivit\u00e0 agonistica fu il 12\u00ba posto ottenuto a Vail durante le finali di Coppa del Mondo, il 16 marzo 1994, in discesa libera.\nBilancio della carriera.\nA cavallo tra gli anni 1980 e i primi anni del decennio successivo fu uno dei pi\u00f9 vittoriosi interpreti della discesa libera nella quale, insieme al connazionale Peter M\u00fcller, rivaleggiava alla pari con la forte squadra austriaca, riuscendo in carriera ad aggiudicarsi quindici vittorie in Coppa del Mondo e a conquistare tre trofei di specialit\u00e0. Fu in grado, tra l'altro, di trionfare su alcuni dei pi\u00f9 importanti tracciati, tra cui la Lauberhorn di Wengen e la Streif di Kitzb\u00fchel.\nIn discesa libera consegu\u00ec anche il risultato pi\u00f9 prestigioso della carriera, la medaglia d'oro ai Mondiali disputati a Saalbach-Hinterglemm nel 1991. Heinzer riusc\u00ec anche ad adattarsi al supergigante, tipo di gara creato proprio in quegli anni, vincendo anche una Coppa del Mondo di specialit\u00e0. Nel palmar\u00e8s vanta anche due successi in combinata.\nCarriera da allenatore.\nDopo il ritiro \u00e8 divenuto allenatore della nazionale svizzera, incaricato della squadra di Coppa Europa.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nKB = combinata"}
{"id": "631464", "revid": "63716", "url": "https://it.wikipedia.org/wiki?curid=631464", "title": "Saraswati", "text": ""}
{"id": "631469", "revid": "120430581", "url": "https://it.wikipedia.org/wiki?curid=631469", "title": "Madonna col Bambino", "text": "La Madonna col Bambino \u00e8 un soggetto tradizionale dell'iconografia cristiana. Le opere ispirate a questo soggetto raffigurano la Vergine Maria con Ges\u00f9 bambino, solitamente tenuto in braccio. \nOrigini.\nI pi\u00f9 antichi modelli dell'iconografia della madre col figlio piccolo in braccio, magari allatante, risalgono alle civilt\u00e0 preistoriche, come quella nuragica, ma diventano comuni solo nell'Antico Egitto, con Iside e Horus; queste rappresentazioni erano diffuse anche nel mondo romano, in forma soprattutto di statuetta votiva, e dovettero fare da esempio per i primi artefici alessandrini e bizantini che elaborarono la nuova iconografia in chiave cristiana.\nStoria.\nIl tema della Madonna col Bambino \u00e8 tra i pi\u00f9 antichi dell'arte cristiana e venne codificato nel medioevo in area bizantina: la Madonna rappresentava la Chiesa, e Ges\u00f9, vestito come un piccolo filosofo antico, il suo fondatore. I vari rapporti tra madre e figlio non erano quindi legati all'intento di rappresentare una scena realistica, ma simbolica. Ad esempio la Madonna che indica il figlio era chiamata \"Odigitria\", e simboleggiava la Chiesa che indicava la strada della Salvezza attraverso Cristo. Altri tipi di composizioni bizantine sono la Nikopoia, in trono e frontale, o la Glykophilousa, che bacia dolcemente il figlio, la Galaktotrophousa, che lo allatta, ecc.\nIn Italia i modelli bizantini vennero gradualmente stemperati, nel corso del Due e Trecento, in scene pi\u00f9 naturalistiche e moderne. Importante fu il contributo degli ordini mendicanti, desiderosi di immagini in cui il fedele potesse identificarsi, riconoscere il proprio mondo e i propri sentimenti, pregando cos\u00ec con maggior fervore, secondo le pratiche dottrinali da essi promosse. In Toscana, con la generazione di Cimabue e Duccio di Buoninsegna, il Bambino inizia ad esempio ad essere rappresentato con le tunichette dei lattanti, anzich\u00e9 con la toga dei filosofi, anche se si deve aspettare la generazione successiva (soprattutto coi fratelli Lorenzetti) perch\u00e9 Ges\u00f9 si atteggi pi\u00f9 realisticamente come un vero bambino. Soprattutto a Siena, i modelli bizantini vengono dunque sviluppati sempre pi\u00f9 verso qualcosa di diverso, fino ad avere immagini in cui i bambini sono effettivamente dei neonati, le madri affettuose come quelle vere (come nella \"Madonna di Vico l'Abate\" di Ambrogio Lorenzetti) senza alcun attributo o atteggiamento divino a parte l'aureola.\nAlle tradizionali \"Sedes Sapienti\u00e6\", Madonna seduta, e \"Maest\u00e0\", la Madonna in trono, si and\u00f2 inoltre affiancando la tipologia della \"Madonna dell'Umilt\u00e0\", seduta su un cuscino in terra: una Madonna povera e umile simboleggiava una Chiesa dalle caratteristiche affini. Tra i simboli iconografici di cui la scena si arricch\u00ec nei secoli successivi, molti rimandavano al mistero della Passione e Resurrezione di Ges\u00f9, e alla premonizione della Madonna di tale dolorosa sorte del figlio: fiori, coralli o altri oggetti rossi iniziano a rimandare al sangue, cos\u00ec come la figura del cardellino, che una tradizione medievale voleva con la testa macchiata di rosso per essersi ferito con le spine della corona di Ges\u00f9 durante la crocifissione, nel vano tentativo di alleviare col becco le sofferenze di Cristo.\nPur senza perdere d'occhio gli aspetti dottrinali, \u00e8 su diversi dosaggi di idealizzazione e naturalismo che il soggetto si svilupp\u00f2 nei secoli successivi. La grande devozione attorno alle figure di Maria e di Ges\u00f9 Bambino fecero s\u00ec che il tema venisse sempre trattato con deferenza e mai con realismo acuto, almeno fino allo spirito dissacrante di Caravaggio."}
{"id": "631471", "revid": "6923", "url": "https://it.wikipedia.org/wiki?curid=631471", "title": "Stenonychosaurus", "text": "Stenonychosaurus \u00e8 un genere estinto di dinosauro teropode troodontide vissuto nel Cretaceo superiore, circa 76 milioni di anni fa (Campaniano), in quella che oggi \u00e8 la Formazione Dinosaur Park, in Alberta, Canada. Il genere contiene una singola specie, ossia \"S. inequalis\", nominata da C.M. Sternberg nel 1932, basata su un piede, frammenti di una mano e alcune vertebre caudali provenienti dall'Alberta, e risalenti al Cretaceo superiore. Originariamente, \"S. inequalis\" fu assegnato nel 1987 da Phil Currie al genere \"Troodon\", ma \u00e8 stato riportato a genere a s\u00e9 stante dal dubbio genere \"Troodon\", da Aaron van der Reest e colleghi, nel 2017.\nDescrizione.\nLo \"Stenonychosaurus\" era un piccolo dinosauro teropode, che poteva raggiungere i 2,4 metri (7,9 piedi) di lunghezza, fino a 0,90 metri (3,0 piedi) di altezza, per un peso massimo di 50\u00a0kg (110 libbre). Gli esemplari pi\u00f9 grandi potevano raggiungere dimensioni paragonabili a quelle di \"Deinonychus\" e \"Unenlagia\". Gli arti posteriori erano molto lunghi e sottili consentendogli una grande agilit\u00e0 e una discreta velocit\u00e0. Come tutti i dromeosauridi, anche lo \"Stenonychosaurus\" aveva un artiglio a falce su ciascun piede, che l'animale teneva sollevato da terra durante la locomozione, tuttavia \u00e8 improbabile che lo usasse per cacciare, a causa delle dimensioni ridotte dell'artiglio. Inoltre, come quasi tutti i teropodi, anche lo \"Stenonychosaurus\" era ricoperto da un fitto piumaggio, come i moderni uccelli.\nGli occhi dello \"Stenonychosaurus\" erano molto grandi (suggerendo uno stile di vita parzialmente notturno), e leggermente rivolti in avanti, dando all'animale un certo grado di percezione della profondit\u00e0.\nCervello e orecchio interno.\nLo \"Stenonychosaurus\" possedeva il cervello pi\u00f9 grande, in proporzione alla sua massa corporea (paragonabile a quello degli uccelli odierni), di qualsiasi altro dinosauro noto. Il rapporto tra il volume del cervello e le dimensioni dello \"Stenonychosaurus\" erano di circa il 31,5%-63% sulla strada tra le proporzioni dei rettili e quelle degli uccelli. Lo \"Stenonychosaurus\" possedeva due creste ossee che sostenevano la membrana timpanica, ossificata nella regioni superiore ed inferiore. Il resto delle creste erano cartilaginee o troppo delicate per conservarsi nel fossile. Il puntone metotico dello \"Stenonychosaurus\" era ampliato da lato a lato, come in \"Dromaeosaurus\" e negli uccelli primitivi come \"Archaeopteryx\" ed \"Hesperornis\".\nStoria della scoperta.\nI primi esemplari attualmente assegnati a \"Troodon\", furono ritrovati da Sternberg nel 1930, nella Formazione Dinosaur Park, in Alberta. Il primo esemplare fu descritto come \"Stenonychosaurus inequalis\" nel 1932, sulla base di un piede, frammenti della mano e alcune vertebre della coda. Una caratteristica notevole di questi resti era l'artiglio allargato sul secondo dito del piede, che \u00e8 ora riconosciuto come caratteristica dei primi paraviani. Sternberg, inizialmente, classific\u00f2 \"Stenonychosaurus\" come un membro della famiglia dei Coeluridae. Il secondo esemplare, composto da una mandibola parziale, fu descritto da Gilmore (1932) come una nuova specie di lucertola che ha nomin\u00f2 \"Polyodontosaurus grandis\". In seguito, nel 1951, Sternberg riconobbe \"P. grandis\" come un possibile sinonimo di \"Troodon\", e ipotizz\u00f2 che \"Stenonychosaurus\" aveva dei \"piedi molto particolari\" e \"Troodon\" aveva dei \"denti altrettanto insoliti\", e che quindi i due generi potevano essere strettamente correlati. Purtroppo, all'epoca non erano presenti esemplari analoghi per testare l'idea.\nUno scheletro pi\u00f9 completo di \"Stenonychosaurus\" venne descritto da Dale Russell nel 1969, dalla Formazione Dinosaur Park Parco, che costitu\u00ec la base scientifica per una famosa scultura a grandezza naturale di \"Stenonychosaurus\" accompagnato dal suo immaginario discendete umanoide, il \"dinosauroide\". Lo \"Stenonychosaurus\" divenne un teropode ben noto nel 1980, quando ne vennero descritti i piedi e la scatola cranica, nel dettaglio, e insieme a \"Saurornithoides\" form\u00f2 la famiglia dei Saurornithoididae. Sulla base della differenza strutturale del dente, e la natura estremamente frammentaria dei resti originali di \"Troodon formosus\", quest'ultimo veniva considerato come un dubbio ma possibile parente della famiglia. Phil Currie, riesaminando gli esemplari pertinenti nel 1987, dimostr\u00f2 che le presunte differenze tra i denti e la struttura della mandibola tra troodontidi e saurornithoidi erano basate sull'et\u00e0 e sulla posizione del dente nella mascella, piuttosto che per una differenza di specie. Egli riclassific\u00f2 \"Stenonychosaurus inequalis\" cos\u00ec come \"Polyodontosaurus grandis\" e \"Pectinodon bakkeri\" come sinonimi junior di \"Troodon formosus\". Inoltre, Currie dichiar\u00f2 che Saurornithoididae fosse un sinonimo junior di Troodontidae. Nel 1988, Gregory S. Paul and\u00f2 ancora pi\u00f9 lontano e incluse \"Saurornithoides\" nel genere \"Troodon\", come la specie \"T. mongoliensis\", ma tale riclassificazione, insieme a molte altre sinonimizzazioni unilaterali di generi ben noto, non fu presa in considerazione dagli altri ricercatori. La classificazione di Currie di tutto il materiale dei troodontidi nordamericani nella singola specie \"Troodon formosus\" fu ampiamente adottata da altri paleontologi, e tutti i campioni di un tempo chiamati \"Stenonychosaurus\" furono denominati \"Troodon\" nella letteratura scientifica attraverso il XXI secolo.\nTuttavia, il concetto che tutti i troodontidi nordamericani del Cretaceo superiore appartenessero ad una singola specie ha cominciato ad essere messa in discussione subito dopo il 1987, quando gli studi di Currie furono pubblicati, perfino dallo stesso Currie. Currie e colleghi (1990) hanno osservato che mentre i fossili dei troodontidi ritrovati a Judith River erano tutti \"T. formosus\", i troodontidi fossili provenienti da altre formazioni, come ad esempio dalla Formazione Hell Creek o dalla Formazione Lance, potevano benissimo appartenere a specie diverse. Nel 1991, George Olshevsky assegn\u00f2 i fossili della Formazione Lance, originariamente nominati \"Pectinodon bakkeri\" ma in seguito sinonimizzati con \"Troodon\", alla specie \"T. bakkeri\". Mentre diversi altri ricercatori (tra cui Currie) decisero di mantenere i fossili della Formazione Dinosaur Park, come una specie separata di \"Troodon\", ossia \"T. inequalis\" (ex \"Stenonychosaurus inequalis\").\nNel 2011, Zanno e colleghi hanno esaminato la storia contorta della classificazione dei troodontidi del tardo Cretaceo nel Nord America. Longrich (2008) dichiar\u00f2 \"Pectinodon bakkeri\" come un genere valido, e ha notato che i numerosi esemplari del Cretaceo superiore attualmente assegnati a \"Troodon formosus\" quasi certamente rappresentano numerose nuove specie, ma che \u00e8 necessaria una revisione pi\u00f9 approfondita dei campioni. Poich\u00e9 l'olotipo di \"T. formosus\" \u00e8 costituito da singolo dente, questo pu\u00f2 rendere \"Troodon\" un \"nomen dubium\".\nNel 2017, Aaron J. van der Reest e Currie hanno testato che la presunta specie \"T. inequalis\" differiva abbastanza da \"T. formosus\", da essere classificata come genere a s\u00e9 stante, riesumando quindi \"Stenonychosaurus\" come un genere valido.\nPaleobiologia.\nSi pensa che lo \"Stenonychosaurus\" fosse un predatore, ipotesi sostenuta dal suo artiglio a falce dei piedi e la sua buona visione binoculare.\nTuttavia, come evidenziato dai fossili, i denti dello \"Stenonychosaurus\", sono diversi da quelli di qualunque altro dinosauro teropode, suggerendo che l'animale avesse invece una dieta variegata e onnivora. Infatti, le ganasce si incontrano in un ampio spazio, a forma di U, simile a quello di un'iguana, una specie di lucertola adattatasi ad un'alimentazione quasi esclusivamente erbivora. Inoltre, i denti dispongono di grandi dentellature chiamate denticoli, presente sul margine del dente. Questi denticoli, distanziati tra loro puntano tutti verso la punta del dente, e sono quindi perfetti per tagliare e strappare. Il paleontologo Holtz, not\u00f2 che anche l'anatomia dell'animale poteva sostenere una dieta onnivora, come ad esempio le mani adatte ad afferrare, il grande cervello e la visione stereoscopica, sono caratteristiche presenti in molti animali onnivori odierni come i procioni.\nStudi sulla crescita dei troodontidi, condotta su alcuni campioni e su vari embrioni, hanno documentato questi animali raggiungessero la piena maturit\u00e0 intorno ai 3-5 anni.\nRiproduzione.\nIl paleontologo John R. Horner ha scoperto innumerevoli nidi e uova di dinosauro nel 1983, all'interno della Formazione Two Medicine, nel Montana. Varriccho \"et al.\" (2002) descrisse otto di questi nidi. Attualmente questi nidi sono conservati nella collezione del Museum of the Rockies e il loro numero di classificazione sono MOR 246, 299, 393, 675, 676, 750, 963, 1139. Nel 1984, trov\u00f2 le ossa isolate e alcuni scheletri parziali del thescelosauride \"Orodromeus\" molto vicino ai nidi, per queste attribu\u00ec i nidi ad \"Orodromeus\". Horner e Weishampel (1996) hanno riesaminato gli embrioni conservati nelle uova e hanno determinato che tali uova e nidi appartenevano in realt\u00e0 ad un troodontide, e non ad \"Orodromeus\". Varricchio \"et al.\" (1997) ebbe la conferma di questa ipotesi grazie alla scoperta e alla descrizione di uno scheletro parziale di uno \"Stenonychosaurus\" adulto (MOR 748) a contatto con almeno cinque uova (MOR 750), probabilmente in una posizione di cova.\nVarricchio \"et al.\" (1997) descrissero anche l'esatta struttura dei nidi dell'animale. I nidi erano costruiti da sedimenti, di forma piatta, di circa 100\u00a0cm di diametro interno e con un bordo rialzato che circondava le uova. I nidi pi\u00f9 completi contenevano tra le 16 (numero minimo di MOR 246) e le 24 (MOR 963) uova. Le uova sono a forma di goccia allungate, con le estremit\u00e0 pi\u00f9 affusolate rivolto verso il basso e incastonate a circa a met\u00e0 strada nel sedimento. Le uova venivano collocate ad angolo in modo che, in media, la met\u00e0 superiore era pi\u00f9 vicina al centro del nido. Non ci sono prove di materiale vegetale all'interno del nido.\nGrazie ai numerosi nidi ritrovati, Varricchio \"et al.\" (1997) sono stati in grado di estrarre prove sufficienti per dedurre alcune caratteristiche della biologia riproduttiva dei troodontidi. I risultati mostrano che questi animali avevano un tipo di riproduzione intermedia tra i coccodrilli e gli uccelli, come filogenesi farebbe prevedere. Le uova sono statisticamente raggruppate in coppie, il che suggerisce che l'animale aveva due ovidotti funzionali, come i coccodrilli, piuttosto che uno, come negli uccelli. I coccodrilli depongono molte uova che sono di piccole dimensioni in proporzione al corpo dell'animale adulto. Gli uccelli depongono meno uova ma pi\u00f9 grandi. I troodontidi rappresentano uno stadio intermedio, con un uovo di circa 0,5\u00a0kg per un esemplare adulto di 50\u00a0kg. Questo \u00e8 10 volte pi\u00f9 grande dei rettili della stessa massa, ma due uova alla volta sono pi\u00f9 o meno equivalenti a 1.1\u00a0kg previsto per un uccello di 50\u00a0kg.\nVarricchio ha anche trovato le prove di una deposizione iterativa, in cui una femmina adulta potrebbe deporre un paio di uova ogni uno o due giorni, e poi assicurarsi una schiusa simultanea ritardando la cova fino a quando tutte le uova non sono state deposte. Il nido MOR 363 \u00e8 stato trovato con 22 uova schiuse, e gli embrioni trovati nelle uova di MOR 246 erano in stadi di sviluppo molto simili tra loro, il che implica che tutti i pulcini nascevano contemporaneamente. Gli embrioni hanno un grado avanzato di sviluppo scheletrico, il che implica che erano precoci o addirittura superprecoci. Gli autori hanno stimato che i tempi di deposizione, cova e schiusa delle uova copriva un arco di 45 o 65 giorni. Inoltre, i paleontologi non hanno trovato alcuna prova del fatto che i giovani rimanessero nel nido dopo la schiusa e hanno suggerito che dopo un certo tempo dalla schiusa essi si disperdessero come i cuccioli dei coccodrilli o i pulcini dei megapodi.\nVarricchio \"et al.\" (2008) hanno esaminato l'istologia ossea del campione MOR 748 e hanno scoperto che mancavano gli schemi di riassorbimento osseo che possano indicare che l'esemplare era una femmina che aveva appena deposto le uova. Hanno anche misurato il rapporto tra il volume totale delle uova negli innesti della massa corporea di un esemplare adulto. Essi hanno confrontato questo rapporto e il tipo di strategie di genitoriale utilizzato dagli uccelli esistenti e dai coccodrilli, e con grande sorpresa hanno scoperto che l'esemplare adulto che covava il nido era un maschio. Da questo hanno concluso che le femmine di troodontidi deponevano le uova ma non le covavano, compito che spettava ai maschi, o in alternativa maschi e femmine si davano il cambio nella cova, come i moderni pinguini. Ci\u00f2 potrebbe essere un comportamento comune tra i dinosauri maniraptorani e gli uccelli basali.\nTeoria del \"Dinosauroide\" di Russell.\nNel 1982, Dale A. Russell, allora curatore dei fossili di vertebrati presso il Museo Nazionale del Canada ad Ottawa, aveva ipotizzato un possibile percorso evolutivo per il \"Troodon\", secondo cui quest'ultimo si sarebbe evoluto sopravvivendo all'estinzione di massa del Cretaceo-Paleocene, circa 65 milioni di anni fa. Russell sugger\u00ec che l'animale potrebbe essersi evoluto in esseri intelligenti simili nel piano del corpo all'uomo. Nel corso del tempo geologico, Russell ha osservato che vi era stato un costante aumento del quoziente di encefalizzazione o EQ (il peso relativo del cervello rispetto ad altre specie con lo stesso peso corporeo) tra i dinosauri. Russell aveva scoperto il primo cranio di troodontide e aveva osservato che, mentre il suo EQ era bassa rispetto agli esseri umani, era invece sei volte superiore a quello degli altri dinosauri. Russell sugger\u00ec quindi che se l'andamento dell'evoluzione del \"Troodon\" non si fosse interrotta, la sua scatola cranica sarebbe arrivata a misurare circa 1100 centimetri cubi, paragonabile a quella di un essere umano.\nTutti i troodontidi avevano tre dita semi-manipolative, in grado di afferrare, manipolare e tenere oggetti in una certa misura, e una visione binoculare. Russell propose quindi che il suo \"Dinosauroide\", come tutti i membri della famiglia dei troodontidi, avrebbe avuto grandi occhi e tre dita per mano, uno dei quali sarebbe stato parzialmente opponibile. Russell ha anche ipotizzato che il \"Dinosauroide\" avrebbe avuto un becco senza denti. Come con la maggior parte dei rettili moderni (e degli uccelli), il \"Dinosauroide\" avrebbe avuto i genitali interni. Russell ipotizz\u00f2 anche la presenza di un ombelico, in quanto una placenta favorisce lo sviluppo di una grande cervello. Tuttavia, non avrebbe posseduto ghiandole mammarie, e avrebbe nutrito i suoi piccoli, come fanno alcuni uccelli, ossia rigurgitando il cibo. Infine ipotizz\u00f2 che il suo linguaggio sarebbe suonato un po' come il canto degli uccelli.\nSmentite e critiche alla teoria.\nNegli ambienti scientifici questa ipotesi \u00e8 stato percepita pi\u00f9 come \"spettacolare\" che davvero utile, e l'esperimento mentale di Russell fu accolto con critiche dai paleontologi, molti dei quali sottolinearono che il suo \"Dinosauroide\" era eccessivamente antropomorfo. Nel 1988, Gregory S. Paul, Thomas R. Holtz Jr. e Darren Naish sostennero che se anche il cervello dei troodontidi fosse cresciuto e la loro evoluzione fosse andata avanti, probabilmente il \"Troodon\" avrebbe mantenuto comunque un corpo da teropode standard, con una postura orizzontale e una lunga coda, e probabilmente avrebbe manipolato gli oggetti con il muso e piedi, come i moderni uccelli, piuttosto che con \"mani\" umane."}
{"id": "631472", "revid": "77358", "url": "https://it.wikipedia.org/wiki?curid=631472", "title": "Riserva delle Gole del Sagittario", "text": ""}
{"id": "631474", "revid": "1609015", "url": "https://it.wikipedia.org/wiki?curid=631474", "title": "Madonna del Latte", "text": "La Madonna del Latte o galactotrofusa, in latino Madonna lactans o \"Virgo Lactans\", \u00e8 un'iconografia cristiana ricorrente in arte, talora accompagnato dall'espressione \"monstra te esse matrem\". Questa iconografia \u00e8 presente anche in ambito ortodosso con la definizione greca \u03a0\u03b1\u03bd\u03b1\u03b3\u03b9\u03b1 \u0393\u03b1\u03bb\u03b1\u03ba\u03c4\u03bf\u03c4\u03c1\u03bf\u03c6\u03bf\u03c5\u03c3\u03b1 (\"Panaghia Galaktotrophosa\"). Nel rito romano la festa liturgica della Madonna del Latte non ha una data precisa ma spesso coincide con altre feste mariane (per esempio il 2 luglio o l'8 settembre) o cade nei mesi mariani per eccellenza (maggio o ottobre).\nSignificato dell'iconografia.\nLa Vergine \u00e8 rappresentata a seno scoperto, colta nell'atto di allattare il figlio o in procinto di farlo oppure mentre un singolo getto di latte o distinte gocce del medesimo scendono dal suo seno direttamente nella bocca di Ges\u00f9, di un Santo, di un alto prelato oppure di altri personaggi legati alla religione cristiana.\nNella prima versione dell'iconografia, Maria \u00e8 rappresentata frontale come \"Madre di Dio\" e \"patrona delle puerpere\": l'opera ha carattere intimo e materno ed esprime la natura umana insita in Cristo assieme a quella divina.\nNella seconda, lo scopo della composizione \u00e8 quello di mostrare la predilezione di Maria per un personaggio concretamente vissuto, il quale, volendo essere presentato come esempio da seguire dalla Chiesa alla comunit\u00e0 dei fedeli, \u00e8 mostrato nell'atto di ricevere la benevolenza della Vergine.\nTalora la sua benevolenza \u00e8 diretta a un gruppo indefinito di uomini, quali le anime del Purgatorio, che ricevono sollievo dalle loro sofferenze grazie al latte che ella generosamente concede loro.\nLe prime rappresentazioni.\nL'iconografia \u00e8 risalente all'Antico Egitto, epoca in cui erano diffusissime le immagini della dea Iside intenta ad allattare il figlio Horus e il cui culto durer\u00e0 ancora a lungo intrecciandosi con il Cristianesimo. Addirittura molte statue di Iside furono ribattezzate o venerate come Madonne originali.\nLe prime rappresentazioni iconografiche ufficiali della \"Madonna del Latte\" si ritrovano nell'Egitto ormai cristianizzato del VI o VII secolo dopo Cristo, essa \u00e8 ritratta mentre allatta Ges\u00f9 Bambino o in procinto di farlo. Sono immagini molto stilizzate che soprattutto alludono pi\u00f9 che mostrare. In questi casi la composizione \u00e8 una variante dell'iconografia della \"Madonna col Bambino\". Dall'Egitto copto ebbero poi ampia diffusione presso le chiese orientali nell'arte bizantina, con nome greco di \"Galaktotrophousa\". Da qui si diffuse poi, nei secoli seguenti, anche in Occidente. Tale tipologia di \"Madonne del Latte\" divenne molto popolare nella scuola pittorica toscana e nel Nord Europa a partire dal Trecento.\nNell'Europa occidentale con il culto si diffuse inoltre l'uso di custodire nelle chiese come reliquie ampolle contenenti il latte della Madonna (il Sacro Latte), cui si attribuivano gli effetti miracolosi di restituire il latte alle puerpere che lo avessero perso.\nAlla ricerca di rappresentazioni realistiche.\nPer\u00f2 \u00e8 nel primo Trecento che la rappresentazione iconografica della \"Madonna del latte\" perde le proprie caratteristiche stilizzate a favore di una rappresentazione pi\u00f9 realistica. Da alcuni critici l'opera di Ambrogio Lorenzetti \u00e8 considerate ai vertici di questo periodo. Nell'opera di Lorenzetti la Madonna perde la frontalit\u00e0 tipica delle icone bizantine ed \u00e8 rappresentata rivolta verso Ges\u00f9 bambino. Lo stesso avviene con il Bambino che volge lo sguardo anche verso l'osservatore. Secondo Leo Steinberg l'esposizione del seno e la rappresentazione realistica del bambino \"\"forniva ai credenti l'assicurazione che il Dio attaccato alla mammella di Maria si era fatto uomo, e che colei che sosteneva il Dio-uomo, nella sua pochezza, si era garantito infinito credito in Cielo\".\". L'umanizzazione della Madonna e del bambino incontr\u00f2 il favore dei fedeli e la sacralizzazione dell'atto di allattare un bambino convinse le donne ad identificarsi maggiormente coinvolgendole anche emotivamente. Il culto della Madonna del Latte si diffuse in tutta Europa e soprattutto nelle campagne dove i contadini le attribuirono una forte valenza simbolico-taumaturgica attribuendole anche svariati miracoli.\nPer circa due secoli numerosi furono gli artisti famosi che si cimentarono nella sacra rappresentazione, sono esempi le seguenti opere:\nIn altri casi la Vergine \u00e8 rappresentata assieme a personaggi della religione cristiana differenti da Ges\u00f9 Bambino, come santi o alti prelati.\nIn queste composizioni il latte fuoriesce dal seno della Madonna nella forma di un unico getto o di singole gocce riversandosi direttamente nella bocca del personaggio.\nNe sono esempio:\nPresso il Santuario della Madonna del Sangue in quel di Re, comune della provincia del Verbano-Cusio-Ossola, \u00e8 conservato un dipinto della \"Madonna del latte\", che fu oggetto di un evento miracoloso nel 1494: un piccolo affresco della \"Madonna del Latte\", colpito da una pietra, inizi\u00f2 a sanguinare.\nLa Controriforma e il declino dell'iconografia.\nIl Concilio di Trento, iniziato nel 1543, con il decreto: \"De invocatione, veneratione, et reliquiis sanctorum et sacris imaginibus\" defin\u00ec la posizione della Chiesa riguardo alle iconografie devozionali.\nTra gli scopi di questo decreto vi era il voler evitare immagini di natura sensuale o percepite come tali dalla morale dell'epoca. La Riforma cattolica tridentina annover\u00f2 tra queste immagini sconvenienti, che si riteneva potessero fuorviare il fedele, le rappresentazioni di Maria a seno scoperto poich\u00e9 accusate di distogliere i fedeli dalla preghiera. Fu demandato ai vescovi il compito di valutare le varie rappresentazioni e di decidere se queste dovessero essere ritoccate, oppure rimosse. Nella diocesi di Milano fu in particolare Carlo Borromeo a trovare sconvenienti tali immagini molto diffuse in Brianza, facendo provvedere in molti casi a coprirle con ritocchi. Alcune chiese intitolate alla \"Madonna del latte\" mutarono denominazione.\nMentre l'iconografia della \"Madonna del Latte\" decadeva, per contro la venerazione popolare delle antiche immagini continu\u00f2 legata al desiderio di maternit\u00e0."}
{"id": "631476", "revid": "409613", "url": "https://it.wikipedia.org/wiki?curid=631476", "title": "Columbite-tantalite", "text": "La columbite-tantalite, (detta anche Coltan) \u00e8 una miscela complessa di columbite (Fe, Mn)Nb2O6 e tantalite (Fe, Mn)Ta2O6, due minerali della classe degli ossidi che si trovano molto raramente come termini puri.\nIl termine \"coltan\" \u00e8 usato colloquialmente in Africa per riferirsi ad una columbite-tantalite a relativamente alto tenore di tantalio. La miscela estratta in diversi paesi africani \u00e8 spesso scambiata con armi e altri beni da organizzazioni paramilitari e guerrieri africani, in particolare nella regione del fiume Congo.\nCaratteristiche mineralogiche.\nColumbite e tantalite costituiscono una serie isomorfa a causa della mutua vicarianza fra tantalio e niobio nel reticolo cristallino. I termini della serie (si veda anche la tabella sottostante) non sono equamente diffusi in natura, ma vedono prevalente un tenore medio-elevato di niobio (o ossido di niobio) a causa della maggior rarit\u00e0 del tantalio.\nI minerali della serie cristallizzano nel sistema \"rombico\", classe di simmetria \"bipiramidale\". Formano cristalli ad \"habitus\" prismatico e tabulare, tozzi, opachi, di colore nero o grigio molto scuro, ma si rinvengono pi\u00f9 generalmente in aggregati compatti microcristallini dello stesso colore o in concrezioni con samarskite ((Yb, Er)4[(Nb, Ta)2O7)]3) con cui la columbite-tantalite forma delle associazioni regolari.\nLa columbo-tantalite pur essendo un minerale duro, \u00e8 molto fragile e tende facilmente a sfaldarsi e disgregarsi formando una polvere nera-rosso bruna.\nI minerali della serie cristallizzano in ambiente magmatico ipoabissale per lento raffreddamento da un fuso molto ricco in silice e si ritrovano quindi in pegmatiti granitiche, ma tendono ad accumularsi - essendo minerali ferrosi e a causa della loro durezza - in sedimenti alluvionali (con una granulometria sabbiosa data la facile sfaldabilit\u00e0) formatisi per degradazione delle rocce che li contengono.\nLa columbite-tantalite \u00e8 il minerale di estrazione primario del tantalio di cui fornisce la quasi totalit\u00e0 della produzione mondiale e il minerale di estrazione secondario del niobio (dal 10 al 15% della produzione mondiale).\nUtilizzi.\nIl niobio si usa nell'industria metallurgica per la preparazione di leghe metalliche con elevato punto di fusione, per aumentare la resistenza alla corrosione in alcuni tipi di acciai inossidabili e, infine, nella preparazione dei materiali superconduttori a bassa temperatura critica.\nIl tantalio si usa sotto forma di polvere metallica nell'industria elettronica e dei semiconduttori per la produzione di condensatori ad alta capacit\u00e0 e dimensioni ridotte, che sono largamente usati in telefoni cellulari e computer.\nNomenclatura.\nLa rarit\u00e0 del tantalio rispetto al niobio, la circostanza per cui fino alla met\u00e0 del XIX secolo questi due metalli di transizione erano considerati lo stesso elemento chimico (\"columbio\") e, infine, la rarit\u00e0 dei due termini mineralogici puri ha fatto s\u00ec che storicamente il termine columbite in mineralogia fosse usato \u2013 e sia usato ancora \u2013 per definire anche la miscela \"columbite-tantalite\".\nColtan.\n\"Coltan\" (contrazione per \"columbo-tantalite\") \u00e8 il nome comune e colloquiale usato in Africa (nella regione geografica del Congo) e, talvolta, dall'industria mineraria in Africa per una columbite-tantalite a relativamente alto tenore di tantalio.\nIl termine \"coltan\" ha ottenuto un particolare riscontro da parte dei mass media per le connotazioni sociali, etiche e politiche che assume, nella Repubblica democratica del Congo e in Ruanda, l'estrazione e la vendita para-legale e non controllata di columbo-tantalite. Il minerale estratto in questi paesi \u00e8 usato come una redditizia fonte economica da parte di diversi movimenti di guerriglia e concorre, quindi, indirettamente ad alimentare la guerra civile nella regione del Congo. Particolare riscontro dei mass media si \u00e8 avuto nel 2019 dopo le dichiarazioni del presidente venezuelano Nicol\u00e1s Maduro, il quale ha affermato di aver inaugurato il pi\u00f9 grande giacimento di coltan nel Sudamerica.\nProduzione e disponibilit\u00e0.\nI maggiori giacimenti minerari di columbo-tantalite sono localizzati in Australia occidentale, Nigeria e, soprattutto, Brasile (pur essendo presente in quantit\u00e0 minori anche in altri Stati del Sud America, come ad esempio in Venezuela), dove essendo concentrati anche i principali giacimenti mondiali di pirocloro (il minerale di estrazione primario) si realizza la massima produzione mondiale di niobio con 29.900 tonnellate totali. Oltre il 95% delle riserve totali mondiali di niobio (5.200.000 tonnellate di riserve stimate, 4.300.000 economicamente sfruttabili) sono costituite dal pirocloro e dalle columbiti-tantaliti brasiliane.\nNel 2005, la produzione annuale di niobio in Brasile a partire dalla sola columbite-tantalite assomma a circa 3.000 tonnellate; segue l'Australia con circa 300 tonnellate e altri paesi con valori molto pi\u00f9 modesti (qualche decina di tonnellate).\nLa variet\u00e0 di columbo-tantalite con un alto tenore di tantalio (quella che viene chiamata colloquialmente \"coltan\" in Africa meridionale) ha i maggiori giacimenti in Australia dove sono state prodotte, nel 2005, 1200 tonnellate di tantalio con riserve totali stimate per 80.000 tonnellate (40.000 sfruttabili economicamente). La compagnia mineraria australiana \"Sons of Gwalia Ltd\" rappresentava, con due miniere, il maggior estrattore mondiale di tantalio.\nLe miniere in Brasile hanno fornito, al 2005, una produzione di sole 215 tonnellate annue di tantalio, ma si stimano riserve per 73.000 tonnellate. Il maggior produttore africano \u00e8 il Mozambico con 260 tonnellate annue. Altri produttori africani sono Repubblica Democratica del Congo (provincia del Katanga), Nigeria, Ruanda, Uganda e Etiopia con produzioni annue inferiori alle 50 tonnellate. L'entit\u00e0 delle riserve totali in Africa non \u00e8 stata ancora stimata.\nLa sproporzione fra la produzione mondiale totale di niobio (34.000 tonnellate comprendendo anche il pirocloro) e tantalio (circa 1.900 tonnellate) \u00e8 un indicatore della rarit\u00e0 in natura del tantalio come elemento chimico.\nIl coltan nella R.D. del Congo.\nIl valore commerciale del tantalio \u00e8 molto elevato e, di conseguenza, anche una bassa produzione, come quella congolese, pu\u00f2 fornire elevati proventi economici.\nCon l'aumento della richiesta mondiale di tantalio, si \u00e8 fatta particolarmente accesa la lotta fra gruppi para-militari e guerriglieri per il controllo dei territori congolesi di estrazione. Un'area particolarmente interessata \u00e8 la regione congolese del Kivu (sul confine centro-orientale della Repubblica Democratica del Congo) e i due stati confinanti, Ruanda e Uganda; gli intermediari che trattano la vendita del coltan in questi due paesi si approvvigionerebbero, infatti, dai giacimenti minerari congolesi.\nI proventi del commercio semilegale di coltan (cos\u00ec come di altre risorse naturali pregiate) attuato dai movimenti di guerriglia che controllano le province orientali del Congo, alimentano la guerra civile in questi territori. Tuttavia, il fatto che gruppi armati o comunque non rappresentanti societ\u00e0 statali e industrie, si impossessino del minerale e lo vendano con grossi introiti ad acquirenti principalmente occidentali od asiatici non costituisce di per s\u00e9 un reato in nessuno dei tre stati interessati, rendendo pi\u00f9 controversa la situazione.\nAll'acquisto di columbo-tantalite congolese si sarebbero interessate, come intermediarie, anche organizzazioni criminali europee ed asiatiche dedite al traffico illegale di armi, che verrebbero scambiate con il minerale.\nQuesto minerale oggi serve per realizzare i pi\u00f9 avanzati computer dal lato dell\"'hardware\". Da questo la necessit\u00e0 di approvvigionarsi con acquisti che passano anche sopra le attivit\u00e0 governative: esse, negli ultimi anni non riuscendo a disciplinare l'esportazione del minerale, intrapresero la linea di proibirne l'estrazione, favorendo la nascita di bande di commercianti, talvolta composte di stessi soldati dell'esercito regolare. Tutte le guerre dell'ultimo periodo del Congo sono state motivate dalla volont\u00e0 di impadronirsi di questi giacimenti e di poter esercitare di fatto un monopolio sulla loro estrazione effettuata a mano da persone improvvisate, e contrabbandare, verso le frontiere dei paesi vicini, in cui non esiste controllo alla sua commercializzazione, il minerale grezzo per venderlo alle grandi industrie produttrici di componenti elettronici.\nLa questione dello sfruttamento incontrollato delle risorse congolesi ha raggiunto un livello di gravit\u00e0 tale da interessare l'ONU che ha pubblicato, nell'ottobre 2002, un rapporto che accusava le compagnie impegnate nello sfruttamento delle risorse naturali del paese africano - tra cui il \"coltan\" - di favorire indirettamente il prosieguo della guerra civile.\nNell'inchiesta in merito all'acquisto di columbite-tantalite venne coinvolta anche la H.C Starck, una sussidiaria della Bayer che si occupa della raffinazione di metalli di transizione quali il molibdeno, niobio, tantalio, tungsteno e renio e della produzione per il mercato dell'elettronica, dei semiconduttori e dei superconduttori, di parti di precisione in leghe speciali e componenti ceramici (vedi Bayer#Controversia sulla guerra civile in Congo).\nIl rapporto del 2002 fu alla base di una condanna di ordine generale da parte del Consiglio di Sicurezza delle Nazioni Unite, nel 2003, in merito allo sfruttamento delle risorse naturali della Repubblica Democratica del Congo che comprendono, oltre alla columbite-tantalite, anche diamanti, smeraldi, uranio, oro e altri metalli preziosi.\nIl \"Tantalum-Niobium International Study Centre\" - un'organizzazione internazionale con sede in Belgio che raggruppa i maggiori produttori, raffinatori e intermediari mondiali di tantalio e niobio - ha esortato i suoi associati ad evitare l'approvvigionamento di columbo-tantalite congolese e rwandese denunciando come eticamente inaccettabile tale commercio in quanto la vendita del minerale in quei paesi finanzia e ha finanziato la guerra civile oltre ad aver creato danni ambientali a causa dello sfruttamento minerario indiscriminato."}
{"id": "631493", "revid": "228587", "url": "https://it.wikipedia.org/wiki?curid=631493", "title": "DEC PRISM", "text": "PRISM \u00e8 un'architettura di processori a 32 bit RISC sviluppata da Digital Equipment Corporation (DEC). Il progetto era l'ultimo di una serie di progetti interni alla DEC che tra gli anni 82-85 studiarono lo sviluppo di un processore RISC. Il progetto puntava a realizzare una versione su silicio del processore nel 1988 ma il management della societ\u00e0 decise di cancellare il progetto. L'anno successivo parti un nuovo progetto che utilizzando buona parte dal lavoro del gruppo PRISM svilupp\u00f2 la famiglia di processori DEC Alpha.\nPeriodo storico.\nAgli inizi degli anni 80 la DEC stava attraversando un enorme successo, la societ\u00e0 aveva un elevato flusso di cassa ed elevate disponibilit\u00e0 economiche che investiva copiosamente in ricerca e sviluppo. Molti progetti furono avviati per fornire alla societ\u00e0 le \"nuove idee\", ma i progetti non erano coordinati e quindi erano molto dispersivi.\nI processori RISC erano una delle \"nuove idee\" e tra il 1982 e il 1985 almeno quattro progetti furono avviati per lo studio di macchine RISC. Il laboratorio DEC Western Research Laboratory (WRL) di Palo Alto nel 1982 svilupparo il progetto Titan, un processore ad alte prestazioni basato su tecnologia ECL e progettato per essere utilizzato con un sistema UNIX. Lo stesso anno Alan Koton e Dave Orbits (l'inventore di Spacewar!) iniziarono lo sviluppo di SAFE (\"Streamlined Architecture for Fast Execution\"), un processore a 64 bit ad alte prestazioni per il sistema operativo OpenVMS. Rich Witek e Dan Dobberuhl nel 1984 avviarono lo sviluppo di HR-32 (\"Hudson, RISC, 32-bit\") un coprocessore RISC da utilizzare su macchine VAX. Nello stesso anno Dave Cutler avvi\u00f2 il progetto CASCADE dei laboratori DECwest a Seattle.\nPRISM.\nI dirigenti DEC decisero di fare un po' di ordine dei vari progetti e nel 1985 affidarono a Cutler il compito di sviluppare un singolo processore RISC scelsero Witek sono progettista capo dell'architettura. Inizialmente il progetto parti con un progetto a 64 bit che in seguito fu ridotto a 32 bit. nell'agosto del 1985 il primo progetto di massima fu pronto e le specifiche ad alto livello dell'architettura furono rese disponibili, in modo che si potesse sviluppare nello specifico le singole unit\u00e0 funzionali. Le specifiche PRISM furono sviluppate in molti mesi di lavoro da parte di un team di cinque persone. Il team era formato da Dave Cutler, Dave Orbit, Rich Witek, Dileep Bhandarkar e Wayne Cardoza. Nel 1985-86 il progetto era pronto a 98% e venne sviluppata una accurata simulazione del processore da Pete Benoit che utilizzava un ampio VAXcluster per funzionare.\nNella gestione dei numeri interi il PRISM adott\u00f2 molte soluzioni che ricordavano il progetto MIPS. Delle istruzioni a 32 bit i 6 bit pi\u00f9 alti e i 5 pi\u00f9 bassi venivano utilizzati per definire le istruzioni mentre i bit centrali venivano utilizzati per definire i registri utilizzati e le costanti incluse. Il processore includeva sessantaquattro registri a differenza del MIPS che ne prevedeva solo trentadue ma la gestione era simile. Il PRISM come il MIPS non utilizzava la register window, una caratteristica del progetto Berkeley RISC/SPARC.\nIl progetto PRISM aveva degli aspetti innovativi nel set di istruzioni. Il PRISM includeva Epicode (\"extended processor instruction code\") che veniva utilizzato per definire un set di istruzioni speciali utilizzate per fornire al sistema operativo delle ABI stabili, indipendenti dall'implementazione specifica del processore. Epicode disponeva di 22 registri a 32 bit dedicati. Il processore includeva un insieme di istruzioni vettoriali che disponevano di 16 registri a 64 bit che potevano essere utilizzati con svariate configurazioni.\nVennero progettate die versione del sistema. La DECwest lavor\u00f2 alla versione ad alte prestazioni in tecnologia ECL chiamata Crystal mentre la Semiconductor Advanced Development sviluppo la MicroPRISM, una versione CMOS del processore. MicroPRISM fu il primo progetto pronto a nell'aprile del 1988 venne inviato alla fabbrica di semiconduttori. Inoltre Cutler stava sviluppando un nuovo sistema operativo basato su microkernel chiamato Mica. Il sistema operativo avrebbe offerto un sistema operativo di tipo UNIX e un sistema VMS su una serie di servizi comuni.\nDissapori e la cancellazione.\nDurante lo sviluppo di PRISM la societ\u00e0 era coinvolta in una profonda discussione interna su quale fosse la migliore strategia da intraprendere. Molte nuove macchine VAX erano state presentate ma il mercato VAX era costantemente eroso da altri concorrenti che grazie a macchine a basso costo rubavano clienti alla DEC. Le fazioni in seno alla societ\u00e0 dibatterono ampiamente su come comportarsi. Alcuni gruppi premevano per abbandonare il mercato di fascia bassa dei server e di concentrarsi sul mercato dei server pi\u00f9 grandi e costosi. Altri gruppi consigliavano di indirizzare la societ\u00e0 nel mercato delle workstation utilizzando dei processori dedicati. Altri suggerivano di re-implementare i VAX con un'architettura RISC.\nI problemi di gestione della societ\u00e0 gener\u00f2 attriti e dissapori tra i vari gruppi di ricerca che si ostacolarono a vicenda rallentando lo sviluppo complessivo dei vari progetti. I dissapori interni tra i gruppi rallentarono la revisione dell'architettura che venne terminata solamente nel 1986. Lo sviluppo delle unit\u00e0 di supporto come la memory management unit e la Floating Point Unit venne interrotto dato che alcuni progettisti spingevano per l'abbandono dei progetto e 32 bit per un progetto a 64 bit delle unit\u00e0. L'architettura MicroPRISM venne infine terminata nel 1988.\nIn quel periodo dato i continui ritardi di progettazione DEC decise di sviluppare delle workstation basate su processori MIPS 3000 e utilizzanti un porting del sistema operativo Ultrix per macchine MIPS. Dopo la riunione iniziale che diede il via al progetto i prototipi delle macchine furono pronti in 90 giorni e andarono in produzione nel gennaio del 1989. In una riunione del luglio 1988 la compagnia decise di cancellare il progetto PRISM e di concentrarsi sulle macchine basate su MIPS e sui server VAX.\nIronicamente ogni tentativo di migliorare le prestazioni dei server VAX si dimostr\u00f2 un fallimento. Il VAX 9000 venne continuamente ritardato e quando fu infine disponibile le nuove macchine Unix lo superavano in prestazioni e costava solo una frazione del suo costo (oltre ad essere molto pi\u00f9 compatte). Apparentemente nella stessa riunione che cancello il progetto PRISM Ken Olsen preoccupato da una possibile disfatta dei server VAX avvio un nuovo progetto su architettura RISC. Questo progetto fu la base che l'anno successivo port\u00f2 allo sviluppo dell'architettura Alpha.\nNote.\nDEC PRISM non va confuso con l'Apollo PRISM, che venne utilizzato nelle workstation Apollo DN10000."}
{"id": "631496", "revid": "77358", "url": "https://it.wikipedia.org/wiki?curid=631496", "title": "Fyodor Fyodorovich Ushakov", "text": ""}
{"id": "631501", "revid": "1793900", "url": "https://it.wikipedia.org/wiki?curid=631501", "title": "Contea di Putnam (New York)", "text": "Putnam \u00e8 una contea del sud-est dello Stato di New York negli Stati Uniti. Fa parte dell'area metropolitana di New York.\nGeografia fisica.\nConfina a nord con la contea di Dutchess, a est con la contea di Fairfield dello Stato del Connecticut, a sud con la contea di Westchester. Ad ovest il confine \u00e8 segnato dal fiume Hudson che la separa dalle contee di Orange a ovest e di Rockland a sud-ovest.\nIl territorio \u00e8 prevalentemente collinare essendo interessato dalle alture dell\"'Hudson Highlands\". La massima elevazione viene raggiunta in prossimit\u00e0 dello \"Scofield Ridge\" di 469 metri. La contea \u00e8 ricca di laghi sia naturali che artificiali. Tra i laghi sono da ricordare il \"lago Oscawana\" e le riserve di \"Croton Falls Reservoir\" e di \"Bog Brook Reservoir\", che con altri laghi artificiali, riforniscono di acqua potabile la citt\u00e0 di New York.\nStoria.\nLa contea deriva il suo nome dal generale della guerra d'indipendenza Israel Putnam. \nIl territorio della contea ha fatto parte della contea di Dutchess fino al 1812 quando ne venne separato per dar vita all'attuale contea."}
{"id": "631504", "revid": "486946", "url": "https://it.wikipedia.org/wiki?curid=631504", "title": "Juvecaserta", "text": ""}
{"id": "631506", "revid": "125325993", "url": "https://it.wikipedia.org/wiki?curid=631506", "title": "Sporting Club Juvecaserta", "text": "Lo Sporting Club Juvecaserta \u00e8 una societ\u00e0 di pallacanestro della citt\u00e0 di Caserta, erede dello \"Sporting Club Juventus\" operante dal 1951 al 1998 e della quale, nel 2008, aveva riacquistato tutti i titoli vinti ed i trofei del passato.\nGrazie anche al suo vivaio, negli anni '80 e '90, diviene una delle principali squadre italiane ed europee vincendo una Coppa Italia ed uno scudetto nella stagione 1990-91. Dopo il fallimento del 1998, \nnella stagione 2003-04, due squadre locali militanti in serie B1 si uniscono formando un unico club che nel 2008 riporta Caserta in Serie A. \nDopo un anno di stop, nella stagione 2018\u201319 milita in Serie B1 con il nome di Sporting Club Juvecaserta dopo aver acquisito il titolo dal Venafro. Nel luglio 2019, a seguito dell'esclusione dal campionato di Serie A2 della neopromossa Amatori Pescara, viene ripescata in luogo della compagine abruzzese ma la permanenza nella seconda serie dura soltanto una stagione. Al termine del campionato 2019-2020, il club bianconero viene infatti escluso dalla Serie A2 a seguito dei controlli della Comtec. Nel stagione successiva la Juvecaserta Academy acquista il titolo e partecipa al campionato di Serie C Silver regionale, venendo poi promossa in Serie C Gold, dove tutt'ora milita.\nStoria.\nLe origini.\nLa societ\u00e0 Juvecaserta nasce a Caserta nel dopoguerra, nel 1951, ad opera di un gruppo di appassionati locali. La denominazione \"Sporting Club Juventus\" fu opera di Santino Piccolo che le diede questo nome perch\u00e9 grande tifoso della squadra di calcio torinese.\nAll'inizio si giocava sui campi in terra battuta del Liceo classico Pietro Giannone di Caserta.\nL'epoca Maggi\u00f2.\nNel 1971, l'imprenditore Giovanni Maggi\u00f2 prese in mano la squadra improntando la societ\u00e0 in senso professionistico e nel 1975 giunse in A2, retrocedendo per\u00f2 a fine anno: il ritorno in seconda serie avverr\u00e0 nuovamente nel 1978. Nella stagione 1979-80 arriv\u00f2 lo sponsor, il giornale locale \"Il Diario di Caserta\" seguito tre anni dopo da un altro sponsor locale \"Latte Matese\".\nNel frattempo giunse a Caserta, in sostituzione di Santino Piccolo il manager Giancarlo Sarti che cre\u00f2 il nucleo vincente della nuova gestione. Nel 1982-83 arriv\u00f2 uno sponsor importante, la Indesit e con i soldi il tecnico Bogdan Tanjevi\u0107 che in seguito \u00e8 stato anche allenatore della nazionale italiana ed il cecchino brasiliano Oscar Schmidt. La squadra arriv\u00f2 2\u00aa e partecip\u00f2 per la prima volta ai play-off scudetto (allora il regolamento prevedeva la partecipazione ai play-off per le prime due di A2).\nStagione 1982-1983.\nDurante questa stagione avvenne il cambiamento. La squadra arriv\u00f2 seconda in campionato ed ottenne la promozione. Questo era il roster:\nAi massimi vertici italiani.\nNel 1983-84 all'esordio in A1 arriv\u00f2 8\u00b0 e approd\u00f2 nuovamente ai play-off. Nello stesso anno esord\u00ec in campo internazionale (Coppa Kora\u0107) ma soprattutto raggiunse la finale di Coppa Italia che segn\u00f2 l'inizio di un periodo ad alti livelli ma che la fecero apparire agli occhi dei tifosi l'eterna incompiuta, sempre seconda.\nNella stagione 1985-86, con lo sponsor Mobilgirgi arriv\u00f2 alla finale di Coppa Kora\u0107 che perse a favore della Virtus Roma (sponsorizzata Banco di Roma) ed in finale scudetto, sconfitta dall'Olimpia Milano sponsorizzata Simac. Stesso copione l'anno successivo con Franco Marcelletti in panchina contro la Tracer Milano.\nNella stagione successiva (1987-88) la Juvecaserta vinse il primo trofeo importante: la Coppa Italia, strappata alla storica squadra della Pallacanestro Varese. In quell'annata si assiste ad un avvicendamento alla presidenza del club: al deceduto Giovanni Maggi\u00f2 subentra il figlio Gianfranco, 31 anni. Nel 1988-89, ad Atene la squadra \u00e8 finalista di coppa delle Coppe contro il Real Madrid, venendo battuta dopo un tempo supplementare. Finalista anche in coppa Italia, persa a favore della Virtus Bologna.\nNella stagione 1990-91 la Juvecaserta, sponsorizzata Phonola, si classific\u00f2 seconda in campionato. Dopo aver eliminato Pesaro e la Virtus Bologna rispettivamente ai quarti ed in semifinale, ritrov\u00f2 l'Olimpia Milano sponsorizzata Philips in finale scudetto. Milano si port\u00f2 avanti 1-0 nella serie, poi Caserta impatt\u00f2 sull'1-1, ma Milano and\u00f2 ancora avanti 2-1 salvo poi essere nuovamente raggiunta sul 2-2. Lo scudetto si decise quindi al termine di gara5, disputata il 21 maggio 1991 al Forum di Assago col pronostico a favore dei lombardi: la sfida si concluse col punteggio di 88-97 per i bianconeri, che festeggiarono il loro primo scudetto. Mai nessuna squadra del sud era riuscita nell'impresa di conquistare il tricolore. Il sogno dei tifosi casertani si coron\u00f2 con Franco Marcelletti in panchina ed in campo i titolari Ferdinando Gentile (28 punti), Vincenzo Esposito (che assistette al resto della partita da bordo campo, dopo un grave infortunio al ginocchio rimediato in quel match), Sandro Dell'Agnello (top-scorer casertano con 30 punti), Tellis Frank (13) e Charles Shackleford (20 punti e 20 rimbalzi).\nIl roster della squadra campione d'Italia era:\nIl declino post-scudetto.\nLa NBA, che in quegli anni organizzava la McDonald's Open Cup, ruppe la tradizione e non invit\u00f2 i campioni d'Italia di Caserta. Gli americani sembrarono aver visto lontano, il declino della Juvecaserta era cominciato. Nella stagione 1993-94 retrocesse in A2. Nel 1997-98 la Juve, oramai divenuta una multinazionale comprendente atleti di tutto il mondo, ottenne una sofferta salvezza, per poi scomparire del tutto e non iscriversi al campionato successivo.\nLa rifondazione e il ritorno in A.\nNell'estate del 2003 dalla fusione delle societ\u00e0 Ellebielle e Falchetti Caserta nasce la nuova Juvecaserta Basket. Parte cos\u00ec la cavalcata verso il ritorno in Serie A.La compagine allenata da Bruno Innocenti inizia il proprio percorso di risalita dalla serie B\nL\u2019anno seguente \u00e8 l'anno dei playoff promozione: in tutti i tre anni infatti Caserta, come negli anni ottanta si conferma \"l'eterna incompiuta\", venendo infatti eliminata sempre a un passo dal sogno. Bisogna attendere i playoff giusti, quelli della stagione 2007-08: dopo aver superato Rimini ai quarti e Soresina in semifinale, il ritorno in paradiso avviene dopo quattro gare di finale contro l'Aurora Jesi.\nAl secondo esordio in A nel 2008-09 i casertani sfiorano il colpaccio a Roma contro la Lottomatica perdendo per 83-81 dopo un tempo supplementare. Dopo un'altra sconfitta contro Cant\u00f9 in casa per 82-64 arriva la prima vittoria in volata contro l'Armani Jeans Milano per 72-70. Successivamente arrivano le sconfitte a Treviso, Teramo, in casa contro Pesaro ma a questo punto si registra un deciso rialzo grazie alle vittorie su Ferrara, Udine, Virtus Bologna e in trasferta contro Montegranaro. Una nuova serie di sconfitte porta per\u00f2 la Eldo Caserta a dover lottare per la salvezza, comunque conquistata alla penultima giornata con l'indolore sconfitta di Bologna contro la Fortitudo (a retrocedere sar\u00e0 poi proprio la formazione bolognese).\nLa stagione 2009-10 vede la Juvecaserta di nuovo ai vertici della pallacanestro italiana. Infatti la squadra chiude la stagione regolare al secondo posto lasciandosi alla spalle squadre molto pi\u00f9 quotate all'inizio della stagione stessa. La marcia della squadra casertana, dopo un ottimo play-off, si arresta alle semifinali con la sconfitta in gara-5, dopo una serie tiratissima, con l'Olimpia Milano. Le semifinali di play-off vogliono comunque dire tanto: esse infatti permettono dopo quasi vent'anni d'assenza il ritorno in Europa, ovvero primo turno preliminare di Eurolega.\nLa stagione 2010-11 non \u00e8 comunque fortunata come la precedente. I bianconeri terminano all'undicesimo posto conquistando la salvezza ma rimanendo lontani dai play-off.\nIn Europa, dopo essere stata eliminata nel primo turno preliminare di Eurolega contro i russi del Chimki, i campani \"retrocedono\" in Eurocup. Qui passa il primo girone piazzandosi al secondo posto alle spalle dell'ALBA Berlino e il secondo girone sempre secondo dietro al Estudiantes Madrid che vale l'accesso ai quarti di finale. La vittoria ai quarti vorrebbe dire \"Final Four\" a Treviso ma sulla strada verso il PalaVerde \u00e8 nuovamente una russa a spegnere i sogni dei casertani: la UNICS Kazan' batte al PalaMaggi\u00f2 Caserta di 6 punti e al ritorno in Russia si conferma vincente, questa volta con soli 2 punti che significano eliminazione per Caserta.\nLa stagione successiva Caserta ridisegna completamente il roster, l'unico tra i superstiti \u00e8 Doornekamp che viene eletto capitano. Nel roster entrano a far parte cestisti come Collins, Righetti, Stipanovic ed a campionato in corso l'ex NBA Charlie Bell. Caserta parte subito forte con 3 successi in altrettante gare tra cui quello prestigioso sul campo di Siena. La stagione scorre via senza particolari problemi e l'obiettivo prefissato dalla dirigenza cio\u00e8 la salvezza viene raggiunto senza particolari patemi d'animo.\nDopo un campionato chiuso al penultimo posto (2011-12) e due chiusi al 9\u00ba posto (2012-13 e 2013-14), la Juvecaserta inizia il torneo 2014-2015 con 14 sconfitte consecutive. Durante questo periodo vengono esonerati prima il coach Emanuele Molin e poi il suo sostituto Zare Markovski, fino alla promozione da vice a capo allenatore di quel Vincenzo Esposito gi\u00e0 protagonista da giocatore dello scudetto casertano nel 1991. Tra il gennaio e il febbraio 2015, la squadra colleziona 4 vittorie di fila tanto da rientrare nella lotta salvezza. Pochi giorni pi\u00f9 tardi, la societ\u00e0 viene penalizzata di un punto in classifica per aver pagato in ritardo i contributi IRPEF. Caserta rimane in corsa per la salvezza fino all'ultima giornata, quando il calendario la contrappone in trasferta alla diretta concorrente Pesaro, appena un punto sopra. La sfida dell'Adriatic Arena viene vinta 80-70 dai pesaresi, risultato che condanna i bianconeri al ritorno in seconda serie.\nNel luglio 2015, grazie alla richiesta avanzata dalla Virtus Roma di poter partecipare al campionato di Lega Gold 2015-2016, la squadra viene ripescata in Lega A.\nNella stagione 2015-2016 la gestione della squadra viene affidata ad una vecchia gloria come Sandro Dell'Agnello che porta la Juvecaserta al 14\u00ba posto riuscendo a raggiungere la salvezza grazie alla vittoria casaliga nell'ultima giornata contro l'Aquila Basket Trento.\nIl 14 luglio 2017 viene esclusa dalla Serie A per inadempienze economiche; l'esclusione viene poi confermata il successivo 26 luglio 2017 dal CONI.\nLa rinascita, l'ennesima ricaduta e la ripartenza dai campionati regionali..\nIl 19 gennaio 2018 viene convocata una conferenza stampa presso la sede della Provincia di Caserta, nella quale, alla presenza del presidente dell'ente Giorgio Magliocca, viene comunicata l'acquisizione del titolo sportivo di Serie B appartenente alla Dynamic Venafro, titolo che verr\u00e0 trasferito a Caserta a partire dal 1\u00ba luglio 2018. Tale acquisizione \u00e8 necessaria per poter riaccedere e partecipare ai campionati nazionali. Nel luglio del 2019, a seguito dell'esclusione dal campionato dell'Amatori Pescara, subentra agli abruzzesi nel campionato di A2.\nA maggio 2020, dopo il fallimento della gestione Iavazzi, entra in gioco l'ex ciclista professionista Nicola D'Andrea che per\u00f2 non riesce ad iscrivere la squadra al campionato di serie A2. A fine estate la Juvecaserta Academy, societ\u00e0 sorta nel 2011 come scuola di basket, si iscrive al campionato di Serie C Silver regionale, ereditando cos\u00ec la vecchia compagine. Dopo aver finito il campionato in seconda posizione, accede al poule promozione dove conclude prima e guadagnandosi la promozione in Serie C Gold. \nColori e simboli.\nColori.\nI colori ufficiali della Juvecaserta Basket sono il bianco e il nero, in tributo alla squadra di calcio della , di cui Santino Piccolo era tifoso.\nStrutture.\nPalazzetto.\nIl PalaMaggi\u00f2 fu costruito nel 1982, \u00e8 stato completato in circa 100 giorni. Il PalaMaggi\u00f2 ospita le partite interne della Juvecaserta, compagine cestistica che ha vinto uno scudetto (1990-1991) e una Coppa Italia (1987-1988). Il presidente di quella squadra era Giovanni Maggi\u00f2, a cui \u00e8 intitolato il palazzetto dello sport. Il PalaMaggi\u00f2 ha continuato ad ospitare sulle sue tavole le partite dei bianconeri anche dopo il fallimento, avvenuto nel 1998.\nAttualmente conosciuto anche con il nome di Paladec\u00f2, vi si disputa il campionato di Serie A2 e periodicamente ospita concerti, spettacoli e manifestazioni varie.\nJuvecaserta Store.\nLo Juvecaserta Store viene fondato dalla societ\u00e0 della Juvecaserta, sotto iniziativa di Raffaele Iavazzi, il 9 marzo 2016. Il \u201csalotto bianconero\u201d, una iniziativa della Juvecaserta, realizzata con la collaborazione dell\u2019arch. Alfonso Cantelli e finalizzata alla creazione di un luogo dedicato agli appassionati di pallacanestro, aperto alla citt\u00e0, sede di incontro per gli amanti di questo sport.\nCestisti.\nNumeri ritirati.\nPrima squadra:\nGiovanili:\nPalmar\u00e8s.\nLe finali disputate.\n1986 vs. Olimpia Milano\n1987 vs. Olimpia Milano\n1984 vs. Virtus Pallacanestro Bologna\n1989 vs. Virtus Pallacanestro Bologna\n1989 vs. \n1986 vs. Virtus Roma\nTifoseria.\nIl primo gruppo organizzato della tifoseria bianconera fu il \"Black Panthers Club\", sorto negli anni settanta quando la Juvecaserta giocava ancora al vecchio Palazzetto di Caserta. Dopo il loro scioglimento si formarono i gruppi di matrice ultr\u00e0; il primo fu la \"Giovent\u00f9 Bianconera\" (anni ottanta), mentre da una loro costola nacque, nel 1989, l\"'Inferno Bianconero\", destinato a diventare gruppo trainante del tifo casertano dopo lo scioglimento della \"Gbn\". L'Inferno ha occupato la curva Ancilotto del Palamaggi\u00f2 fino al 2012, anno dello scioglimento. Nella curva Quattro Stelle, invece, presero brevemente posto altri gruppi minori (il \"Sud\" e i \"1951\"). Dopo il 2012 gli ultr\u00e0 casertani si sono riuniti tutti sotto la firma \"Curva Ancilotto\", per poi costituire nel 2015 i gruppi \"Casertani\" e \"Solo per i diffidati\" (o \"S.P.I.D.\"). Verso la fine del 2016 i \"Casertani\" decidono di sciogliersi rendendo gli \"S.P.I.D.\" l'unico gruppo organizzato della curva Ancilotto.\nLa Juvecaserta pu\u00f2 contare anche su alcuni sostenitori illustri. Tifosi bianconeri sono infatti lo scrittore Roberto Saviano, i musicisti della Piccola Orchestra Avion Travel, il rapper Frankie hi-nrg mc e l'attore Toni Servillo.\nAmicizie e rivalit\u00e0 sportive.\nTifoserie amiche\nTifoserie rivali"}
{"id": "631513", "revid": "228587", "url": "https://it.wikipedia.org/wiki?curid=631513", "title": "Coro (architettura)", "text": "Il coro nell'architettura cristiana \u00e8 la parte terminante di una chiesa, contenente l'altare maggiore. Spesso questa parte si trova rivolta verso est, in direzione del sorgere del sole e della citt\u00e0 santa di Gerusalemme.\nVisto dall'esterno, il coro comprende tutta la massa architettonica dell'estremit\u00e0 di una chiesa, inclusi i muri.\nNelle chiese a pianta basilicale pu\u00f2 comprendere anche il transetto, che in questo caso rimane meno evidente, come nel caso del Duomo di Firenze o di Salisburgo, dove il transetto \u00e8 fortemente inglobato col corpo della cupola sia esternamente, che all'interno.\nNelle chiese con pianta a croce latina, in genere, viene definito coro la parte architettonica oltre il transetto; corrispondente nella Croce cristiana alla parte dove Ges\u00f9 crocifisso pose la testa.\nStoria.\nAlle origini del Cristianesimo, finite le persecuzioni dei cristiani grazie all'Editto di Milano redatto nel 313 dall'Imperatore Costantino il Grande che concesse la libert\u00e0 al culto cristiano, furono erette le prime basiliche paleocristiane. Allora il presbiterio era situato direttamente alla fine della navata centrale.\nCon lo sviluppo della liturgia e l'ascesa del monachesimo si evolse anche la caratteristica architettonica nota come \"Coro\". Questo termine apparve per la prima volta ad opera di scrittori della Chiesa occidentale come Isidoro di Siviglia e Onorio Augustodunenese che collegarono il termine alla \"corona\", ossia il circolo del clero e cantori che si riunivano intorno all'altare. Fu in questo periodo che sorse la necessit\u00e0 di creare i cosiddetti stalli, o \"scranni\", del coro (inteso come mobilio), ossia quei seggi o sedili atti a far sedere, durante le funzioni e preghiere, il \"coro\" di prelati, alti dignitari ecclesiastici e la schola cantorum.\nIl coro venne presto allegato al presbiterio. Quest'ultimo, che dapprima era una semplice piattaforma sopraelevata al centro della navata basilicale, venne circondato dagli stalli, come si pu\u00f2 ancora vedere nella Basilica di Santa Maria Maggiore a Roma o nel Duomo di Modena.\nIn seguito, con lo sviluppo dell'architettura ecclesiastica, evolutasi e affermatasi soprattutto durante le epoche romaniche e gotiche, la chiesa inizi\u00f2 ad assumere una pianta a croce, e il presbiterio trov\u00f2 il suo punto tradizionale nella parte finale della chiesa, oltre il transetto, e con esso, spesso, il mobilio del coro, da cui prese il nome tutta la struttura.\nPeriodo alto-medievale.\nNell'architettura paleocristiana, per costruire le prime chiese, venne adottato un tipo di edificio detto basilica. Si ispirava agli esempi delle basiliche civili romane, atte ad accogliere grandi folle, alle quali vennero fatte sostanziali modifiche. Il modello preso non fu tanto quello della basilica-tribunale, ma piuttosto la tipologia della cosiddetta \"Basilica palatina\", dove l'imperatore si mostrava al popolo nell'enfasi dell'abside di fondo (come nella basilica Palatina di Costantino a Treviri); in questo senso alla \"Maiestas Imperialis\" si assimil\u00f2 e poi sostitu\u00ec la \"Maiestas Divinae\" del cristianesimo.\nIl nuovo modello per la chiesa divenne la cosiddetta basilica paleocristiana, con pianta a tre navate e unica abside semicircolare sul fondo della navata centrale. I maggiori esempi di questo genere ancora visibili sono le basiliche papali di Roma, le prime costruite, e quelle bizantine di Ravenna.\nIl primo notevole cambiamento deriv\u00f2 dall'influsso orientale dell'architettura bizantina, grazie all'introduzione del Transetto e della conseguente trasformazione da pianta basilicale a pianta a croce; come si nota gi\u00e0 nella Basilica di Santa Sofia a Costantinopoli. Ben presto la fine della navata centrale, oltre il transetto se presente, venne sopraelevata di qualche gradino, e vi venne posto il cosiddetto Tramezzo, o \"Pergula\", o Jub\u00e9, dando cos\u00ec origine al presbiterio, atto ad accogliere i personaggi della liturgia: prelati, alti dignitari ecclesiastici.\nDavanti al tramezzo era posizionata la Schola Cantorum, ove si trovavano i cantores, che era a sua volta separata dalla navata da plutei marmorei (sita prima del transetto per gli edifici che ne predisponevano). Successivamente, con Gregorio Magno, il presbiterio venne sempre pi\u00f9 sopraelevato rispetto all'aula della chiesa, il che favor\u00ec la creazione di cripte semi-sotterranee al disotto dell'area presbiteriale. Il dislivello fra la parte del presbiterio e quella delle navate divenne tale che quei pochi gradini divennero vere e proprie rampe di scale, trasformando la parte antistante del presbiterio come ingresso alla cripta. I seggi della Schola cantorum, dunque, furono spostanti dentro l'area del presbiterio, spesso disposti lungo le pareti dell'abside, dando cos\u00ec la nascita del \"Coro\" intenso come parte architettonica di una chiesa.\nNell'architettura carolingia vennero aggiunte due absidi minori a chiusura delle navate laterali. Infatti in quest'epoca crebbe notevolmente l'importanza data alle reliquie che vennero acquisite sempre in numero maggiore e custodite in oggetti sempre pi\u00f9 preziosi e spettacolari detti reliquiari. Le reliquie attiravano moltissimi fedeli, i quali, spesso, si recavano a venerarle anche tramite lunghissimi pellegrinaggi. Nacque, dunque, la necessit\u00e0 di avere un luogo all'interno della chiesa dedicato alla loro esposizione ai fedeli. Il posto doveva essere il pi\u00f9 vicino possibile al coro, la parte pi\u00f9 sacra dell'edificio, e le cappelle ricavate nelle absidiole minori, ne rappresentavano il luogo ideale. Con l'accrescere della quantit\u00e0 di reliquie e di pellegrini, si accrebbe il numero di cappelle, ora ricavate anche lungo i bracci del transetto rivolti verso l'altare, come si trova nel monastero di Ripoll in Spagna, e a volte disposte in ordine scalare per profondit\u00e0, come nella \"Chiesa di San Ginesio\" a Ch\u00e2teaumeillant, in Francia.\nPeriodo romanico.\nA partire dall'anno 1000 si riscontra una notevole ripresa dell'architettura e delle costruzioni. I pellegrinaggi si fanno sempre pi\u00f9 importanti e i fedeli sempre pi\u00f9 numerosi, soprattutto a destinazione dei due luoghi \"Santi\" medievali per antonomasia: Santiago di Compostela e Roma. Dai fulcri di partenza e lungo le grandi strade che vi portano, il Camino franc\u00e9s o le Vie romee, sorgono sempre pi\u00f9 numerosi i luoghi sacri come tappe del pellegrinaggio e quindi vi si sviluppano notevolmente le architetture. Il numero crescente di fedeli apportano una grande quantit\u00e0 di mezzi che vengono impiegati per l'erezioni di innumerevoli edifici sempre pi\u00f9 grandi. Proprio nel corso del X secolo i grandi architetti francesi dello stile romanico creano un nuovo tipo di coro. Vi aggiungono un corridoio semi-circolare tutt'attorno al presbiterio, il deambulatorio, ove si aprono diverse cappelle, le cappelle radiali. Questo nuovo impianto permetteva alla gran folla di venerare le reliquie contenute nelle cappelle, circolandovi davanti, senza perturbare lo svolgimento delle funzioni religiose. Il Coro a deambulatorio aveva regole volumetriche precise, che le dava una forma scalare-piramidale. L'abside del presbiterio, infatti, appare di altezza maggiore e dominante del complesso, decrescendo s'imposta l'anello del deambulatorio e infine le absidiole delle cappelle radiali. Questo tipo di coro, apparso per la prima volta in Francia durante la costruzione della seconda chiesa dell'Abbazia di Cluny (948-981) si diffuse nel Paese intorno al 1130; e dal 1150 si irradier\u00e0 in tutta Europa, ma soprattutto oltralpe.\nPeriodo gotico.\nCon l'architettura gotica il Coro a deambulatorio diventa il prototipo d'oltralpe da seguire. L'abside principale del presbiterio viene cinta da uno o pi\u00f9 deambulatorio sui quali si aprono numerose cappelle radiali. La \"Cappella assiale\", quella aperta sulla parte estrema della chiesa, lungo il suo asse appunto, acquista molta importanza crescendo nelle dimensioni rispetto alle altre.\nIn Italia, anche se appare in rari esempi, si resta piuttosto ancorati a un modello ad abside semicircolare o poligonale.\nCon il gotico le forme del coro si allungano fino all'estremo, sorretto ora anche da svettanti archi rampanti atti a sostenere i pilastri sempre pi\u00f9 alti e sottili. Le murature lungo il corso dei secolo XIII, XIV e XV, scompaiono sempre pi\u00f9 lasciando il posto a grandi e preziose vetrate che inondano gli edifici di una luce colorata assai mistica. Nelle opere del nord-Europa i cori vengono dotati di altissimi tetti spioventi che contribuiscono a uno sviluppo ascensionale piramidale.\nIl Coro pi\u00f9 alto del mondo, seppur incompiuto, \u00e8 quello della Cattedrale di Beauvais, dove le volte interne arrivano fino a ben 48,5 metri, e il tetto, all'esterno, tocca i 68 metri\nEpoche successive.\nCon l'influsso dello stile rinascimentale, proveniente dall'Italia, man mano le forme ritornano al gusto classico e a una tendenza alla semplificazione e riduzione dei volumi. Per tanto anche se la tradizione gotica resta forte tanto pi\u00f9 si sale verso nord dalle Alpi, l'architettura a partire dal Quattrocento in Italia, e dal XVI secolo oltralpe, accoglie i motivi pi\u00f9 rotondi e meno appuntiti del Rinascimento.\nSi tende anche ad abbandonare la struttura del Coro a deambulatorio, piuttosto volto all'utilizzo di un'abside semplice semicircolare, in seguito fortemente ripresa anche dalle successive epoche barocche e soprattutto neoclassica.\nIn Francia, nelle grandi chiese, la struttura a deambulatorio persister\u00e0 fino alla Rivoluzione francese. Esempi notevoli ne sono le barocche Chiesa di Saint-Sulpice a Parigi e la Cattedrale di Versailles.\nTipi di coro.\nCoro absidato.\n\u00c8 una struttura terminante con un'abside, la quale pu\u00f2 essere anche poligonale, cio\u00e8 sfaccettata, che aggetta dalla struttura posteriore dell'edificio.\nPu\u00f2 presentare tre varianti:\nI maggiori esempi sono visibili nel Duomo di Cefal\u00f9, nella Pieve dell'Assunta a San Leo.\nCoro trilobato.\n\u00c8 un tipo di coro assai raro costituito da tre absidi pi\u00f9 o meno della stessa grandezza disposte attorno alla parte terminale del corpo basilicale.\nPu\u00f2 anche essere circoscritto attorno a una cupola centrale innestato direttamente all'aula della chiesa. In questo caso il transetto non si presenta come una vera navata trasversale, ma risulta costituito da due grandi absidi, come, o leggermente minori, di quella del presbiterio. Esempi pi\u00f9 evidenti sono costituiti dal Duomo di Firenze, Duomo di Salisburgo, Chiesa di San Martino a Saint-Martin-de-Londres, in Francia.\nCoro piatto.\nIl coro \"piatto\" presenta il presbiterio terminante con una parete dritta, piatta, spesso \u00e8 aperta da uno o pi\u00f9 finestroni. \u00c8 una caratteristica particolare degli edifici costruiti dall'Ordine cistercense, che rinuncia alle curve esterne della chiesa. Rifletteva la struttura del coro dell'Abbazia di Clairvaux costruito da San Bernardo ancora vivente, che presentava un coro piatto appena aggettante dal transetto.\nVenne utilizzato soprattutto nelle chiese di campagna, in quanto di dimensioni modeste e impiantate sovente su una navata unica, un coro di questo tipo presentava costi contenuti.\nEsempi pi\u00f9 notevoli sono dati dalla Cattedrale di Laon, dalla Basilica di San Domenico a Perugia, Duomo di Orvieto, Basilica di Santa Maria Novella a Firenze, dalle chiese abbaziali cistercensi e dalle cattedrali gotiche inglesi.\nCoro a deambulatorio.\n\u00c8 una complessa struttura architettonica che si sviluppa da un'abside centrale poligonale la quale viene attorniata da un corridoio anulare detto deambulatorio dove si innestano diverse cappelle radiali. Il Coro a deambulatorio aveva regole volumetriche precise, che conferiva una forma scalare-piramidale. L'abside del presbiterio, infatti, appare di altezza maggiore e dominante del complesso, decrescendo s'imposta l'anello del deambulatorio e infine le absidiole delle cappelle radiali.\nQuesto tipo di coro, apparso per la prima volta in Francia durante la costruzione della seconda chiesa dell'Abbazia di Cluny (948-981) si diffuse nel Paese intorno al 1130; e dal 1150 si irradier\u00e0 in tutta Europa, ma soprattutto Oltralpe.\nDiventer\u00e0 il modello di coro per antonomasia dell'architettura gotica. La complicata costruzione, tutta giocata su equilibri di masse e pesi, comportava un enorme dispendio di denaro, tempo e manodopera, tanto che divenne simbolo della potenza e ricchezza delle citt\u00e0 e regni che ne possedevano.\nA volte la cappella radiale che sorge sull'asse della chiesa, dietro l'altar maggiore, pu\u00f2 presentarsi maggiore, per profondit\u00e0 e altezza delle altre. Detta \"Cappella assiale\" conteneva le reliquie pi\u00f9 importanti dell'edificio, e spesso \u00e8 dedicata al patrono della chiesa.\nIn Italia questo tipo di coro non si diffuse molto, rari esempi sono costituiti dalle romaniche chiesa di Santa Maria a Pie' di Chienti nelle Marche, e dall'Abbazia di Sant'Antimo in Toscana, e dal gotico Duomo di Milano. Quest'ultimo, anche se privo di cappelle radiali, rappresenta sia un notevole esempio di coro a deambulatorio nella penisola, sia un grandioso esempio dell'architettura gotica di stampo nord-europeo in Italia."}
{"id": "631514", "revid": "124626860", "url": "https://it.wikipedia.org/wiki?curid=631514", "title": "Elisabetta (madre del Battista)", "text": "Elisabetta \u00e8 un personaggio del Vangelo secondo Luca, madre di Giovanni Battista e parente di Maria (Luca 1,36). La Chiesa cattolica la considera santa e ne celebra la memoria il 23 settembre assieme al marito san Zaccaria.\nElisabetta \u00e8 scritto anche come \"Elisheba\" (dall'aramaico \u05d0\u05b1\u05dc\u05b4\u05d9\u05e9\u05b6\u05c1\u05d1\u05b7\u05e2 / \u05d0\u05b1\u05dc\u05b4\u05d9\u05e9\u05b8\u05c1\u05d1\u05b7\u05e2, \"colei che giura per Dio\"; in ebraico , in greco \u1f18\u03bb\u03b9\u03c3\u03ac\u03b2\u03b5\u03c4 (Elisavet), in ebraico tiberiense ; arabo \u0623\u0644\u064a\u0635\u0627\u0628\u0627\u062a\"Alyassabat\").\nDescrizione.\nSecondo il Vangelo di Luca, Elisabetta era moglie di Zaccaria, membro della classe sacerdotale ebraica, ed era parente di Maria. Tuttavia, il grado esatto di parentela non \u00e8 specificato nei Vangeli. Nella tradizione cristiana pi\u00f9 tarda \u00e8 definita sua cugina, figlia di Ismeria, figlia a sua volta di Emerenzia e sorella di sant'Anna. \nI due coniugi erano ormai di et\u00e0 avanzata quando Zaccaria, mentre svolgeva il suo servizio nel Tempio di Gerusalemme, ebbe la visione dell'arcangelo Gabriele il quale gli annunci\u00f2 la prossima nascita di un figlio (fino a quel momento non ne avevano avuti). Poich\u00e9 Zaccaria non gli credette, per convincerlo Gabriele lo fece diventare muto fino a che il suo annuncio non si fosse adempiuto. Zaccaria riacquist\u00f2 la parola dopo che il bambino fu nato e, durante il rito della circoncisione, gli fu imposto il nome di Giovanni, come l'angelo aveva ordinato.\nAl sesto mese di gravidanza, Elisabetta ricevette la visita di Maria, che nel corso dell'Annunciazione era stata avvertita che Elisabetta era incinta. All'udire il saluto di Maria, Elisabetta \u00abfu ricolma di Spirito Santo\u00bb, il bambino le sussulto' in grembo, e riconobbe Maria come la madre del Salvatore salutandola con le famose parole \u00abbenedetta fra le donne\u00bb e \u00abmadre del mio Signore\u00bb. Maria rispose intonando l'inno del Magnificat. Questo episodio \u00e8 ricordato nella dottrina cristiana come la Visitazione (dal latino \"Visitatio\").\nSecondo la tradizione, il villaggio in cui vivevano Zaccaria ed Elisabetta (che il Vangelo non nomina, indicando solo che si trovava sulle montagne della Giudea) era l'attuale Ain Karem, anticamente Ebron, ad alcuni chilometri da Gerusalemme. Qui sorgono una chiesa dedicata a san Giovanni Battista e una dedicata alla Visitazione.\nRicorrenza.\nElisabetta non fu mai dichiarata santa con un processo di canonizzazione. La sua data di commemorazione varia a seconda della confessione religiosa:\nNell'Islam.\nZaccaria e Elisabetta sono oggetto di culto nella religione islamica. Il Corano menziona pi\u00f9 volte il nome di Zaccaria, mai quello di Elisabetta, accettato dalla tradizione che si rif\u00e0 in questo aspetto ai Vangeli.\nIl Corano menziona:&lt;br&gt;"}
{"id": "631515", "revid": "98077", "url": "https://it.wikipedia.org/wiki?curid=631515", "title": "Televenditori", "text": ""}
{"id": "631516", "revid": "124672820", "url": "https://it.wikipedia.org/wiki?curid=631516", "title": "Celtic Frost", "text": "I Celtic Frost (pronuncia: [ ]) sono stati un gruppo heavy metal svizzero nato nel 1984 a Zurigo. La band ha avuto un enorme impatto su numerosi gruppi del metal estremo, in particolare black, death e gothic metal. La loro musica \u00e8 sempre stata difficile da etichettare, per via anche di influenze esterne all'heavy metal, come glam rock, art rock, pop e classica. Questa commistione introdotta dai Celtic Frost dar\u00e0 vita ad un genere di cui la band fu tra i maggiori capostipiti, con la pubblicazione dell'album \"Into the Pandemonium\": l'avantgarde metal.\nMusicalmente i Celtic Frost furono influenzati principalmente dall'heavy metal di Black Sabbath, Angel Witch, Mot\u00f6rhead e Venom, ma anche da generi esterni al metal come il Gothic rock di Bauhaus, Siouxsie and the Banshees e Christian Death e l'hardcore punk dei Discharge.\nStoria.\nLe origini e i primi due dischi (1984 - 1985).\nLe origini dei Celtic Frost risiedono negli Hellhammer, gruppo speed/thrash che aveva pubblicato tre demo e un EP tra il 1982 e il 1984.\nLa prima formazione, formata nel maggio 1984, comprende Tom G. Warrior e Martin Eric Ain, rispettivamente ex cantante/chitarrista e bassista degli Hellhammer, e il batterista Isaac Darso. Il nome viene scelto casualmente, quando i componenti del gruppo si imbattono nel disco \"Frost and Fire\" dei Cirith Ungol.\nDopo una sola sessione di prova Darso viene licenziato e al suo posto subentra il session man Stephen Priestly, con cui inizialmente il gruppo si esibisce in cover di gruppi NWOBHM come Angel Witch e Aragorn. Presto tuttavia la band inizia a registrare il disco di debutto, con la partecipazione di Horst Maller e Hertha Ohling come voci addizionali e di Oswald Spengler come violino; in seguito all'abbandono di Priestly, i Celtic Frost inizialmente pensano di rimpiazzarlo con Jeff Cardelli dei Lipstick, ma in seguito scelgono Reed St.Mark dei Crown.\nIl debutto \"Morbid Tales\" esce nel giugno 1984 e riceve recensioni molto discordanti; alcuni danno grande importanza al disco, altri lo liquidano allo stesso modo dei lavori degli Hellhammer. L'album viene pubblicato in due versioni: quella europea include sei tracce mentre quella statunitense ha due bonus track, \"Morbid Tales\" e \"Return to the Eve\". Dal punto di vista culturale la band dichiara influenze da Howard Phillips Lovecraft, Aleister Crowley, Robert E. Howard e Charles Baudelaire, mentre i testi trattano generalmente della decadenza della societ\u00e0 umana e del crollo che tutti gli imperi devono prima o poi subire.\nNel 1985 segue l'EP \"Emperor's Return\", pubblicato anche in una versione picture disc oggi molto ricercata; cos\u00ec com'era accaduto per \"Morbid Tales\", i critici di settore si dividono nettamente tra sostenitori e contestatori del sound proposto dalla band. I membri della band, nel retro-copertina, sono raffigurati in atteggiamenti minacciosi e poco rassicuranti: foto sfocate, borchie, cartuccere, face paint; anche questo modo di rappresentarsi sar\u00e0 fonte d'ispirazione per le future leve black metal.\nPoco dopo questa pubblicazione i Celtic Frost fanno anche le loro prime apparizioni live, di supporto ai Beast e ai Mass in Germania e Austria, mentre alcune date inizialmente fissate in Italia insieme agli Astaroth vengono rinviate. Durante la registrazione del secondo disco sorgono divergenze tra Ain e il resto della band, che portano all'abbandono dello stesso Ain e al reclutamento di Dominic Steiner, bassista del gruppo glam rock Junk Food. Il disco esce nell'ottobre 1985 con il titolo \"To Mega Therion\" e presenta sperimentazioni con nuovi strumenti musicali, fra cui timpani, corni francesi e voci liriche, grazie alla presenza dei musicisti ospiti Wolf Bender e Claudia-Maria Mokri. Inoltre, il disco \u00e8 il primo con copertina illustrata dall'artista H.R. Giger, con cui la band collaborer\u00e0 anche in seguito. Poco dopo la pubblicazione dell'album, Steiner esce dalla band in seguito ad ulteriori dissidi, favorendo il ritorno di Ain, con cui i Celtic Frost fanno la loro prima apparizione live oltreoceano a Montr\u00e9al assieme a Voivod, Possessed, Nasty Savage e Destruction. Pi\u00f9 tardi quello stesso anno Warrior produce il primo disco dei Coroner, prima di partire in tour in Europa con la band nel febbraio 1986 insieme a Helloween e Grave Digger, che tocca tra l'altro il festival Metalysee di Bruxelles e Londra. In giugno i Celtic Frost tornano nuovamente in Nordamerica per una serie di concerti con Running Wild e Voivod.\nL'approdo all'avant-garde metal, il fallimento di \"Cold Lake\" e lo scioglimento (1986 - 1991).\nPer tenere alta l'attenzione dei fan, verso la fine del 1986 viene pubblicato l'EP \"Tragic Serenades\", contenente remix di tracce di \"To Mega Therion\", due tracce registrate nuovamente con Ain e una nuova versione di \"Return to the Eve\".\nDurante la registrazione del terzo disco viene reclutato un secondo chitarrista, lo statunitense Richi Desmond, ma questi presto torna negli USA a causa delle troppe divergenze con gli altri componenti e in seguito si unir\u00e0 ai Sabbat per il disco \"Mourning Has Broken\". Terminate le prime registrazioni, la band intraprende un breve tour europeo assieme a Metallica, Crimson Glory e Anthrax.\nIl terzo album \"Into the Pandemonium\" esce nel novembre 1987, e si caratterizza per un'elevata dose di sperimentalismo, oltre che per la reinterpretazione di \"Mexican Radio\" del gruppo new wave Wall of Voodoo. Per la realizzazione del disco vengono impiegati moltissimi musicisti ospiti, tra cui le voci addizionali Claudia-Maria Mokri, Thomas Berter, Marchain Regee Rotschy e Man\u00fc Moan, i violinisti Malgorzata Blaiejewska Woller ed Eva Cielinski, il violoncellista Wulf Ebert, il suonatore di corno francese Anton Schreiber, il violista J\u00fcrgen Paul Mann e il chitarrista Andreas Dobler.\nSeguono alcuni concerti in Gran Bretagna assieme ai Kreator, per cui viene arruolato il secondo chitarrista Ron Marks, e in Nordamerica assieme ad Anthrax e Exodus. Tuttavia questo tour non ha il successo sperato, in parte per la reazione negativa dei fan, che non apprezzano la nuova direzione sperimentale della band, e in parte per problemi contrattuali con la Noise Records. A causa di questi problemi, Marks lascia la band e viene sostituito dall'ex Junk Food Oliver Amberg; inoltre, poco dopo il rientro in Europa, Ain lascia nuovamente il gruppo e abbandona il mondo della musica, mettendo in dubbio il futuro dei Celtic Frost. Dopo averlo sostituito con Curt Victor Bryant, alla band viene offerta la possibilit\u00e0 di registrare la colonna sonora del film \"La tana del serpente bianco\", ma il gruppo, che si trova in una situazione molto problematica e instabile, \u00e8 costretto a rifiutare. Poco dopo anche Reed St. Mark, batterista storico del complesso, lascia per unirsi ai Mindfunk, e viene rimpiazzato da Stephen Priestly, gi\u00e0 apparso in \"Morbid Tales\". Con questa formazione completamente rivoluzionata i Celtic Frost registrano il loro quarto album agli Hansa Studios e agli Sky Track Studios di Berlino assieme al produttore Tony Platt: \"Cold Lake\" esce il 1\u00ba settembre 1988 e si caratterizza per una totale discontinuit\u00e0 con i precedenti lavori, adottando un suono e un'immagine vicini al glam metal e causando reazioni violente di molti dei fan.\nInoltre, Tom Gabriel Fischer cessa di utilizzare il nome d'arte Warrior e appare in alcune interviste e foto con una maglia degli L.A. Guns, gruppo glam metal di Los Angeles. La band afferma di avere un intento parodico nei confronti del glam, ma fan e critica reagiscono molto negativamente al cambio di stile: dopo il lancio del singolo \"Cherry Orchards\" i Celtic Frost intraprendono un tour in Europa assieme ai Destruction, ma questo si rivela un pesante insuccesso. Tuttavia, negli Stati Uniti il disco inizia a vendere un buon numero di copie, portando ad un tour di buon successo nel marzo 1989. Alla fine del 1989 si concretizzano anche il ritorno in formazione di Reed St. Mark e un riavvicinamento fra la band e Ain, che contribuisce con alcune tracce di basso e testi al quinto disco, che esce nell'aprile 1990 con il titolo \"Vanity/Nemesis\". Il disco ritorna in buona parte al thrash metal degli esordi, ma la cattiva reputazione causata da \"Cold Lake\" \u00e8 cos\u00ec forte da frenare le vendite del disco, che si rivelano abbastanza deludenti. Il disco non riceve una buona promozione, perch\u00e9 vengono cancellate alcune date previste in Germania e la band riesce a suonare solo alcuni show in Gran Bretagna con gli Slammer e un paio in Danimarca. L'ultimo concerto si tiene alle Assembly Rooms di Derby il 19 maggio 1990, mentre un tentativo di accordo con la \"major\" Sony Music fallisce.\nIn seguito Fischer progetta di formare un progetto funk metal assieme all'ex-The Time Jesse Johnson, ma la band non decolla; nel frattempo Piestly \u00e8 impegnato nella registrazione di \"Aggravation\" dei francesi Treponem Pal. Dopo aver registrato un demo contenente \"Honour Thy Father\", \"Seeds of Rapture\", \"Icons Alive\" e \"Oh Father\", i Celtic Frost cercano nuovamente un contratto discografico, inizialmente con Priestly alla batteria, in seguito con Reed St. Mark e Ren\u00e9e Hernz al basso. Il tentativo non ha successo, la band si scioglie e St. Mark si trasferisce negli Stati Uniti e si unisce a Stepchild e Subsonic.\nAltri progetti, la reunion e il nuovo album (1992 - 2007).\nNel 1992 la Noise Records pubblica la prima raccolta di brani della band, \"Parched with Thirst Am I and Dying\", contenente tracce inedite e outtake. A partire dal 1996 Fischer \u00e8 occupato con il progetto industrial Apollyon Sun, con cui pubblica un totale di un album e due EP, mentre Ain rimane poco attivo dal punto di vista musicale, producendo solamente il disco del 1995 \"Danteferno\" del gruppo doom metal Sadness.\nNel 2001 nascono le prime voci su una possibile reunion dei Celtic Frost con una formazione composta da Fischer, Ain e Reed St. Mark e dal cofondatore degli Apollyon Sun Erol Unala. Gli interessati inizialmente negano decisamente, ma in seguito confermano la reunion e iniziano a lavorare su un nuovo disco provvisoriamente intitolato \"Probe\": nel 2003 vede la luce il demo \"Ground\", mentre il titolo provvisorio dell'album viene cambiato in \"Dark Matter Manifest\". Durante la scrittura delle tracce, Fischer e Ain partecipano anche alla cover di \"Black Magic\" degli Slayer registrata dagli Hatesex. Nel giugno 2004 Fischer annuncia anche la pubblicazione di un suo album solista, aggiungendo che questo comunque non rallenter\u00e0 la produzione del disco dei Celtic Frost; nello stesso anno, la traccia \"Dawn of Megiddo\" viene inserita nella compilation \"Fenriz Presents... The Best of Old School Black Metal\" realizzata da Fenriz dei Darkthrone.\nSostituito Reed St. Mark con il batterista Franco Sesa, la band registra nuovi demo fino al maggio 2005, e ad agosto entra negli studi di registrazione Horus Sound Studios di Hannover assieme a Peter T\u00e4gtgren di Pain e Hypocrisy.\nTerminata la registrazione, il gruppo recluta un chitarrista aggiuntivo per le esibizioni live: si tratta di Anders Odden, che aveva gi\u00e0 lavorato con Mayhem, Apoptygma Berzerk, Satyricon e Cadaver. Parallelamente vengono annunciate molte date live per il tour di promozione del disco, con partecipazioni allo Sweden Rock Festival, al Tuska Open Air Metal Festival, al Wacken Open Air e all'Hole in the Sky.\nIl 29 maggio 2006 esce il nuovo album, intitolato \"Monotheist\", che vende 2.500 copie negli Stati Uniti nella prima settimana ed entra nelle classifiche svizzere alla posizione numero 41. Il 3 giugno la band si trova costretta ad annullare l'esibizione al festival Rock Hard a Gelsenkirchen dello stesso giorno, e Fischer si reca all'ospedale dove gli viene diagnosticato un calcolo renale. Dopo essersi ripreso, Fischer si unisce nuovamente ad Ain e Sesa e gira il video musicale di \"A Dying God Coming into Human Flesh\" a Zurigo con la regia di Jessie Fischer. Subito dopo la registrazione del video, i Celtic Frost partono per un tour negli Stati Uniti a partire dal 12 settembre a Virginia Occidentale con Sahg e 1349 di spalla. Il tour registra un'ottima affluenza di pubblico, e al suo termine vengono annunciate nuove date live in Giappone per il gennaio 2007, con Satyricon e Naglfar, oltre al reclutamento di V. Santura dei Dark Fortress come chitarrista live. Dopo un concerto al Mascotte Club di Zurigo il 6 marzo, la band intraprende un tour europeo con Kreator, Legion of the Damned e Watain, oltre che alcune date in Svezia con gli Wolf di spalla. Terminato anche questo tour, i Celtic Frost tornano nuovamente a suonare negli Stati Uniti in aprile assieme a Type 0 Negative e Brand New Sin.\nLo scioglimento definitivo.\nA inizio aprile 2008 Tom Fischer esce dal gruppo, citando come motivo il deteriorarsi dei rapporti personali all'interno del gruppo. Tutte le date previste per quell'estate vengono cancellate, e Fischer forma poco dopo i Triptykon assieme a V. Santura, Reed St. Mark e Vanja Slajh, che debuttano con una traccia online chiamata \"Crucifixus\". Nel giugno dello stesso anno Ain pubblica una dichiarazione in cui dice:\nNel settembre 2008 Ain e Fischer pubblicano una dichiarazione che conferma lo scioglimento della band:\nIl 21 ottobre 2017, Martin Eric Ain mor\u00ec per un attacco cardiaco all'et\u00e0 di 50 anni."}
{"id": "631518", "revid": "98077", "url": "https://it.wikipedia.org/wiki?curid=631518", "title": "Televendite", "text": ""}
{"id": "631520", "revid": "1318658", "url": "https://it.wikipedia.org/wiki?curid=631520", "title": "Speziale (Fasano)", "text": "Speziale \u00e8 una frazione del comune di Fasano con circa 400 abitanti, in provincia di Brindisi, a circa dal Comune di appartenenza e a circa dal capoluogo di Provincia. \u00c8 situata al centro tra Pezze di Greco e Montalbano. \nPrende il nome dal farmacista (lo \"speziale\") che anticamente viveva presso questo luogo. Il 70% della popolazione \u00e8 di origine della frazione predominante nel territorio fasanese, ovvero Pezze di Greco.\nArchitettura.\nLa frazione presenta masserie e costruzioni in tipica tinteggiatura bianca a latte di calce e le originali volte a stella.\nDi particolare bellezza \u00e8 la Chiesa dedicata a SS. Maria del Rosario, risalente ai primi anni del Novecento. Nella facciata il corpo centrale \u00e8 leggermente avanzato rispetto ai due rettangoli verticali laterali, \u00e8 fiancheggiato da paraste in due ordini sovrapposti ed \u00e8 sormontato dal timpano. Sulla porta di ingresso si apre una finestra a semicerchio decorata da disegni geometrici in pietra. L'interno \u00e8 costituito dall'unica navata, diviso tra l'aula a base quadrata con volta a botte unghiata e con due finestre sulla parte alta delle pareti, e il presbiterio sopraelevato di un gradino e con volta a semicupola. Sul suo lato destro si apre una saletta in direzione dell'altare. Adiacente alla facciata, un secondo ingresso accede all'ufficio parrocchiale e alla sacrestia. La facciata della chiesa \u00e8 stata restaurata nel 2016."}
{"id": "631521", "revid": "818367", "url": "https://it.wikipedia.org/wiki?curid=631521", "title": "Aegolius funereus", "text": "La civetta capogrosso (Aegolius funereus ()), \u00e8 un uccello rapace notturno della famiglia degli Strigidi.\nDescrizione.\n\u00c8 un rapace notturno di piccole dimensioni con grande testa squadrata priva di ciuffi di penne. Ha forme tozze e compatte con ali arrotondate che raggiungono l'apice della coda nell'animale posato; il capo, grande e squadrato, presenta un netto disco facciale che circonda gli occhi gialli, bordato da un anello di penne brune con fitte macchie bianche a goccia.\nIl colorito delle parti inferiori \u00e8 biancastro con sfumature bruno grigie; le parti superiori sono bruno scure con macchie\nbianche, pi\u00f9 estese sulle spalle.\nIl giovane, inconfondibile, \u00e8 bruno scuro con zone bianco crema fra il becco e gli occhi.\nLa civetta capogrosso presenta un'evidente asimmetria delle ossa del cranio che determina una differente posizione delle aperture dei due meati uditivi: tale curioso particolare anatomico accentua l'efficacia dell'udito, consentendo una precisa localizzazione delle fonti sonore ed agevolando la cattura delle prede anche in assenza quasi totale di luce.\nBiologia.\nLa civetta capogrosso \u00e8 assai confidente, non teme l'uomo. L'adulto si affaccia al foro d'ingresso del nido se viene lievemente grattata la corteccia alla base del tronco; tale comportamento \u00e8 probabilmente volto a prevenire gli attacchi di predatori arboricoli ed in particolare della martora.\nVoce.\nIl canto inconfondibile \u00e8 composto da una serie di 5-7 note emesse in rapida successione (\"ou-ou-ou-ou-ou-ou-ou\"); le strofe si ripetono in serie anche molto lunghe e vengono emesse soprattutto nelle ore notturne in inverno e primavera.\nAlimentazione.\nCattura soprattutto piccoli mammiferi (topi, arvicole, toporagni, gliridi) e uccelli sino alle dimensioni del merlo. Come gli altri rapaci notturni ingoia le prede intere o solo sommariamente dilaniate, rigurgitando in seguito le parti non digerite sotto forma di borre oblunghe. Caccia solitamente nelle ore notturne; specie in inverno e primavera \u00e8 talvolta possibile scorgerla in attivit\u00e0 in pieno giorno.\nRiproduzione.\nSi riproduce in cavit\u00e0 di alberi, quasi sempre rappresentate dai nidi scavati all'interno di grandi tronchi dal picchio nero; la recente espansione di quest'ultima specie, pare abbia favorito la civetta capogrosso in buona parte del suo areale centro-europeo.\nLa femmina depone 4-6 uova che cova 26-29 giorni. I piccoli lasciano il nido a un mese di vita e prima di essere in grado di alimentarsi autonomamente; come per gli altri rapaci notturni, \u00e8 quindi possibile trovare al suolo o su arbusti giovani inetti al volo solo apparentemente abbandonati: durante la notte vengono infatti regolarmente nutriti dai genitori che li localizzano grazie ai loro insistenti richiami.\nDistribuzione e habitat.\nLa civetta capogrosso si pu\u00f2 osservare in Eurasia e in America del Nord; in Italia nidifica sulle Alpi, in habitat boschivi. \u00c8 una specie tipica della taiga. Caccia soprattutto nei settori di foresta con copertura arborea rada e in prossimit\u00e0 di chiar\u00ece e pascoli.\nSistematica.\nSono state descritte 7 sottospecie:"}
{"id": "631522", "revid": "1610933", "url": "https://it.wikipedia.org/wiki?curid=631522", "title": "Civetta capogrosso", "text": ""}
{"id": "631524", "revid": "98077", "url": "https://it.wikipedia.org/wiki?curid=631524", "title": "Televenditore", "text": ""}
{"id": "631527", "revid": "594360", "url": "https://it.wikipedia.org/wiki?curid=631527", "title": "Bigoli", "text": "I bigoli (in veneto \"bigo\u0142i\", pronuncia ) sono una pasta lunga, simile ad un grosso spaghetto, originari del Veneto e diffusi in tutto il Veneto e nella Lombardia orientale.\nCaratteristiche.\nNella ricetta originale sono preparati con grano tenero, acqua e sale.\nLa principale caratteristica di questa pasta \u00e8 la sua ruvidit\u00e0, che le consente di trattenere sughi e condimenti; questa sua peculiarit\u00e0 le viene donata dal tipo di preparazione a filiera che impiega torchi a forma tradizionale e originariamente azionato a mano. Si chiamano comunque bigoli anche quelli di sezione quadrangolare creati con l'apposito rullo, azionato sia a manovella sia con motore elettrico.\nEsistono alcune varianti di questa pasta che si ottengono variando il tipo di farina (usando la farina saracena si ottengono i bigoli scuri o, meglio, \"bigoli mori\", specialit\u00e0 di Bassano del Grappa e area circostante) o aggiungendo l'uovo nell'impasto.&lt;br&gt;\nI bigoli vengono conditi con sughi tradizionali, in particolare con rag\u00f9 d'anatra, \"bigoi co l'anara\" o \"bigoli co l'arna\" in veneto, un normale rag\u00f9 di carne, ovviamente di anatra, con o senza salsa di pomodoro, arricchita eventualmente con qualsiasi altro ingrediente acconcio, o pi\u00f9 tipicamente \"in salsa\", con cipolla e sardine o sardelle (\"bigoli co le sardele\"). In realt\u00e0 preferibile alla sardina \u00e8 l'acciuga, che comunque in Veneto pu\u00f2 essere chiamata anch'essa \"sardela\", dal gusto pi\u00f9 delicato e con decisamente minore sentore di sentina della sardina. Contrariamente agli altri condimenti di pesce, accetta abbastanza bene i formaggi come il grana, il parmigiano o l'asiago stagionato, anche se la scelta migliore sarebbe il pangrattato saltato nel burro, insaporito con alloro, rosmarino, timo e sale.\nSagre dedicate.\nOgni anno l'ultima settimana di aprile si tiene a Limena (Padova) la cosiddetta \"Festa dei bigoi al torcio\" organizzata dalla Confraternita dei Bigoi al Torcio. Tutti i sabati e le domeniche di maggio si tiene la festa dei bigoli a Rovolon (Padova), in localit\u00e0 Carbonara. Il terzo fine settimana di maggio e ad agosto, durante i festeggiamenti per San Bartolomeo, si tiene la festa dei bigoli anche ad Abano Terme (Padova) in localit\u00e0 Monterosso. I bigoli di Monterosso e di Limena, hanno ottenuto nel 2014 la denominazione comunale (de.co), marchio di garanzia in materia di valorizzazione delle attivit\u00e0 agroalimentari tradizionali.\nAltra sagra paesana si tiene a Ceneselli (Rovigo) solitamente a cavallo tra la penultima e l'ultima settimana di agosto, con il nome dialettale di \"Festa dal bigul al torc\". Un'altra sagra dei Bigoli si tiene tutti gli anni a Costacciaro (Perugia) il 17 e 18 agosto.\nAltra sagra rinomata \u00e8 quella dei \"Bigoi de Bassan\" di Bassano del Grappa (Vicenza) che si tiene tutti gli anni nel quartiere Ca' Baroncello nel fine settimana della prima settimana di settembre. Anche a Borgo Vodice (Latina) da due anni nell'ultima domenica di giugno, si tiene la \"Festa dei bigoi al torcio\"."}
{"id": "631531", "revid": "123648300", "url": "https://it.wikipedia.org/wiki?curid=631531", "title": "Selva di Fasano", "text": "Selva di Fasano (\"S\u00e8lve de Fasci\u00f2ne\" in dialetto fasanese) \u00e8 una frazione del Comune di Fasano (BR), a circa 5\u00a0km dal Comune di appartenenza e a circa 62\u00a0km dal Capoluogo di Provincia. La quota naturale della Selva di Fasano \u00e8 di 400-420 metri di altezza sul livello del mare, altitudine massima della provincia di Brindisi.\nI suoi pendii verso la costa sono rivestiti da flora naturale mediterranea, costituita nella parte boschiva da querce, lecci, pini, cipressi e cedri. Una volta giunti in alto addentrandoci verso l\u2019entroterra, questa diminuisce via via per essere sostituita dalla coltivazione di alberi ad alto fusto tipici delle pianure centro-europee quali abeti e pioppi, e da frutta, in particolare ciliegi, peri e noci; da segnalare \u00e8 anche la presenza di numerosi alberi di nocciole e castagne, piante uniche nel loro genere se si pensa alla quasi impossibile adattabilit\u00e0 di talune rispetto al medio habitat regionale. Salvaguardata da un clima temperato, e da un'aria particolarmente salubre, la Selva di Fasano si affaccia sul territorio dei trulli e delle grotte, offrendo numerose vedute panoramiche e quiete a chi voglia percorrerne a piedi i viali alberati.\nNella stagione invernale, come accade in tutta la zona e/o sub regione cosiddetta \"della Pre - Murgia pugliese\", le precipitazioni possono assumere carattere nevoso, che imbiancano la superficie dei numerosi trulli e degli alberi di alto fusto.\nStoria.\nIl nome \"Selva\" trae origine dalla natura del territorio che fino al XVI secolo si presentava con una fitta vegetazione e adibito al pascolo. Anticamente ci si riferiva alla \"Selva\" per indicare tutto l'altopiano delle Murge che si elevava dalla piana detta \"Marina\"; presto le crescenti dispute territoriali tra le citt\u00e0 e il loro rapporto con il potere centrale resero necessario un accordo: nel 1566 il Vicer\u00e9 Pedro Af\u00e0n de Ribera decise di dividere ufficialmente l'intero territorio tra i comuni di Castellana, Cisternino, Locorotondo, Martina Franca, Monopoli e Fasano, ma tra questi ultimi due continueranno le dispute che dureranno fino alla fine del XVIII secolo quando Giuseppe Bonaparte abol\u00ec i diritti feudali in tutto il Regno di Napoli.\nLa Selva di Fasano viene colonizzata da pastori e contadini e presto diventa luogo di villeggiatura, infatti durante i mesi estivi tutta la zona viene popolata dagli abitanti di Fasano che lasciano la citt\u00e0 troppo calda. Trulli, casine ed eleganti ville sono le costruzioni presenti.\nLuoghi ed eventi d'interesse.\nDi particolare rilievo architettonico \u00e8 la Chiesetta Madonna del Carmelo e Trullo del Signore a forma di grande trullo su Viale Toledo, inaugurata il 2 agosto 1974, e, sullo stesso Viale, la \"Casina Municipale\", sede di mostre, eventi culturali e incontri per la consegna di premi letterari, soprattutto durante l'estate; tra queste vi \u00e8 la mostra dell'artigianato fasanese, che si svolge, da poco meno di sessant'anni (tranne che un breve periodo di interruzione), durante il mese di agosto e della durata di poco meno di un mese.\nPresso la \"Casina Municipale\" di Selva di Fasano, in passato frequentata da grandi nomi della musica leggera e dello spettacolo durante l'estate vengono organizzate numerose serate danzanti e di spettacolo.\nIl 6 agosto, in Viale San Donato di Selva di Fasano, si svolge la tradizionale festa religiosa in onore del medesimo Santo, con luminarie e bancarelle, in occasione della quale la Santa Messa \u00e8 celebrata in una chiesetta realizzata in una grotta carsica (Grotta di San Donato), posta nelle immediate vicinanze del Viale, dal quale si pu\u00f2 apprezzare il panorama costituito da terreni costellati di alberi di ulivo, dalla citt\u00e0 di Fasano vista dall'alto, e dallo sfondo del mare Adriatico.\nIn via Della Salita della Selva di Fasano esiste il \"Parco Botanico San Donato\" (Santo Patrono che viene festeggiato il 6 agosto presso la chiesa rupestre), posto a monte della omonima gravina, presso il quale si giunge seguendo le indicazioni del SIT \u2013 Sistema Informatico Territoriale; si tratta di un'area verde nella quale vi sono tutte le essenze tipiche della macchia mediterranea.\nLa frazione collinare \u00e8 inoltre sede del Centro intelligence interforze delle Forze armate italiane.\nIl Minareto.\nRealizzato nel 1918 da Damaso Bianchi, pittore fasanese, un minareto simile a molti minareti dei paesi musulmani, con il caratteristico balconcino dal quale, cinque volte al giorno, si leva il canto del mu\u00e8zzin, che modula le 'sure' che, dal Corano, predicano l'insegnamento del Profeta. \nOra il parco \u00e8 un contenitore culturale per convegni, conferenze, mostre d'arte e concerti di propriet\u00e0 della Regione Puglia, ma affidato al Comune di Fasano.\nSport.\nDal 1946 vi si svolge la cronoscalata automobilistica in salita Fasano-Selva. Il tracciato \u00e8 una delle tappe del Campionato Italiano Velocit\u00e0 Montagna (CIVM).\nLa localit\u00e0 ha una radicata tradizione tennistica: presso i tre campi da tennis comunali, di cui uno coperto, ubicati alle spalle della Casina municipale, gestiti dal locale Tennis Club. Si disputa da circa trent'anni un torneo di rilievo nazionale, e, nel mese di agosto, da oltre quaranta anni, un torneo amatoriale di doppio, denominato \"Torneo Giallo dell'Amicizia\", contraddistinto dall\u2019assenza di un giudice e dall\u2019abbinamento completamente casuale degli atleti partecipanti di ciascuna coppia."}
{"id": "631533", "revid": "59785", "url": "https://it.wikipedia.org/wiki?curid=631533", "title": "Millet (Impero ottomano)", "text": "Con il termine millet (, \"milla\" ovvero \"confessione religiosa\") si indicano alcune comunit\u00e0 religiose non musulmane residenti nel territorio dell'Impero ottomano e, insieme, il sistema di governo amministrativo di tali comunit\u00e0. Pi\u00f9 precisamente, il sistema delle \"millet\" costituisce una forma perfezionata e con influssi bizantini dell'istituto islamico della \"dhimma\". Nel turco moderno, \"millet\" significa nazione.\nDescrizione.\nAll'interno del territorio dell'impero ottomano erano sempre esistite diverse comunit\u00e0 non musulmane: cristiani, ebrei, yazidi, ed anche zoroastriani. La giurisprudenza islamica (\"Shari'a\"), che pure non costituiva l'unica di fonte di diritto all'interno dell'impero ottomano, poneva i \"miscredenti\" in uno status di inferiorit\u00e0 giuridica. Le comunit\u00e0 cristiane ed ebree (\u201cGente del Libro\u201d), non erano perseguitate: il loro status era definito \"dhimmi\" (\u201cprotetti\u201d). In periodo pre-ottomano, particolarmente durante e subito dopo la fine del califfato abbaside, essi non partecipavano al governo della citt\u00e0; pagavano l'esenzione dal servizio militare con un'imposta di capitazione (\"jizya\") e un'imposta fondiaria (\"khar\u0101j\"). \nPartendo da questo approccio, l'Impero ottomano ide\u00f2 un sistema giuridico particolare, in base al quale ogni comunit\u00e0 religiosa non musulmana veniva riconosciuta come \"nazione\" (\"millet\" nel suo significato etimologico). Il capo di ciascuna comunit\u00e0 coincideva con il leader religioso, il quale rivestiva funzioni religiose e civili insieme. La massima autorit\u00e0 religiosa di una comunit\u00e0 cristiana era il patriarca; per gli ebrei era il Gran Rabbino di Costantinopoli. Nelle chiese cristiane, anche i vescovi erano ufficiali civili.\nEntro questo quadro giuridico, il \"millet\" era autonomo: una volta che il capo religioso aveva ricevuto conferma dell'investitura dal sultano, entrava nella pienezza delle sue funzioni di capo civile. Egli dirigeva la riscossione delle tasse e amministrava la giustizia nelle materie legate al diritto di famiglia e al diritto civile in genere; infine rappresentava la propria comunit\u00e0 davanti al Sultano e alla sua amministrazione.\nI \"millet\" furono concepiti su base etnica: vi era quello dei cristiani armeni (il pi\u00f9 numeroso), seguito da quello dei greco-ortodossi (i cosiddetti \"R\u016bm\", di lingua e cultura greca) e dagli ebrei. Nel XIX secolo nacquero anche \"millet\" cattolici in conseguenza dell'intervento della Francia. Ottennero lo statuto di \"millet\" altre quattro comunit\u00e0: armeno-cattolici (1831), greco-cattolici (1834) caldei (1844 o 1861) e siro-cattolici. Nel 1882 ottennero il riconoscimento come \"millet\" anche i siro-ortodossi, grazie all'interessamento del Regno Unito.\nSolo i cristiani siro-orientali non costituirono un \"millet\". Essi da secoli vivevano nelle montagne dell'alta valle del Tigri (dove si erano rifugiati dopo le persecuzioni mongole del XIV secolo) ed ottennero che la Chiesa armena regolasse per conto loro i rapporti di diritto civile con l'amministrazione turca. Tuttavia il patriarca siro-orientale aveva rapporti con le locali autorit\u00e0 ottomane e riceveva una pensione dal governo.\nIl sistema dei \"millet\" termin\u00f2 con l'istituzione della repubblica turca, improntata a un forte laicismo; esso era comunque stato reso superfluo dalla totale estinzione delle \"nazioni\" non musulmane nel territorio turco, causata soprattutto dal genocidio degli armeni e dallo Scambio di popolazioni tra Grecia e Turchia del 1923."}
{"id": "631536", "revid": "834", "url": "https://it.wikipedia.org/wiki?curid=631536", "title": "Aurelio de Felice", "text": ""}
{"id": "631538", "revid": "41515", "url": "https://it.wikipedia.org/wiki?curid=631538", "title": "Fiume Amato", "text": ""}
{"id": "631540", "revid": "268129", "url": "https://it.wikipedia.org/wiki?curid=631540", "title": "Vittorio Riquadrato", "text": "Il Vittorio Riquadrato \u00e8 un francobollo emesso dal Regno d'Italia nel 1867. Considerato un classico della filatelia italiana, nella sua vignetta \u00e8 raffigurata l'effigie di Vittorio Emanuele II primo re d'Italia. Fu il primo francobollo a portare per il mondo la notizia dell'unificazione della nazione e fu tra i primi francobolli ad essere stampati dalla prima stamperia di valori italiana: l'Officina Carte e Valori di Torino. Fu utilizzato sulle prime lettere in partenza da Roma dopo la presa di Porta Pia; tra queste esiste una lettera dello stesso 20 settembre 1870.\nLe due tipografie.\nLa produzione di questo francobollo si rese necessaria a causa delle mutate condizioni tariffarie che portarono le lettere di primo porto da una tariffa di 15 a quella di 20 centesimi.\nIl Vittorio Riquadrato \u00e8 stato stampato in due tipografie diverse: l'Officina Carte Valori di Torino e la De La Rue di Londra. Per molti anni si \u00e8 creduto erroneamente che la prima tiratura fosse stata quella stampata a Londra, ma la documentazione esistente testimonia come la prima tiratura sia avvenuta a Torino con le tavole approntate a Londra dall'incisore Lodovico Bigola (1822-1905). Probabilmente il Ministro competente si rese conto di come la prima tiratura di Torino non fosse sufficiente a far fronte alle esigenze postali della nazione ed ordin\u00f2 alla De La Rue di esemplari.\nIl problema della tiratura.\nNon \u00e8 difficile fare la differenza tra la tiratura, che rappresenta il numero di francobolli stampati, e la vendita al pubblico, che viene meticolosamente registrata dalle amministrazioni postali. Conoscendo la tariffa in uso da una amministrazione postale in un determinato periodo, si riesce ad arrivare in maniera approssimativa, ma sufficientemente esatta, al calcolo del quantitativo esistente e dunque a quotare la rarit\u00e0 di un francobollo. Stando a tale calcolo, la tiratura di questo francobollo, secondo gli ordini che l'Amministrazione Postale comunic\u00f2 all'Officina Carte e Valori preposta alla stampa, furono di 522.501.000 esemplari. Tale tiratura lascia supporre un largo uso postale, dal quale deriva la rarit\u00e0 degli esemplari non usati e perfettamente conservati. Il francobollo da era dunque assai comune negli anni della sua emissione e non risulta difficile trovarne oggi usati o su lettera.\nLa valutazione filatelica.\nEsistono quattro valutazioni filateliche, che dipendono dallo stato di conservazione dell'oggetto. Infatti il pu\u00f2 trovarsi: nuovo, nuovo ma linguellato, usato ed usato su lettera. \u00c8 nuovo quando non \u00e8 mai stato in alcun modo usato: dunque non solo non risulta annullato dai timbri postali, ma la colla a retro non \u00e8 mai stata in alcun modo intaccata per essere usata, risultando perfettamente integra. In questo caso il francobollo \u00e8 una rarit\u00e0 filatelica, in quanto pochi esemplari sono arrivati cos\u00ec conservati dal 1867. La tariffa postale di nel 1867 copriva moltissimi servizi, tra i quali, ad esempio, quelli di posta militare per ogni porto. Le prime lettere in partenza da Roma dopo la presa di Porta Pia, che contengono la notizia dell'unificazione del Regno d'Italia, sono affrancate con un \"Vittorio Riquadrato\". La prima in assoluto \u00e8 stata proprio timbrata il 20 settembre 1870. Per questo diffuso utilizzo le lettere affrancate con il hanno una quotazione di pochi euro."}
{"id": "631542", "revid": "1564499", "url": "https://it.wikipedia.org/wiki?curid=631542", "title": "Serranova", "text": "Serranova \u00e8 una frazione del comune di Carovigno in provincia di Brindisi. Il 2 maggio 1956 il ministro dell'agricoltura Emilio Colombo inaugur\u00f2 ufficialmente la nuova borgata agricola della Riforma fondiaria di Serranova.\nSerranova ospita il centro visite della riserva WWF di Torre Guaceto.\nCentro abitato.\nSerranova \u00e8 un piccolo borgo agricolo, distante circa 9 km da Carovigno e non distante dal mare; \u00e8 composto da poche case, abitate sia d'estate che d'inverno.\nNel borgo vi sono una chiesa e un castello, un tempo residenza estiva dei principi Dentice di Frasso di San Vito dei Normanni.\nIl nome.\nUna tesi molto accreditata sostiene che il nome del borgo, conseguentemente acquisito dal castello, derivi dal cognome dell'antico feudatario proprietario, nel XVI secolo, del complesso in oggetto, il nobile genovese Ottavio Serra. \nA rafforzare tale tesi concorrono alcune testimonianze di persone del XVII secolo che ricordano come la Masseria che oggi si chiama Serranova era conosciuta come la Difesa del Palombaro.\nIl toponimo di Serranova, quindi, voluto dal barone Ottavio Serra, stava ad indicare una precisa sua volont\u00e0 nel lasciare un segno tramandabile ai posteri della sua presenza nel feudo di Carovigno.\nStoria.\nNel 1382 il Principe di Taranto Raimondo del Balzo Orsini divenne proprietario del luogo. Nell'inventario dei beni di Raimondo del Balzo Orsini del 1396 abbiamo una testimonianza scritta dell'esistenza di una masseria, conosciuta come masseria del Palombaro (ancora non si fa menzione, in quel tempo, del Castello di Serranova). \u00c8 da allora che l'attuale Serranova diventa territorio annesso al feudo di Carovigno e come tale segu\u00ec tutte le sue vicissitudini.\nIl principe Raimondo del Balzo Orsini mor\u00ec nel 1407, lasciando tutti i beni, compresa la masseria del Palombaro, alla moglie, la Regina Maria d'Enghien, Contessa di Lecce. \nNel 1492 il feudo di Carovigno viene concesso dal re Ferrante d'Aragona al barone Giovanni Gaspare de Loffreda, proveniente dall'illustre famiglia napoletana che vanta uomini famosi nelle armi e nel governo. Ai Loffredo succede il marchese Padula nel 1595, e quindi, nel 1597, la propriet\u00e0 passa ad Agostino Caputo. \nNel 1619 la propriet\u00e0 passa in propriet\u00e0 al nobile famiglia genovese Serra, quindi, nel 1629, ad Ottavio Serra, il quale edific\u00f2 il castello e fece costruire anche un piccolo villaggio intorno.\nFu da questo momento che la masseria prese il nome che attualmente connota il piccolo borgo: Serranova.\nIl Castello di Serranova fu oggetto di parecchie alienazioni di feudatario in feudatario: da Ottavio Serra a Scipione Costaguto nel 1653, da questi alla famiglia Castaldo, quindi a Giulio di Sangro nel 1684, infine nel ; la famiglia Granafei diede lustro a quel territorio, rinomato per la sua estensione e per il rilevante numero di alberi di ulivi secolari che inglobava.\nNel 1742, il feudo ed il Castello di Serranova pervennero a Michele Imperiali, principe di Francavilla Fontana e signore di Carovigno. Con la morte di Michele Imperiali, che non ebbe alcun successore, avvenne l'ultima devoluzione al Fisco nel 1782.\nL'aspetto nobile della storia del piccolo castello si conclude con il possesso acquisito nel 1792 dal principe Gerardo Dentice di Frasso, il quale acquista il Castello di Serranova dal fisco.\nLa famiglia Dentice di Frasso, dedic\u00f2 molta cura fino alla prima met\u00e0 del XX secolo, affinch\u00e9 si riattivassero le attivit\u00e0 che avevano caratterizzato il feudo nel corso della storia.\nNel 1904, il Castello di Serranova, adibito a residenza estiva, perviene al Conte Alfredo Dentice di Frasso.\nNel 1976 il Castello di Serranova, viene venduto dalla nobildonna Jolanda Bernandez y Filgueira, vedova dell'ultimo proprietario, Conte Piero Dentice, all'azienda Agricole Vallone ed \u00e8 tuttora inaccessibile al pubblico poich\u00e9 privato.\nIl castello.\nIl castello di Serranova \u00e8 costituito da una torre quadrata, , contornata da piccole abitazioni medievali.\nL'accesso era possibile tramite l'abbassamento di un ponte levatoio che metteva in comunicazione la torre con una scala ricavata su di un fabbricato indipendente dalla cinta muraria.\nL'edera e la vite americana, usuali nell'addobbo esterno dei castelli di Carovigno e San Vito dei Normanni posseduti dalla casa Dentice, ha qui abbondantemente amalgamato e fuso in un \"unicum\" il vecchio ed il nuovo e solo un esame particolareggiato pu\u00f2 far distinguere le strutture dell'antico nucleo della fortificazione.\nQuest'ultimo risulta rinforzato ai quattro lati da costoloni di carparo prelevato, con molta probabilit\u00e0, dalla vicina cava di Monte Stazzo.\nUn particolare interessante di questa torre \u00e8 costituito da un sistema di caditoie che perimetralmente si estende per tutta la cima della torre e che dava la possibilit\u00e0 di buttar gi\u00f9 pietre e altro materiale per tutto il perimetro della stessa in caso di attacco esterno.\nUn parapetto a mezzo busto, sporgente, e montato sullo spigolo dei beccatelli, servito da un sistema di feritoie strombate, permette l'osservazione delle zone che si estendono dalla marina sino alla masseria.\nDei 116 beccatelli che lo sostengono, i quattro degli angoli sono decorati e fungono da doccioni. \nIl salone interno, un tempo interamente affrescato, \u00e8 stato in seguito imbiancato a latte di calce: sono comunque leggibili lacerti di decorazione che raffigurano personaggi del XVII secolo.\nLa cappella.\nParticolare del complesso feudale \u00e8 la cappella del XVII secolo che si trova nei pressi del castello. \u00c8 costituita da una navata con tre altari e fu elevata a parrocchia per volere di Ottavio Serra nella prima met\u00e0 del \u2018600. In uno di questi altari \u00e8 conservato il famoso \"Crocifisso di Serranova\", un crocifisso in legno del 1700 al quale vengono attribuiti poteri miracolosi, tanto che su di esso la tradizione popolare ha tramandato pi\u00f9 di una leggenda. Esso sarebbe giunto da una imbarcazione il cui equipaggio, salvatosi per miracolo da un violento temporale sulla costa di Torre Guaceto, volle fare dono alla cappella di Serranova come ex voto per la grazia ricevuta.\nA Maggio di ogni anno il \"Crocifisso di Serranova\" viene portato in processione per scongiurare eventi calamitosi o siccitosi.\nAccanto a questo altare c'\u00e8 una spada che, secondo la tradizione popolare, avrebbe salvato da sola alcuni cittadini del borgo antico dall'attacco dei turchi, tagliando la testa ad uno di essi e facendo di conseguenza fuggire gli altri.\nInfine, a testimoniare l'intensa attivit\u00e0 agricola di tipo oleario che caratterizzava la zona sin dal medioevo, vi \u00e8 vicino alla cappella, scavato nella roccia, un antichissimo \"Trappeto\", (antica denominazione di frantoio), dove le olive venivano lavorate e trasformate in olio."}
{"id": "631547", "revid": "117407113", "url": "https://it.wikipedia.org/wiki?curid=631547", "title": "L'indispensabile", "text": "L'indispensabile \u00e8 un'antologia del cantautore italiano Vinicio Capossela, pubblicata nel 2003 . L'unico inedito presente \u00e8 la cover, in stile Calexico, della canzone \"Si \u00e8 spento il sole\" di Adriano Celentano. La raccolta riassume i primi tredici anni di carriera di Capossela con l'etichetta CGD East West. In seguito; dopo questa raccolta (l'ultima pubblicazione con la CGD), Vinicio pass\u00f2 alla Atlantic Records.\nIl cantautore non ha mai visto di buon occhio la pubblicazione di questa raccolta, tanto che ha dichiarato:\nTracce.\nTesti e musica di Vinicio Capossela eccetto \"Si \u00e8 spento il sole\" (Beretta/Del Prete/Adricel/Leoni)"}
{"id": "631552", "revid": "93328", "url": "https://it.wikipedia.org/wiki?curid=631552", "title": "Decreti legislativi", "text": ""}
{"id": "631553", "revid": "486946", "url": "https://it.wikipedia.org/wiki?curid=631553", "title": "Decreti-legge", "text": ""}
{"id": "631562", "revid": "307923", "url": "https://it.wikipedia.org/wiki?curid=631562", "title": "Azienda Mobilit\u00e0 e Trasporti", "text": ""}
{"id": "631566", "revid": "114731968", "url": "https://it.wikipedia.org/wiki?curid=631566", "title": "Bir Lehlu", "text": "Bir Lehlu (\"Bir Lehlou\") \u00e8 una piccola localit\u00e0 situata nel Nord-Est del Sahara Occidentale, a Est del sistema del cosiddetto \"Muro Marocchino\", all'interno dei territori controllati dal Fronte Polisario.\nBir Lehlu \u00e8 la capitale ad interim della Repubblica Democratica Araba dei Sahrawi, mentre la capitale storica (e ufficiale secondo la costituzione di tale repubblica) del Sahara Occidentale, El Aai\u00fan, si trova sotto il controllo del Marocco. \u00c8 capoluogo del daira omonimo nella wilaya di Smara.\n\u00c8 anche il luogo da dove El Ouali Mustafa Sayed proclam\u00f2 l'esistenza della Repubblica Democratica Araba dei Sahrawi con una trasmissione radiofonica il 27 febbraio del 1976, a seguito della decisione presa dal Consiglio Provvisorio Nazionale Sahrawi. Alcune fonti indicano in Bir-Lehlu come il luogo di nascita di El Ouali, anche se non ci sono indicazioni certe in questo senso.\nIl nome \"Bir Lehlu\" \u00e8 una trascrizione dalla forma dialettale araba hassaniya, e significa \"la bella fonte\" o \"sorgente\". La trascrizione araba standard dovrebbe essere \"bi'r al-hilwa\" (\u0628\u0626\u0631 \u0627\u0644\u062d\u0644\u0648\u0629).\nAmministrazione.\nGemellaggi.\nBir Lehlu \u00e8 gemellata con:"}
{"id": "631575", "revid": "1782831", "url": "https://it.wikipedia.org/wiki?curid=631575", "title": "Aurelio De Felice", "text": "\u00c8 considerato uno dei pi\u00f9 importanti esempi della scultura anti Novecento. Le sue opere sono esposte in tutto il mondo.\nBiografia.\nNasce nel 1915 a Torreorsina, un paesino collinare della Valnerina poi inglobato quale frazione di Terni.\nLa sua formazione scolastica, iniziata nel paese natale, prosegu\u00ec a Terni nel biennio 1928-1929 quando frequent\u00f2 la scuola per ebanisti-intagliatori. Costretto dal padre, dopo la fine della scuola inizi\u00f2 a lavorare a Terni in una fabbrica d'armi, ma dopo tre mesi abbandon\u00f2 il posto fuggendo a Roma, dove fu ospitato presso la casa dello scultore Enrico Quattrini, dove lavorava di giorno e frequentava una scuola artistico-industriale di sera. Conobbe in questo periodo lo scultore Pericle Fazzini e il pittore Luigi Montanarini.\nNel 1936 un mecenate not\u00f2 le sue opere ad una mostra e lo aiut\u00f2 ad iscriversi all'Accademia di belle arti di Roma. Durante gli anni dell'accademia realizz\u00f2 varie sculture che si inseriscono nel quadro della \"Scuola Romana\", di matrice espressionista.\nDopo essersi diplomato nel 1940, ottenne presso la stessa Accademia l'incarico di professore-assistente, e nello stesso anno vinse, con \"Adolescente con l'ocarina\", il primo premio ad un concorso nazionale di scultura ed espose a Roma nella sua prima mostra personale, presentata da Renato Guttuso.\nL'attivit\u00e0 espositiva prosegu\u00ec durante la seconda guerra mondiale mentre lavorava nel paese natale. Nel dopoguerra espose anche in Svizzera, in Germania e in Francia. A Parigi, nel 1950, insieme a Gino Severini fond\u00f2 la \"Scuola d'arte italiana\", su incarico del ministero degli affari esteri e conobbe artisti e intellettuali. Dal 1955 torn\u00f2 in Italia per dirigere la \"Scuola statale d'arte\" di Acqui Terme, dalla quale pass\u00f2 nel 1958 a dirigere la \"Scuola d'arte di Volterra\".\nNon si lasci\u00f2 coinvolgere nel dibattito tra realismo e formalismo degli anni cinquanta continuando per la sua strada di personale rivisitazione del cubismo.\nNel 1961, su incarico del Ministero della Pubblica Istruzione, fond\u00f2 l'Istituto statale d'arte di Terni e nel 1962 l'\"Associazione degli artisti di Terni\", presieduta da Giulio Carlo Argan. Pur continuando l'attivit\u00e0 espositiva, fu incaricato dal Ministero degli esteri come \"addetto\" presso l'\"Istituto italiano di cultura\" di Amburgo e presso il \"Centro studi italiani\" di Zurigo.\nNell'ambito delle sue attivit\u00e0 divulgative, tenne nel 1977 una conferenza a Tokyo sul pittore na\u00eff Orneore Metelli, che aveva conosciuto negli anni trenta a Terni e alla cui fama aveva contribuito.\nL'ultima mostra risale al 1982, data dopo la quale una malattia lo costrinse a limitare la propria attivit\u00e0. Nel 1992 fu presente nella citt\u00e0 giapponese di K\u014dbe per la consegna alle autorit\u00e0 cittadine della statua \"Maternit\u00e0\", che \u00e8 stata collocata all'interno di un parco.\nVive gli ultimi anni nella quiete della sua casa sul colle di Torreorsina, dove muore il 14 giugno 1996.\n\u00c8 valutato come uno dei 10000 migliori artisti del mondo fra il XVIII e il XXI secolo dalla Artists Trade Union of Russia.\nIl \"Museo d'arte moderna e contemporanea Aurelio De Felice\".\nNato dalla donazione, da lui fatta al comune di Terni, di opere sue e di altri pittori locali e internazionali, il \"Museo d'arte moderna e contemporanea Aurelio De Felice\"ha due sezioni monografiche interamente dedicate a Orneore Metelli e allo stesso De Felice. Al piano terra vi \u00e8 un'area interamente dedicata all'arte contemporanea con particolare attenzione agli artisti del territorio e a quelli che vi hanno lavorato. Al piano superiore, invece, \u00e8 stata allestita la quadreria antica, precedentemente ospitata a Palazzo Gazzoli, con opere di artisti operanti in Umbria tra le quali, per importanza e bellezza, spicca la \"Pala dei Francescani\", opera di Piermatteo d'Amelia, realizzata tra il 1483 e 1485."}
{"id": "631582", "revid": "767487", "url": "https://it.wikipedia.org/wiki?curid=631582", "title": "Christ The Album", "text": "Christ The Album \u00e8 un album della punk band inglese dei Crass, pubblicato nel 1982.\nIl disco fu stampato in un box contenente due LP, il primo contenente materiale studio il secondo, chiamato \"Well Forked - But Not Dead\" contiene tracce live registrate nel giugno del 1981 al 100 Club di Londra. L'Album contiene un book, A Series Of Shock Slogans and Mindless Token Tantrums, e un poster realizzato da Gee Vaucher."}
{"id": "631594", "revid": "599013", "url": "https://it.wikipedia.org/wiki?curid=631594", "title": "Jos\u00e9 Calder\u00f3n", "text": "Biografia.\nIl 20 luglio 2003 si \u00e8 sposato con Ana Hurtado.\nCalder\u00f3n \u00e8 molto attivo dal punto di vista umanitario essendo anche un ambasciatore dell'Unicef.\nNel maggio 2018 \u00e8 stato al centro di un equivoco: in quel periodo \u00e8 uscita fuori una notizia secondo il quale il suo patrimonio fosse di 2.2 miliardi di dollari; la scoperta \u00e8 stata fatta dall'ex compagno a Cleveland Channing Frye tramite Google, ma successivamente si \u00e8 rilevato essere un errore della piattaforma stessa.\nCaratteristiche tecniche.\nAlto 191\u00a0cm, ricopre il ruolo di playmaker. \u00c8 dotato di ottima visione di gioco oltre ad essere un ottimo tiratore da 3 punti (ne ha segnati pi\u00f9 di 900 in carriera), oltre ad avere avuto pi\u00f9 volte un ottimo rapporto assist/palle perse.\nSoffre molto nella fase difensiva.\nCarriera.\nEuropa: Spagna (1998-2005).\nLa prima squadra di Calder\u00f3n fu quella della sua citt\u00e0, il Doncel de la Serena: all'et\u00e0 di 13 anni entr\u00f2 nelle giovanili del Saski Baskonia; dopo diverse esperienze in prestito torn\u00f2 a Vitoria-Gasteiz nel 2002, citt\u00e0 in cui Calder\u00f3n vi rimase fino 2005. Divent\u00f2 stabilmente il playmaker titolare della squadra basca a partire dalla stagione 2003-2004, nella quale conquista il suo primo trofeo, la Copa del Rey. La stagione successiva arriva secondo sia nell'Eurolega 2004-2005 (finale persa contro il Maccabi) sia in campionato (dietro il Real Madrid). In questa stagione Calder\u00f3n si afferm\u00f2 definitivamente come uno dei migliori giocatori di basket europei, tanto che al termine della regular season della Liga ACB 2004-2005 viene inserito nel quintetto ideale del campionato (12,4 punti, 2,6 rimbalzi e 3,0 assist a partita).\nNBA (2005-).\nToronto Raptors (2005-2013).\nIl 4 agosto 2005 firm\u00f2 un contratto da free agent con i Toronto Raptors, e si trasfer\u00ec in Canada per giocare nella NBA dopo essere stato undrafted nel 2003.\nNella sua stagione da rookie (ovvero la 2005-2006) si posizion\u00f2 al terzo posto tra le matricole come numero di assist. Nelle prime due stagioni a Toronto Calder\u00f3n ricevette un buon minutaggio, intorno ai 20 minuti: dal 2007-08 \u00e8, con relativa continuit\u00e0, il playmaker titolare dei Raptors. La sua stagione migliore fu quella 2008-09, quando part\u00ec da titolare in tutte e 68 le partite da lui disputate, facendo registrare i \"career-high\" anche in punti, assist, minutaggio e percentuale ai liberi (in questa statistica sar\u00e0 il migliore di sempre della NBA per quanto riguarda una singola stagione, battendo il vecchio record di Calvin Murphy).\nNella stagione successiva invece si altern\u00f2 con Jarrett Jack come titolare. Torn\u00f2 titolare la stagione successiva con la cessione di Jack ai New Orleans Hornets nel novembre 2010. Il 12 febbraio 2012 segn\u00f2 30 punti nella partita interna persa per 94-92 contro i Los Angeles Lakers, suo nuovo \"career-high\".\nDetroit Pistons (2013).\nIl 30 gennaio 2013 venne ceduto ai Detroit Pistons in una trade a tre squadre che vide coinvolti anche i Toronto Raptors e i Memphis Grizzlies. I Raptors acquisirono l'ala piccola Rudy Gay e il centro Hamed Haddadi dai Memphis Grizzlies, che acquisirono a loro volta le ali piccole Tayshaun Prince e Austin Daye. Divent\u00f2 subito il playmaker titolare della squadra giocando 28 partite con i Pistons tutte da titolare. L'11 febbraio 2013 contribu\u00ec alla vittoria dei Detroit Pistons contro i Milwaukee Bucks per 105-100 con 23 punti e 10 assist.\nDallas Mavericks (2013-2014).\nL'11 luglio 2013 firma un contratto quadriennale a 29 milioni di dollari con i Dallas Mavericks. A Dallas torna a disputare dopo 6 anni dell'ultima volta (in cui giocava nei Toronto Raptors) i playoffs, arrivandoci con una media da 3 punti del 44,9%.\nI Mavericks si qualificano da ottavi alla post-season, e vanno a giocare contro i San Antonio Spurs, arrivati primi nella Western Conference. Nonostante sulla carta (non tanto per i membri della squadra in quanto i Dallas Mavericks all'epoca disponevano di giocatori di livello come Dirk Nowitzki, Shawn Marion e Vince Carter) sembrasse non esserci storia vista la distanza tra le due squadre nella classifica dell'ovest, sul campo non fu cos\u00ec: gli Spurs, vincono le prime due gare ma la terza viene vinta dai Mavs. In gara-4 gli speroni trionfarono 109-103 portandosi in vantaggio per 3-1 nella serie. Tuttavia Dallas vinse gara-5 e gara-6 pareggiando la serie. Ma in gara-7 furono gli speroni a prevalere col punteggio di 119-96 eliminando cos\u00ec i Mavs. Calder\u00f3n durante la serie tenne la massima percentuale ai tiri liberi (100%) e delle ottime percentuali al tiro da tre (47,8%) e delle ottime percentuali dal campo (46,2%) e 10,3 punti, 4,4 rimbalzi e 1,3 rimbalzi a partita.\nNew York Knicks (2014-2016).\nIl 25 luglio 2014 viene ceduto insieme a Samuel Dalembert, Shane Larkin e Wayne Ellington ai New York Knicks in cambio di Tyson Chandler e Raymond Felton. Ai Knicks ritrov\u00f2 Andrea Bargnani suo compagno ai Toronto Raptors dal 2006 al 2013 (il cestista romano gioc\u00f2 un anno in meno nelle file dei Raptors rispetto a Calder\u00f3n) e Quincy Acy, suo compagno sempre a Toronto, ma solamente nella stagione 2012-2013 (ovvero la stagione da \"rookie\" di Acy). In stagione disput\u00f2 solo 42 partite con i Knicks (tutte da titolare) a causa di due infortuni: il primo lo rimedi\u00f2 durante la \"pre-season\", e gli fece saltare le prime 13 partite, il secondo invece lo sub\u00ec il 28 febbraio 2015 che lo costrinse a terminare anzitempo la sua stagione. Nella stagione successiva Calder\u00f3n gioc\u00f2 72 partite, tutte da titolare.\nIl breve passaggio ai Chicago Bulls e Los Angeles Lakers (2016-2017).\nIl 22 giugno 2016 venne ceduto insieme a Robin Lopez e Jerian Grant ai Chicago Bulls in cambio di Derrick Rose e Justin Holiday. Per\u00f2 in luglio, quindi molto prima dell'inizio della stagione, viene ceduto via trade ai Los Angeles Lakers per liberare spazio salariale in vista dell'arrivo a Chicago di Dwyane Wade. In novembre fu il titolare della squadra a causa dell'infortunio di D'Angelo Russell. Il 6 dicembre 2016, pochi giorni dopo la gara esterna contro i Memphis Grizzlies (persa per 103-100), in cui lui gioc\u00f2 8 minuti totalizzando 0 punti e 1 assist, gli venne diagnosticato un ceppo al tendine del ginocchio che lo tenne fuori per un mese. Nel mese gennaio fu inserito nel quintetto base a causa di un nuovo infortunio accorso a D'Angelo Russell; il 27 febbraio 2017 venne tagliato dai gialloviola, terminando cos\u00ec la sua esperienza ai Lakers dopo 24 partite (di cui 11 da titolare).\nIl breve passaggio ai Golden State Warriors e Atlanta Hawks (2017).\nA seguito del taglio da parte dei Lakers, Calder\u00f3n si accord\u00f2 con i Golden State Warriors per andare a fare la riserva di Stephen Curry; tuttavia l'accordo salt\u00f2 in quanto il 1\u00ba marzo 2017, durante la gara esterna contro gli Washington Wizards (persa dai giallobl\u00f9 col punteggio di 112-108) Kevin Durant si infortun\u00f2, e allora gli Warriors decisero di non firmare Calder\u00f3n per firmare Matt Barnes. Ciononostante, il 2 marzo, la franchigia della baia fece firmare a Calder\u00f3n un contratto di 415.000 dollari fino alla fine della stagione.\nIl 4 marzo 2017 Calder\u00f3n firm\u00f2 da free agent con gli Atlanta Hawks, bisognosi di un playmaker vista la solo presenza nel roster di Dennis Schr\u00f6der e Malcolm Delaney (quest'ultimo una guardia adattata a giocare da play). Esord\u00ec 5 giorni dopo con i falchi nella gara vinta in casa per 110-105 contro i Brooklyn Nets mettendo a referto 1 assist in 12 minuti.\nPart\u00ec per la prima volta da titolare con i falchi l'8 aprile nella sorprendente vittoria in trasferta per 114-100 alla Quicken Loans Arena di Cleveland contro i locali Cleveland Cavaliers, campioni in carica; in quella gara il play spagnolo disput\u00f2 25 minuti in cui mise a referto 7 punti, 7 rimbalzi e 4 assist.\nIl 13 aprile durante l'ultima partita della stagione, persa per 104-86, in trasferta contro gli Indiana Pacers Calder\u00f3n part\u00ec titolare e segn\u00f2 12 punti in 29 minuti.\nAlla fine della stagione gli Hawks arrivarono quinti nella Eastern Conference con un record di 43 vittorie e 39 sconfitte, qualificandosi cos\u00ec per i playoffs che Calder\u00f3n torn\u00f2 a disputare dopo 4 anni, oltre che per la quarta volta in carriera. Lo spagnolo diede il proprio contributo alla qualificazione della squadra in post-season.\nNei playoffs Calder\u00f3n gioc\u00f2 tutte e 6 le gare degli Hawks che uscirono al primo turno contro gli Washington Wizards perdendo la serie per 4-2.\nCleveland Cavaliers (2017-2018).\nIl 2 luglio 2017 firm\u00f2 un annuale a 2,3 milioni con i Cleveland Cavaliers, andando cos\u00ec a giocare in una delle squadre aspiranti al titolo. Il 4 marzo 2018 segn\u00f2 19 punti contro i Toronto Raptors, sua ex squadra. Dopo un percorso non facile ai playoffs a est (dove Jos\u00e9 gioc\u00f2 13 delle 22 partite della squadra, di cui 3 in quintetto base tutte al primo turno contro gli Indiana Pacers), in finale i Cavs persero per 4-0 la serie contro i Golden State Warriors. Calder\u00f3n fu comunque il terzo cestista spagnolo in assoluto a raggiungere le finali NBA dopo Pau Gasol e Serge Ibaka.\nRitorno ai Detroit Pistons e ritiro (2018-2019).\nIl 3 luglio 2018 venne ufficializzato il suo ritorno ai Detroit Pistons, dove ritrov\u00f2 Dwane Casey, suo allenatore nell'ultimo anno e mezzo in cui Calder\u00f3n gioc\u00f2 a Toronto. A fine stagione rimane svincolato, e il 4 novembre 2019 (dopo non avere trovato alcuna squadra che lo ingaggiasse) annunci\u00f2 il ritiro dall'attivit\u00e0 agonistica.\nNazionale.\nDopo aver rappresentato le nazionali giovanili, dal 2002 entr\u00f2 a far parte del giro della Nazionale spagnola, con cui debutto ai Mondiali 2002. Vinse il campionato mondiale 2006 insieme al suo ex compagno di squadra ai Toronto Raptors Jorge Garbajosa e l'Europeo 2011, dove la sua prestazione in finale venne considerata decisiva per la vittoria delle nazionale iberica sulla Francia con 17 punti messi a referto. Partecip\u00f2 a tutte le competizioni internazionali della nazionale maggiore iberica dal 2002 al 2016, eccetto l'Europeo 2009 e il Mondiale 2010. Nella semifinale degli Europei del 2005 fall\u00ec il tiro da tre punti sullo scadere che avrebbe permesso agli spagnoli di eliminare la Germania. Ad Eurobasket 2007 venne inserito nel quintetto ideale della manifestazione; alle Olimpiadi 2008 fu costretto a saltare le ultime due gare (finale e semifinale) per un infortunio. In quest'ultima la Spagna non riusc\u00ec a compiere l'impresa di battere gli Stati Uniti contro cui perse con grande dignit\u00e0 per 118-107 in finale.\nNegli anni successivi continu\u00f2 a giocare con la nazionale iberica alternandosi con Ricky Rubio.\nNel 2016, dopo le Olimpiadi (in cui ottenne la medaglia di bronzo), lasci\u00f2 la Nazionale. Con la Spagna Calder\u00f3n ha ottenuto 8 medaglie, oltre ad avere disputato 3 mondiali (2002, 2006 e 2014), 5 europei (2003, 2005, 2007, 2011 e 2013) e 3 olimpiadi (2008, 2012 e 2016)."}
{"id": "631597", "revid": "648716", "url": "https://it.wikipedia.org/wiki?curid=631597", "title": "Larentalia", "text": "Larentalia, Larentinalia oppure Accalia erano le festivit\u00e0 dedicate ad Acca Larenzia, nutrice di Romolo e Remo festeggiate il 23 dicembre, ultimo giorno dei Saturnali (Macrobio, \"Saturnalia\", I, 10) sul Velabro, luogo dove la tradizione vuole sia stata sepolta Acca Larenzia.\nIn seguito la ricorrenza venne festeggiata due volte all'anno per disposizione dell'Imperatore Augusto.\nOrigini della Festivit\u00e0.\nLa parola latina \"Acca\" \u00e8 di origini sconosciute, in greco il termine \"akko\" significa \"donna ridicola\" mentre in sanscrito \"akka\" significa \"madre\". Per cui Acca Larenzia potrebbe essere identificata con la \"Mater Larum\" o \"Madre dei Lari\", ovvero Romolo e Remo che vennero in seguito celebrati come Lari di Roma. Ci\u00f2 spiegherebbe perch\u00e9 durante la festivit\u00e0 dei Larentalia i sacrifici venissero celebrati dal \"Flaminis Quirinalis\", il sacerdote di Quirino, ovvero Romolo, suo figlio.\nL'identificazione di Mater Larum spiega perch\u00e9 durante i Larentalia si offrissero sacrifici ai \"Lares\", ovvero agli spiriti benevoli degli antenati, anch'essi di origine etrusca, il cui compito era di proteggere e benedire i nuclei familiari e le loro abitazioni dalle minacce esterne. Anche in questo caso la figura di Acca Larenzia viene identificata con una divinit\u00e0 ctonia, custode del mondo dei morti, Larenta, o Larunda, come era conosciuta tra i Sabini. Larenta, o \"Dea Muta\" era una divinit\u00e0 femminile del sottosuolo e dell'oltretomba.\nCollegamenti esterni.\nMacrobio, \"Saturnalia\", I, 10, 12-15 (lat.)"}
{"id": "631604", "revid": "606628", "url": "https://it.wikipedia.org/wiki?curid=631604", "title": "Luis\u00e3o", "text": "Dopo aver esordito nella , milit\u00f2 per tre anni nel . Nel 2003 fu prelevato dal , di cui vest\u00ec la maglia per 15 stagioni, totalizzando 538 presenze in gare ufficiali, risultando il secondo calciatore pi\u00f9 presente nella storia del club dopo Nen\u00e9 e a pari merito con Ant\u00f3nio Veloso. Detiene il record di partite disputate nelle coppe internazionali (127), trofei vinti (20) e maggior numero di presenze da capitano (414) con il club portoghese.\nVanta 44 presenze e 3 gol con la nazionale brasiliana, che ha rappresentato in due mondiali e tre Coppe America.\nBiografia.\n\u00c8 il fratello maggiore di Alex Silva, anch'esso calciatore.\nCaratteristiche tecniche.\nRoccioso difensore centrale, era in possesso di carisma e doti da leader, che gli consentivano di guidare con autorevolezza il reparto arretrato. Oltre allo stacco aereo, dote che lo rendeva pericoloso su palla inattiva, si segnalava per forza fisica, senso della posizione e tempismo negli interventi.\nCarriera.\nClub.\nNativo di Amparo, Luis\u00e3o milit\u00f2 all'inizio della carriera nella , nella cui prima squadra esord\u00ec nel 1999. Dal 2000 al 2003 vest\u00ec la maglia del .\nNell'estate del 2003 si trasfer\u00ec nella massima divisione portoghese, al , per 890.000 sterline. Con il club di Lisbona fu necessario un periodo di adattamento al calcio europeo, superato il quale il giocatore riusc\u00ec a mettere in mostra le proprie capacit\u00e0, diventando uno dei pi\u00f9 importanti elementi della squadra. Il debutto con la compagine lusitana fu, tuttavia, bagnato anche dal gol, nella partita di campionato vinta per 3-3 contro il del 14 settembre 2003. Nella stagione 2003-2004 vinse la Coppa di Portogallo, giocando anche la finale vinta per 2-1 contro il .\nNel campionato 2004-2005, sotto la guida del tecnico italiano Giovanni Trapattoni, Luis\u00e3o fu titolare inamovibile della difesa insieme a Ricardo Rocha, contribuendo alla vittoria del titolo, il primo per il Benfica dopo 11 anni, con 29 presenze. Il 24 aprile 2005, nella partita vinta per 2-1 in trasferta contro l', segn\u00f2 il suo primo gol stagionale, quello del pareggio. Il 14 maggio 2005 segn\u00f2 di testa il gol della vittoria contro lo Sporting Lisbona (1-0), marcatura che escluse lo Sporting dalla corsa al titolo.\nLa stagione seguente fu avara di trofei, ma Luis\u00e3o e compagni raggiunsero i quarti di finale di Champions League. Il difensore gioc\u00f2 tutte le partite della competizione senza essere mai sostituito e il 21 febbraio 2006 realizz\u00f2 anche il gol della vittoria casalinga (1-0) contro il campione d'Europa in carica, che aveva perso solo una delle precedenti 13 partite europee e solo 5 delle ultime 41 trasferte. Fu titolare anche nella partita di ritorno, vinta per 2-0 ad Anfield.\nNel 2006-2007 fu nominato capitano in alcune partite, a causa degli infortuni di Nuno Gomes e Petit, ma il club termin\u00f2 ancora una volta la stagione senza trofei.\nNel 2007-2008 si rese protagonista di un litigio in campo con il compagno di squadra K\u014dstas Katsouran\u012bs, nel gennaio 2008, durante la sfida di campionato contro il . La lite fu causata da un passaggio sbagliato di Katsouranis che costrinse il brasiliano ad intervenire fallosamente su un avversario e a subire un'ammonizione. I due vennero quasi alle mani, ma i compagni di squadra li separarono. La societ\u00e0 decise di sospendere i due calciatori, che in seguito presentarono delle scuse reciproche. L'annata di Luis\u00e3o fu anche caratterizzata da alcuni infortuni e da voci insistenti di una partenza.\nIl 18 settembre 2008 inizi\u00f2 la nuova stagione segnando allo Stadio San Paolo di Napoli il secondo gol della sua squadra nel primo turno di Coppa UEFA contro il , vittorioso per 3-2.\nNel 2009-2010 il difensore visse la migliore stagione sul piano personale, giocando 45 partite ufficiali (per un totale di 4050 minuti) e segnando 6 gol. Il Benfica vinse campionato e Coppa di Lega e raggiunse i quarti di finale di Europa League.\nIniziata la stagione 2009-2010 il 28 agosto 2010 con un gol di testa in casa contro il , nella sfida vinta per 3-0 dal Benfica malgrado l'inferiorit\u00e0 numerica, Luis\u00e3o apr\u00ec le marcature all'Est\u00e1dio da Luz il 14 settembre contro l' (2-0) nella fase a gironi della Champions League.\nL'11 agosto 2012, nei minuti finali del' primo tempo nell' incontro amichevole tra il ,e il Benfica dopo che un compagno di squadra ha preso la seconda ammonizione spinge con violenza l'arbitro, che cade a terra e perde coscienza per alcuni secondi, la partita verr\u00e0 sospesa. Luis\u00e3o fu squalificato per due mesi dalla federazione calcistica del Portogallo, che lo mult\u00f2 di 2550 euro. Il 18 settembre la FIFA annunci\u00f2 l'estensione della squalifica del brasiliano per le prime quattro partite della squadra di Lisbona in UEFA Champions League.\nIl 13 marzo 2014, alla sua 117\u00aa presenza nelle coppe europee, segn\u00f2 due dei tre gol con cui il Benfica batt\u00e9 per 3-1 il a White Hart Lane nell'andata dei sedicesimi di finale di Europa League.\nNel 2014-2015 Luis\u00e3o raggiunse Eus\u00e9bio a quota 440 partite ufficiali con la maglia del Benfica, in occasione della partita di campionato del 18 gennaio 2015, vinta per 4-0 sul campo del . Il 21 febbraio segeutne segn\u00f2 un gol nella vittoria sul campo del (1-3); sette giorni pi\u00f9 tardi raggiunse Ant\u00f3nio Sim\u00f5es a quota 447 presenze con il Benfica, settimo posto di tutti i tempi. Il 26 aprile, con 229 partite da capitano, super\u00f2 il precedente record appartenente a M\u00e1rio Coluna.\nVincendo la Supercoppa del Portogallo 2017 \u00e8 divenuto il calciatore pi\u00f9 titolato della storia del Benfica, con 20 trofei vinti con la maglia del club di Lisbona.\nIl 25 settembre 2018, all'Est\u00e1dio da Luz, Luis\u00e3o, 37enne, ha annunciato il proprio ritiro dall'attivit\u00e0 agonistica; complessivamente con il Benfica in 15 anni ha messo insieme 525 presenze con 45 gol e ha vinto 18 trofei.\nNazionale.\nNel 2001 viene chiamato per la prima volta in Nazionale dal commissario tecnico Carlos Alberto Parreira, inserito nella rosa dei 22 convocati per la Copa Am\u00e9rica 2001. Il successivo 24 luglio esordisce in verdeoro scendendo in campo da titolare nel quarto di finale contro l'Honduras, partita che sancisce l'eliminazione del Brasile dal torneo. Nel 2003 ha partecipato alla Gold Cup, disputando quattro partite, compresa la finale persa contro il Messico. L'anno successivo \u00e8 convocato per la Copa Am\u00e9rica 2004; nel torneo \u00e8 sempre titolare e nella finale vinta contro l'Argentina mette a segno un gol di testa - il primo per lui in Nazionale - su punizione di Roberto Carlos. L'anno seguente \u00e8 nei 23 calciatori che partecipano alla Confederations Cup 2005, laureandosi campione pur senza scendere in campo nella manifestazione. Viene convocato per il Mondiale 2006 in Germania, sebbene anche questa volta non scende mai in campo. L'avventura della \"Sele\u00e7\u00e3o\" in questo torneo termina con la sconfitta ai quarti di finale contro la Francia.\nCon l'arrivo del nuovo C.T. Dunga, Luis\u00e3o viene confermato nel giro verdeoro ed inizia ad essere schierato con pi\u00f9 continuit\u00e0. Complice l'infortunio di Juan, viene promosso a titolare durante la Confederations Cup 2009, vinta dal Brasile in finale contro gli Stati Uniti. Il 6 settembre 2009, inoltre, realizza il gol del vantaggio in Argentina-Brasile (1-3), partita che sancisce la qualificazione dei verdeoro al Mondiale 2010. \u00c8 nei 23 calciatori che partecipano sia alla manifestazione mondiale che alla Coppa America 2011, ma nel corso dei due tornei non scende mai in campo. Dopo altre convocazioni, il nuovo C.T. Luiz Felipe Scolari lo esclude dal giro della nazionale. Il difensore chiude cos\u00ec la sua carriera in verde-oro con un bilancio di 44 presenze e 3 gol.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "631605", "revid": "287204", "url": "https://it.wikipedia.org/wiki?curid=631605", "title": "Luisao", "text": ""}
{"id": "631610", "revid": "57342", "url": "https://it.wikipedia.org/wiki?curid=631610", "title": "Antonio D'Amico (stilista)", "text": "Biografia.\nLa sua vita \u00e8 stata segnata dalla relazione con lo stilista Gianni Versace. I due si incontrarono nel 1982 e incominciarono una relazione che dur\u00f2 fino al 1997, data della morte di Versace. Per tutto questo periodo, D'Amico contribu\u00ec alle creazioni della linea sportiva della Versace.\nIl testamento del compagno lascia a D'Amico un vitalizio di 50 milioni di lire al mese (25.820\u20ac) ed il diritto di vivere nelle case gi\u00e0 di Versace in Italia e negli USA. Decise per\u00f2 di non abitare nelle case di Gianni Versace e di non usufrire del vitalizio a cadenza mensile, preferendo farsi liquidare anticipatamente quanto spettantegli in un'unica soluzione. Con questo capitale monetario fond\u00f2 una casa di moda che portava il proprio nome diventando quindi imprenditore-stilista.\nLa casa di abbigliamento Antonio D'Amico aveva sede e showroom a Milano, ma nonostante l'ottimo iniziale riscontro di ordinativi, ha cessato l'attivit\u00e0 dopo tre anni a causa di difficolt\u00e0 gestionali-manageriali. \nDal 2002 a Manerba del Garda (Bs) avvia e gestisce assieme ad alcuni soci il ristorante \"La Carera\". \nIn seguito alla chiusura del ristorante, D'Amico si dedica alla attivit\u00e0 di artista-designer.\nNel 2018 lancia una nuova linea di abbigliamento ispirata al gioco del golf, che si chiama Antonio D'Amico Golf."}
{"id": "631612", "revid": "729019", "url": "https://it.wikipedia.org/wiki?curid=631612", "title": "F\u00ebdor F\u00ebdorovi\u010d U\u0161akov", "text": "Dal XXI secolo \u00e8 venerato come santo dalla Chiesa ortodossa.\nLa vita.\nNato nel villaggio di Burnakovo nell'allora gubernija di Jaroslavl', da una famiglia di modesta ricchezza appartenente alla nobilt\u00e0 minore, il 15 febbraio 1761, non ancora diciassettenne, si arruol\u00f2 nella marina imperiale russa a San Pietroburgo. Dopo un breve addestramento, inizi\u00f2 la sua carriera militare su una nave della flotta del mar Baltico. Nel 1768 fu trasferito nella flottiglia del Don, che faceva capo alla flotta del Mar d'Azov a Taganrog nella quale combatt\u00e9 nel conflitto russo-turco del 1768-1774. Le sue capacit\u00e0 di stratega e marinaio lo portarono presto a cariche di prestigio, come il comando dello yacht della zarina Caterina II e, successivamente, la difesa dei traffici navali russi nel mar Mediterraneo, messi in pericolo dagli attacchi dei pirati al soldo della Gran Bretagna.\nDopo l'annessione della Crimea da parte dell'Impero russo, U\u0161akov si occup\u00f2 personalmente, in qualit\u00e0 di supervisore, della costruzione della base navale di Sebastopoli e del porto di Cherson. Durante la seconda guerra russo-turca sconfisse brillantemente l'impero ottomano nelle battaglie di Fidonisi, stretto di Ker\u010d, Tendra e capo Kalakria, dimostrando l'efficacia delle sue innovative tecniche di strategia negli scontri navali.\nNel 1799, U\u0161akov fu promosso ammiraglio supremo della flotta russa e fu inviato nel Mediterraneo al fine di supportare la campagna militare di Suvorov in Italia. Durante la sua spedizione collezion\u00f2 molti successi quali la sconfitta dei francesi nelle loro roccaforti di Corf\u00f9 e delle isole ioniche, gli assedi delle basi militari di Ancona e Genova e l'assalto via mare, coronato dal successo, delle citt\u00e0 di Napoli e Roma.\nLo zar Paolo I di Russia, nella sua qualit\u00e0 di Gran Maestro dell'ordine di San Giovanni, ordin\u00f2 a U\u0161akov di assaltare l'isola di Malta, nodo strategico del Mediterraneo, che era da tempo inefficacemente assediata dalla marina inglese. L'ammiraglio Horatio Nelson, comandante di quest'ultima, sapendo che in caso di intervento dei russi si sarebbe dovuto piegare agli ordini di U\u0161akov, suo superiore in grado, sugger\u00ec allo zar di far posizionare la flotta russa a guardia delle coste egiziane, provocando una forte tensione con il comandante della flotta russa.\nIl conflitto tra i due ammiragli fu per\u00f2 breve poich\u00e9 U\u0161akov fu richiamato in patria nel 1801 dal nuovo zar Alessandro I, che era succeduto a Paolo, il quale lo sostitu\u00ec alla guida della flotta del Mediterraneo. Amareggiato dalla scelta del suo sovrano, probabilmente posta in essere per non far avvenire uno scontro politico e diplomatico tra Russia e Gran Bretagna, allora alleate contro Napoleone, U\u0161akov rassegn\u00f2 il comando nel 1807 e si ritir\u00f2 nel villaggio di Alekseevka nel Distretto di Temnikov nell'odierna repubblica russa della Mordovia soggiornando spesso nell'abbazia di Sanaksar, di cui era stato superiore suo zio, Ivan U\u0161akov. Nel 1812 gli fu offerto il comando della milizia locale durante la guerra contro le truppe di Napoleone ma rifiut\u00f2 l'incarico, conducendo, fino alla morte, vita monastica di preghiera.\nOnorificenze civili.\nIl 3 marzo 1944 il Presidio del Soviet Supremo dell'Unione Sovietica stabil\u00ec l'onorificenza dell'ordine di U\u0161akov a coloro che si distinsero nella guerra contro il nazifascismo. Oltre a questa onorificenza furono intitolate all'ammiraglio U\u0161akov diverse navi da guerra, l'Istituto della marina baltica a Kaliningrad, una baia del mare di Barents e un promontorio del mare di Ochotsk.\nCulto.\nIl suo processo di santificazione mosse i suoi primi passi nel 1944 quando, aperta la sua tomba per una ricognizione, fu ritrovato il suo corpo intatto, cosa che alle autorit\u00e0 religiose dell'epoca parve segno di benevolenza divina.\nLa Chiesa russo ortodossa lo glorific\u00f2 il 7 agosto 2001 quale santo patrono della marina russa avanti ai pi\u00f9 alti gradi militari di questa e del metropolita Kirill di Smolensk e Kaliningrad, che officiava la funzione.\nNel 2005 fu inoltre dichiarato dal patriarca Alessio II santo patrono dei bombardieri nucleari.\nLe sue reliquie sono conservate a Sanaksar dove, gi\u00e0 prima della sua glorificazione, erano oggetto di venerazione popolare."}
{"id": "631618", "revid": "767487", "url": "https://it.wikipedia.org/wiki?curid=631618", "title": "Bob Zilla", "text": "Ha fatto parte della band post-Pantera Damageplan con cui ha prodotto un solo album, \"New Found Power\".\nStoria.\nBob ha preso parte al progetto Damageplan dagli esordi del gruppo fino allo scioglimento avvenuto in seguito all'assassinio del chitarrista Dimebag Darrell durante un concerto della band in un locale, l'Alrosa Villa, l'8 dicembre 2004. Dopo questo fatto, Bob si \u00e8 esibito in varie apparizioni pubbliche con gli altri membri della band Vinnie Paul e Patrick Lachman suonando pezzi in memoria di Dimebag. Dopo un lungo periodo di silenzio, Zilla \u00e8 entrato nella nuova band di Paul, gli Hellyeah, sostituendo Jerry Montano."}
{"id": "631627", "revid": "1305772", "url": "https://it.wikipedia.org/wiki?curid=631627", "title": "Stallo (seggio)", "text": "Lo stallo \u00e8 uno scranno sito nel coro delle cattedrali o delle chiese conventuali, dove prendono posto i prelati od i monaci durante le celebrazioni liturgiche solenni.\nDescrizione.\nMolto spesso \u00e8 realizzato in legno pregiato e scolpito da artigiani specializzati chiamati ebanisti.\nQueste strutture sono spesso la parte pi\u00f9 importante degli arredi sacri delle chiese in cui sono inseriti.\nNel corso dei secoli \u00e8 variata la forma e lo stile secondo il quale sono stati realizzati, ma non la funzione a cui sono adibiti.\nMisericordia.\nPoich\u00e9 in numerose occasioni la celebrazione liturgica canora vuole che il corista rimanga in piedi, sulla parte inferiore del sedile ribaltabile dello stallo \u00e8 spesso applicata una piccola mensola (spesso ornata e scolpita artisticamente come lo stallo stesso), detta \"misericordia\", che consente al corista di appoggiarvi in parte i glutei durante le lunghe funzioni cantate, attenuando cos\u00ec lo sforzo di rimanere a lungo in piedi, specialmente per i coristi pi\u00f9 anziani o sofferenti."}
{"id": "631632", "revid": "33845", "url": "https://it.wikipedia.org/wiki?curid=631632", "title": "Focaccia al formaggio", "text": ""}
{"id": "631635", "revid": "2136", "url": "https://it.wikipedia.org/wiki?curid=631635", "title": "Condizione di reciprocit\u00e0", "text": ""}
{"id": "631638", "revid": "2056951", "url": "https://it.wikipedia.org/wiki?curid=631638", "title": "Quadrifora", "text": "La quadrifora \u00e8 un tipo di finestra.\n\u00c8 divisa verticalmente in quattro aperture, divise da tre colonnine o da pilastrini o altro, su cui poggiano quattro archi, a tutto sesto o acuti. A volte viene poi incorniciata da un ulteriore arco e nello spazio tra gli archi \u00e8 inserita una decorazione, uno stemma, o un'apertura circolare.\nMeno ricorrente della bifora e della trifora fu comunque usata nel periodo Romanico, Gotico, e Rinascimentale. In seguito venne per lo pi\u00f9 abbandonata per tornare in auge nell'Ottocento, nel periodo dell'eclettismo e della riscoperta degli stili antichi (neogotico, neorinascimentale...).\nRispetto alla trifora era in genere usata per aperture di dimensioni maggiori e maggiormente ornate. Appare in torri e campanili, nei piani pi\u00f9 alti, dove \u00e8 necessario alleggerire la struttura con aperture pi\u00f9 ampie."}
{"id": "631640", "revid": "110157", "url": "https://it.wikipedia.org/wiki?curid=631640", "title": "Nuovo ciclo di guida europeo", "text": "Il Nuovo ciclo di guida europeo, in inglese NEDC (New European Driving Cycle) \u00e8 un ciclo di guida, non pi\u00f9 in vigore, definito dalle direttive comunitarie. Esso \u00e8 costituito dalla ripetizione di quattro cicli \"urbani\", \"ECE-15 driving cycle,\" a una velocit\u00e0 massima di 50\u00a0km/h e uno extraurbano, \"Extra-Urban driving cycle,\" alla velocit\u00e0 massima di 120\u00a0km/h. Il ciclo si propone di rappresentare l'uso tipico di una vettura in Europa ed \u00e8 utilizzato, tra l'altro, per valutare i livelli di emissioni inquinanti dei veicoli e per il consumo di carburante.\nLa durata complessiva del ciclo \u00e8 di 1180 s, la distanza percorsa \u00e8 di 11,023\u00a0km. Il ciclo \u00e8 effettuato con vettura a motore inizialmente a temperatura ambiente, questa \u00e8 di circa 22\u00a0\u00b0C. I punti di cambiata sono predefiniti per vetture con cambio manuale, liberi per quelle con cambio automatico.\nIl ciclo, il cui ultimo aggiornamento risale al 1997, \u00e8 considerato poco realistico in quanto le accelerazioni presenti sono piuttosto blande e poco rappresentative della guida reale. Esso \u00e8 piuttosto da intendersi come strumento per effettuare confronti dei consumi e delle emissioni tra diverse vetture, essendo il ciclo normato e riproducibile.\nDal 1\u00ba settembre 2017 \u00e8 stato rimpiazzato dal successore, denominato WLTC (Worldwide harmonized Light vehicles Test Cycles), che \u00e8 parte della pi\u00f9 ampia procedura di prova per veicoli leggeri armonizzata a livello mondiale (WLTP)."}
{"id": "631643", "revid": "287204", "url": "https://it.wikipedia.org/wiki?curid=631643", "title": "Antonio D'Amico", "text": ""}
{"id": "631644", "revid": "48706", "url": "https://it.wikipedia.org/wiki?curid=631644", "title": "La Funesta Finestra", "text": ""}
{"id": "631645", "revid": "767487", "url": "https://it.wikipedia.org/wiki?curid=631645", "title": "Urchin", "text": "Gli Urchin furono la prima metal band di Adrian Smith, chitarrista degli Iron Maiden, fondata nel 1977.\nStoria.\nLa band si form\u00f2 nel 1977 grazie a Adrian Smith e all'amico Dave Murray. Gli Urchin hanno pubblicato alcune tracce, contenute in \"Black Leather Fantasy\" e in \"She's a roller\", ma si sono presto sciolti a causa dell'abbandono dello stesso fondatore Adrian Smith che pass\u00f2 agli Iron Maiden. La band, non trovando alcuno sponsor, dovette perci\u00f2 dividersi. Nel 1986 Adrian ha organizzato una riunione del gruppo e suonato un live."}
{"id": "631646", "revid": "48706", "url": "https://it.wikipedia.org/wiki?curid=631646", "title": "La Stanza delle Serpi", "text": ""}
{"id": "631647", "revid": "486946", "url": "https://it.wikipedia.org/wiki?curid=631647", "title": "Capitano Sham", "text": ""}
{"id": "631648", "revid": "116944", "url": "https://it.wikipedia.org/wiki?curid=631648", "title": "Borbiago", "text": "Borbiago \u00e8 una frazione del comune italiano di Mira, nella citt\u00e0 metropolitana di Venezia.\nGeografia fisica.\nTerritorio.\nIl territorio \u00e8 localizzato sulla continuazione della strada romana (l'attuale via Caltana) , ovvero il sesto decumano secondario a sud del decumano massimo del graticolato romano, che oggi collega la vicina frazione di Oriago al comune di Campodarsego, Provincia di Padova.\nInfrastrutture e trasporti.\nLa frazione \u00e8 attraversata dall'A57-tangenziale di Mestre ed \u00e8 percorsa dai canali Lusore e Cesegnego (o Zezenigo).\nEdifici.\nIl santuario.\nLa prima citazione della chiesa di Borbiago risale al 1152, quando papa Eugenio III conferma con una bolla i diritti del vescovo di Treviso sulla \"plebem S. Theonisti de Burbiliago cum castro, portu, curte et pertinentiis suis\". Successivamente dev'essere passata per un periodo sotto la giurisdizione dell'abbazia benedettina di Sant'Ilario di Malcontenta. \nLa chiesa attuale \u00e8 del 1662. Sulla piazzetta del sagrato sorge un'edicola che protegge un pozzo presso il quale, secondo i credenti cattolici (non c'\u00e8 certezza n\u00e9 del periodo n\u00e9 dell'anno), una ragazzina sordomuta avrebbe visto la Madonna, guarendo immediatamente.\nSport.\nDalla stagione 2016/17 opera come Societ\u00e0 di puro Settore Giovanile."}
{"id": "631649", "revid": "5000238", "url": "https://it.wikipedia.org/wiki?curid=631649", "title": "Principio di Stevino", "text": ""}
{"id": "631651", "revid": "1543377", "url": "https://it.wikipedia.org/wiki?curid=631651", "title": "Leptoceratops gracilis", "text": "Il leptoceratopo (Leptoceratops gracilis) \u00e8 un dinosauro erbivoro vissuto alla fine del Cretaceo superiore (Maastrichtiano, circa 67 milioni di anni fa) in Nordamerica.\nRitrovamenti.\nIl leptoceratopo, il cui nome significa \"snello dall'aspetto cornuto\", \u00e8 stato il primo dinosauro cornuto di piccole dimensioni ad essere descritto, ben prima del famoso \"Protoceratops\" della Mongolia; i resti, provenienti dall'Alberta e rinvenuti nel 1910, erano incompleti. Quattro anni pi\u00f9 tardi la specie fu descritta da Barnum Brown; resti meglio conservati, comprendenti un cranio completo, furono descritti da Charles M. Sternberg nel 1947. Tempo dopo, nel 1978, un altro scheletro fu rinvenuto in Wyoming. Nel frattempo, nel 1942, altri resti provenienti dal Montana furono attribuiti a un'altra specie dello stesso genere, \"L. cerorhynchus\". Pi\u00f9 tardi questa forma venne classificata in un genere a parte, \"Montanoceratops\".\nUn piccolo ceratopo primitivo.\nNonostante sia vissuto proprio alla fine dell'era dei dinosauri, questo piccolo erbivoro \u00e8 considerato da tutti i paleontologi un rappresentante particolarmente primitivo di quei dinosauri cornuti noti come ceratopsi. I suoi giganteschi parenti, ben pi\u00f9 famosi, come \"Triceratops\" e \"Torosaurus\", furono suoi contemporanei. Crani di questo animale, lungo circa 2 metri, sono stati rinvenuti in Alberta e Wyoming e rivelano una corta gorgiera ossea posta sulla parte posteriore della testa, molto pi\u00f9 ridotta rispetto a \"Protoceratops\". Il peso del leptoceratopo doveva essere compreso tra i 70 e i 200 chilogrammi. Come tutti i ceratopsi, il leptoceratopo era un erbivoro, e con il suo becco simile a quello di un pappagallo si nutriva di felci, cicadacee e conifere. Le angiosperme, infatti, in quel periodo erano ancora limitate a poche aree del pianeta.\nIl leptoceratopo \u00e8 spesso ricostruito come un animale bipede e veloce, date le sue lunghe zampe posteriori, anche se l'analisi funzionale degli arti anteriori indica che, bench\u00e9 non fosse in grado di appoggiarli completamente al suolo, era probabilmente in grado di muoversi sulle quattro zampe.\nAltre specie?\nAnche se \"Leptoceratops gracilis\" proviene da strati del Maastrichtiano superiore, sono stati trovati \"letti d'ossa\" costituiti da esemplari giovani riferibili al genere \"Leptoceratops\" in strati leggermente pi\u00f9 antichi. Questi resti potrebbero rappresentare una nuova specie all'interno del genere, e non appartengono alla forma recentemente scoperta nota come \"Prenoceratops\"."}
{"id": "631659", "revid": "22356", "url": "https://it.wikipedia.org/wiki?curid=631659", "title": "Leptoceratops", "text": ""}
{"id": "631660", "revid": "1235293", "url": "https://it.wikipedia.org/wiki?curid=631660", "title": "High School Musical 2", "text": "High School Musical 2 \u00e8 il secondo capitolo della saga di \"High School Musical\", film TV del 2007 diretto da Kenny Ortega, nonch\u00e9 sequel del film del 2006 \"High School Musical\". Il film \u00e8 stato trasmesso in prima TV negli USA il 17 agosto 2007 su Disney Channel, mentre in Italia il 29 settembre 2007. Nel 2008 venne poi portato sul grande schermo il sequel di quest'ultimo, nonch\u00e9 ultimo film della serie, . \nQuesto secondo seguito vede Troy, Gabriella e tutti i Wildcats alle prese con i lavori estivi. Durante il loro soggiorno come dipendenti del country club della famiglia Evans, dovranno formare un numero musicale da portare alla serata dei talent show che si terr\u00e0 a breve. Questo provocher\u00e0 per\u00f2 non pochi problemi a Troy e Gabriella, il quale amore verr\u00e0 ostacolato nuovamente da Sharpay, sempre pi\u00f9 intenta a cadere tra le braccia del giovane capitano della squadra di basket della East High.\nIn America la premi\u00e8re televisiva del film \u00e8 stata vista da quasi 18 milioni di telespettatori, contando quindi 10 milioni di telespettatori in pi\u00f9 rispetto al primo film, facendo di \"High School Musical 2\" il film prodotto per Disney Channel pi\u00f9 visto di tutti i tempi. In tutto il mondo il film \u00e8 stato visto da 39,4 milioni di telespettatori.\nTrama.\nCon la conclusione dell'anno scolastico, gli studenti della East High School festeggiano l'inizio delle vacanze estive. Troy e Gabriella stanno ufficialmente insieme e il ragazzo le regala una collana per esprimere il suo amore per lei. \nSharpay e Ryan hanno in programma di trascorrere l'estate al country club della loro famiglia, il Lava Springs; poich\u00e9 Troy \u00e8 in cerca di un lavoro con cui guadagnarsi gli studi del college, Sharpay intende farlo assumere al club cos\u00ec da poter cercare di conquistarlo. Troy convince il manager del club, il signor Fulton, ad assumere anche Gabriella (come bagnina) e il resto del loro gruppo di amici. Sharpay si infuria quando lo scopre e, non potendo far licenziare i ragazzi, ordina a Fulton di assegnare loro dei compiti difficili per spingerli a smettere. Nonostante ci\u00f2, Troy li incoraggia a non arrendersi.\nScoprendo che Troy \u00e8 preoccupato per i finanziamenti per il college, Sharpay organizza la sua promozione nella squadra di basket dell'Universit\u00e0 di Albuquerque, sperando cos\u00ec di convincerlo a cantare con lei al talent show del club. Nel frattempo, Kelsi scrive una canzone per Troy e Gabriella da cantare con i loro amici nel medesimo spettacolo.\nRyan si rende conto di essere stato messo da parte della sorella a favore di Troy, quindi si ribella a Sharpay e cos\u00ec facendo viene avvicinato da Taylor e Gabriella, le quali lo invitano a una partita di baseball. Ryan fa amicizia con i Wildcats e li convince a prendere parte al talent show.\nLa relazione di Troy e Gabriella diventa tesa, in quanto il ragazzo trascura lei e i suoi amici per tutti gli eventi a cui Sharpay lo fa partecipare. Troy si ingelosisce nel vedere Gabriella con Ryan e successivamente ha un'accesa discussione con Chad per averli abbandonati dopo essere stato promosso.\nQuando Sharpay scopre che Ryan e i Wildcats stanno preparando un'esibizione per lo spettacolo, fa s\u00ec che a tutto il personale sia vietato partecipare allo show. Gabriella affronta la ragazza al riguardo rinfacciandole il suo egoismo anche nei confronti del fratello, dopodich\u00e9 lascia il suo lavoro al Lava Springs. Troy cerca di convincerla a cambiare idea, ma Gabriella esprime la perdita di fiducia nei suoi confronti e gli restituisce la collana.\nTroy viene evitato dai suoi amici; scoprendo il divieto imposto da Fulton di far partecipare ai ragazzi allo spettacolo, capisce di avere sbagliato e riferisce a Sharpay che non canter\u00e0 con lei. Dopodich\u00e9 si scusa con Chad e i Wildcats riconciliandosi con loro e viene convinto a partecipare allo show a patto che possano farlo anche i suoi amici. Troy si esibisce e viene raggiunto sul palco da Gabriella, mentre Sharpay si congratula con Ryan per la vittoria allo spettacolo. \nFinalmente riuniti, i ragazzi fanno una festa in piscina per celebrare la fine dell'estate.\nDistribuzione.\nStati Uniti.\nLa premi\u00e8re di High School Musical 2 \u00e8 stata il 17 agosto 2007, alle ore 20:00, negli Stati Uniti, e ha incluso alcuni commenti da parte del regista Kenny Ortega e alcune star del film. Sabato 18 agosto 2007 invece, Disney Channel ha trasmesso \"High School Musical 2: Wildcat Chat\", dove le star rispondevano alle domande poste dai fan. Il 19 agosto 2007, la Disney ha trasmesso la versione karaoke del film. Il 23 maggio, DirecTV ha annunciato la trasmissione in esclusiva in alta definizione dell'intero film il 17 agosto sul suo canale The 101.\nDisney Channel ha trasmesso negli USA il programma \"Road to High School Musical 2\" (in Italia \u00e8 uscito il 23 luglio col nome di \"Destinazione High School Musical 2\"), dall'8 giugno 2007 in attesa della premi\u00e8re di \"High School Musical 2\" di agosto. Il programma offre ai telespettatori un dietro le quinte che vede i protagonisti durante le riprese del film. La Prima Tv Mondiale del video musicale di \"What Time Is It?\" \u00e8 stata mandata in onda sabato 9 giugno 2007 in tutti i Disney Channel del mondo.\nInoltre la premi\u00e8re di \"You Are The Music In Me\" \u00e8 stata trasmessa il 13 luglio 2007, mentre qui il 16 luglio 2007.\nDisney Channel On Demand ha trasmesso in Prima TV esclusiva il film il 10 agosto 2007.\nLa versione Balla con Noi \u00e8 stata trasmessa l'8 settembre 2007, con i passi di \"What Time Is It?\" e \"All for One\".\nLa prima Mondiale della versione \"Pop Up\" del film \u00e8 andata in onda il 23 novembre 2007.\nItalia.\nIn Italia, la prima TV di High School Musical 2, \u00e8 arrivata il 29 settembre 2007 alle 15 e ha incluso alcuni commenti da parte del regista Kenny Ortega e dalle principali star del film, come Zac Efron, Vanessa Hudgens, Ashley Tisdale, Corbin Bleu, Lucas Grabeel, Monique Coleman, Olesya Rulin, Kaycee Stroh, ecc. Domenica 30 settembre 2007 invece, Disney Channel ha trasmesso alle 14 \"High School Musical\" e alle 17 una versione speciale del film intitolata \"High School Musical 2: balla con noi\", dove le star rispondevano alle domande poste dai fan. Lo stesso giorno della prima TV, alle 21 Disney Channel ha trasmesso la versione karaoke del film. Successivamente, il 26 ottobre 2007, Disney Channel ha trasmesso \"High School Musical 2: Balla con Noi\" dove il cast insegnava i passi di \"All for One\" e \"What Time Is It?\".\nPrima del film, per dare una anticipazione, Disney Channel ha trasmesso vari teaser dove le star ingannavano l'attesa dando qualche piccola anticipazione, e soprattutto il programma \"Destinazione High School Musical 2\" (in onda dal 23 luglio 2007 tutti i luned\u00ec alle 20:55). Alcuni video della colonna sonora sono anche stati mostrati in esclusiva:\nPer il mercato italiano inoltre, sono state registrate le versioni italiane di due canzoni del film, \"Tu sei la musica in me\" e \"Io e te\", edizioni in italiano rispettivamente di \"You Are the Music in Me\" ed \"Everyday\", cantate entrambe dai Pquadro e la seconda anche l'aggiunta vocale di Mafy. Entrambi i brani sono contenuti nell'edizione italiana della colonna sonora del film.\nNel terrestre, la prima TV del film \u00e8 avvenuta su Italia 1 (Mediaset ha comprato parte dei diritti Disney) il 17 novembre 2007, con, alle 16:00, la visione di \"High School Musical\", alle 18:00, alcuni retroscena del secondo capitolo e, alle 19:00, la prima TV di \"High School Musical 2\".\nAccoglienza.\nLa prima messa in onda del film del 17 agosto 2007 ha battuto diversi record, ricevendo un ascolto altissimo, precisamente di 17,2 milioni di telespettatori. Questa cifra ha fatto di High School Musical 2 l'evento pi\u00f9 guardato nella TV via cavo (ha superato il detentore del record\"Monday Night Football\" della ESPN risalente al 23 ottobre 2006, che fu seguito da 16 milioni di persone), il TV movie pi\u00f9 guardato nella storia (prima era \"Crossfire Trail\" trasmesso dalla TNT il 21 gennaio 2001, che fu guardato da 15,5 milioni di spettatori), e il programma con il pi\u00f9 alto audience della stagione estiva del 2007.\nNel Regno Unito il film \u00e8 diventato il programma TV pi\u00f9 visto di Disney Channel, ed \u00e8 riuscito a battere gli ascolti di tutti gli altri canali per ragazzi di 3 anni, con 1,2 milioni di telespettatori nella sua Prima TV.\nIl film dalla critica \u00e8 stato ricevuto abbastanza bene, ricevendo un punteggio di 72/100 su Metacritic. Robert Bianco di \"USA Today\"' ha premiato il film con tre su quattro stelle commentando il film in modo positivo.\nIn Italia la Prima TV del 29 settembre 2007 su Disney Channel \u00e8 stata guardata da 589.000 telespettatori e il 5,66% di share.\nPer la prima TV (terrestre) del film, andata in onda il 17 novembre 2007 su Italia 1, il film ha conquistato ben 2.493.000 di telespettatori, un buon risultato rispetto alla prima TV del primo capitolo su Rai 2, soprattutto se consideriamo che contemporaneamente Rai Uno trasmetteva la partita decisiva per le qualificazioni agli europei del 2008.\nRiconoscimenti.\n\"High School Musical 2\" ha vinto nella categoria Choice TV Movie ai Teen Choice Awards del 2007. Ha anche vinto un premio speciale firmato sempre Teen Choice Award per i suoi incredibili record della Prima TV.\n\"High School Musical 2\" ha vinto anche il premio \"So Hot Right Now\" ai Kids' Choice Awards 2007.\nMerchandising.\nDVD.\n\"High School Musical 2\" \u00e8 uscito in DVD negli USA l'11 dicembre 2007. In Italia il 28 ottobre 2007, nel Regno Unito il 3 dicembre, in Francia il 4 dicembre. Mentre in Asia \u00e8 uscito il 24 novembre 2007.\nIntitolato \"High School Musical 2: Edizione Speciale\", il DVD conterr\u00e0 davvero numerosi contenuti, il karaoke originale, e il videoclip di Humuhumunukunukuapua'a.\nNello stesso giorno, uscir\u00e0 anche la versione Blu-ray di \"High School Musical\". Intitolata \"High School Musical: Once Again Edition\"."}
{"id": "631661", "revid": "1543377", "url": "https://it.wikipedia.org/wiki?curid=631661", "title": "Zero Regio", "text": "Zero Regio \u00e8 un progetto multilaterale ed integrato che si propone di sviluppare un sistema di trasporti basato su vetture alimentate con celle di combustibile all'idrogeno in Italia e Germania.\nNell'ambito del 6th Framework Programme della Commissione europea \u00e8 stata finanziata una infrastruttura di distribuzione per rifornire una flotta di vetture alimentate ad idrogeno nelle regioni del Rhein-Main Region ed in Lombardia con la partecipazione di diverse aziende ed istituzioni di quattro paesi membri dell'Unione europea.\nI risultati e le esperienze acquisiti dai test dovranno consentire di conseguire l'obiettivo posto dalla Commissione Europea di avere un 5% di vetture alimentato dall'idrogeno per il 2020."}
{"id": "631663", "revid": "486946", "url": "https://it.wikipedia.org/wiki?curid=631663", "title": "Sky Life", "text": ""}
{"id": "631675", "revid": "110157", "url": "https://it.wikipedia.org/wiki?curid=631675", "title": "GLib", "text": "GLib \u00e8 una libreria multipiattaforma dalle molteplici funzioni. Ha preso vita come parte con il progetto GTK+, ma, prima della pubblicazione della seconda versione di GTK+, gli sviluppatori del progetto decisero di separare tutto il codice non specificatamente orientato alla creazione di interfacce grafiche dalla piattaforma GTK+, sviluppando da l\u00ec in avanti GLib come un prodotto separato. GLib viene distribuito come una libreria separata cosicch\u00e9 possa essere utilizzata senza l'obbligo di una dipendenza da una libreria per interfacce grafiche completa.\nPoich\u00e9 GLib \u00e8 una libreria multipiattaforma, le applicazioni che ne fanno uso per interfacciarsi col sistema operativo sono generalmente portabili verso diversi sistemi operativi senza grosse modifiche."}
{"id": "631683", "revid": "16066", "url": "https://it.wikipedia.org/wiki?curid=631683", "title": "Servizio Internazionale della Rotazione Terrestre", "text": ""}
{"id": "631696", "revid": "78273", "url": "https://it.wikipedia.org/wiki?curid=631696", "title": "Comitato internazionale dei pesi e delle misure", "text": ""}
{"id": "631698", "revid": "78273", "url": "https://it.wikipedia.org/wiki?curid=631698", "title": "Conferenza generale sui pesi e sulle misure", "text": ""}
{"id": "631715", "revid": "1005847", "url": "https://it.wikipedia.org/wiki?curid=631715", "title": "Severino Saccardi", "text": "Biografia.\nLaureato a Firenze in materie letterarie con una tesi di argomento storico, insegnante, si \u00e8 avvicinato alla rivista Testimonianze alla fine degli anni settanta e ha qualificato la sua collaborazione con interventi riguardanti le tematiche del rapporto tra neomarxismo e questione religiosa e, soprattutto, il complesso travaglio dell'Est Europeo.\nHa partecipato attivamente, fin dall'inizio, alla progettazione dei convegni organizzati dalla rivista. La sua attivit\u00e0 di organizzatore e pubblicista si \u00e8 dedicata a molti temi, tra cui il dialogo tra sinistra occidentale e movimenti indipendenti dell'Est e la difesa dei diritti umani. \u00c8 animatore alla Badia fiesolana di iniziative su democrazia e sviluppo, islam, culture e religioni.\n\u00c8 membro del direttivo nazionale del CRIC (Coordinamento riviste italiane di cultura) e fa parte dell'ufficio di presidenza dell'associazione Uomo planetario (costituita da CGIL regionale, ARCI Toscana, Testimonianze, Consultacultura), che ha come scopo la valorizzazione di Santa Fiora, paese natale di Ernesto Balducci, come luogo simbolo della cultura, della pace e dei diritti.\n\u00c8 stato per quattro anni (due mandati) Presidente del COSPE, organizzazione non governativa di cooperazione allo sviluppo dei paesi emergenti. Nel 2005 \u00e8 stato eletto nel Consiglio regionale della Toscana, nella lista Uniti nell'Ulivo e ha fatto parte del gruppo consiliare \"Per il Partito Democratico - l'Ulivo\". In Consiglio regionale \u00e8 stato membro della Commissione cultura e della Commissione speciale lavoro ed \u00e8 stato nominato come rappresentante consiliare nella Commissione regionale di bioetica."}
{"id": "631717", "revid": "78273", "url": "https://it.wikipedia.org/wiki?curid=631717", "title": "Conferenza generale su pesi e sulle misure", "text": ""}
{"id": "631719", "revid": "1543377", "url": "https://it.wikipedia.org/wiki?curid=631719", "title": "Analisi dimensionale", "text": "Lanalisi dimensionale \u00e8 la scomposizione in grandezze fondamentali delle grandezze fisiche nell'ambito delle formule che ne stabiliscono le relazioni.\n\u00c8 uno strumento applicato frequentemente in fisica, metrologia, chimica e ingegneria per comprendere le situazioni fisiche che coinvolgono grandezze di diversa natura e per verificare la plausibilit\u00e0 di calcoli ed equazioni. \u00c8 anche utilizzata per formare ragionevoli ipotesi su situazioni fisiche complesse che possono essere verificate da esperimenti o nuove teorie. Nell'analisi dimensionale si usa racchiudere le varie grandezze tra parentesi quadre, ad esempio formula_1.\nGrandezze fondamentali.\nGi\u00e0 James Clerk Maxwell, in un articolo pubblicato nel 1871, impieg\u00f3 simboli come formula_2,formula_3,formula_4, formula_5, formula_6 per indicare rispettivamente le grandezze fisiche forza, massa, lunghezza, tempo e temperatura. Form\u00f2 poi dei prodotti di potenze di questi simboli, che chiam\u00f2 \"dimensioni\". Il primo vantaggio \u00e8 che a ogni \"dimensione fisica\" si pu\u00f2 associare una sola unit\u00e0 di misura. Il Sistema internazionale di unit\u00e0 di misura ha fissato le seguenti dimensioni, o grandezze, fisiche fondamentali: tempo, lunghezza, massa, intensit\u00e0 di corrente, temperatura assoluta, quantit\u00e0 di sostanza e intensit\u00e0 luminosa. Tutte le altre grandezze sono riconducibili a quelle fondamentali: per ognuna esiste un'equazione dimensionale che esprime la relativa grandezza come prodotto delle potenze delle grandezze fondamentali. Per esempio, la dimensione della grandezza velocit\u00e0 \u00e8 distanza/tempo, o formula_7 e la dimensione di una forza \u00e8 massa \u00d7 distanza/tempo\u00b2, o formula_8.\nL'analisi dimensionale \u00e8 uno strumento importante che pu\u00f2 essere utilizzato come controllo di coerenza nella derivazione o nella verifica dell'espressione finale, utilizzando il fatto che le dimensioni possono essere trattate come grandezze algebriche, cio\u00e8 possono essere sommate o sottratte fra loro solamente se hanno le stesse dimensioni. Inoltre, i termini di ciascun membro di un'equazione debbono avere le stesse dimensioni. Seguendo queste semplici regole, si pu\u00f2 adoperare l'analisi dimensionale come valido ausilio per giudicare a priori la correttezza della forma di un'espressione, poich\u00e9 la condizione necessaria (ma assolutamente non sufficiente) per la correttezza della relazione di uguaglianza \u00e8 che le dimensioni delle grandezze fisiche in ambo i membri dell'equazione siano le stesse.\nI concetti di dimensionalit\u00e0 di una grandezza fisica e di unit\u00e0 di misura sono correlati. Le unit\u00e0 di una grandezza fisica sono definite per convenzione in relazione a qualche standard; per esempio una lunghezza pu\u00f2 avere come unit\u00e0 metri, piedi, pollici, miglia o micron; ma qualsiasi lunghezza ha come dimensione formula_9, indipendentemente da quali unit\u00e0 sono scelte per misurarla. La misura di una grandezza fisica pu\u00f2 essere espressa in diverse unit\u00e0 di misura, passando dall'una all'altra attraverso fattori di conversione. Per esempio: 1\u00a0in = 2,54\u00a0cm, quindi \"(2,54 cm/in)\" \u00e8 il fattore di conversione (tra due rappresentazioni, espresse con differenti unit\u00e0), della grandezza fisica lunghezza ed \u00e8 esso stesso adimensionale, o con dimensione pari a formula_10.\nI simboli dimensionali, come formula_9, formano un gruppo: c'\u00e8 un'identit\u00e0, formula_12; c'\u00e8 l'inverso di formula_9, che \u00e8 formula_14 oppure formula_15, e formula_9 elevato a qualsiasi esponente razionale formula_17 \u00e8 un membro del gruppo, che ha come inverso formula_18 oppure formula_14 elevato allo stesso esponente formula_17. L'operazione del gruppo \u00e8 la moltiplicazione, con le normali regole per trattare gli esponenti.\nIn meccanica, la dimensione di qualsiasi grandezza fisica pu\u00f2 essere espressa in termini delle dimensioni fondamentali formula_21 e formula_22. Questa non \u00e8 l'unica scelta possibile, ma quella pi\u00f9 comunemente usata. Si potrebbe, ad esempio, scegliere come dimensioni fondamentali forza, lunghezza e massa, con le dimensioni associate formula_23. La scelta delle dimensioni fondamentali \u00e8 cos\u00ec, almeno in parte, una convenzione, e risulta essere quella pi\u00f9 utile e familiare fra quelle che consentono di esprimere tutte le grandezze di interesse.\nIl sistema internazionale (SI) delle unit\u00e0 di misura, con le scelte delle dimensioni corrispondenti, \u00e8 quello maggiormente utilizzato e ha rimpiazzato la moltitudine di scelte presenti in quello esteso (sistema CGS).\nAl di fuori della meccanica pu\u00f2 essere vantaggioso scegliere un insieme esteso di simboli dimensionali piuttosto che un altro, a seconda del campo di interesse. In elettromagnetismo, ad esempio, pu\u00f2 essere utile usare le dimensioni formula_24 e formula_25, dove formula_25 rappresenta la quantit\u00e0 di carica elettrica. In termodinamica l'insieme base di dimensioni \u00e8 spesso esteso a comprendere una dimensione per la temperatura. In chimica il numero di molecole \u00e8 spesso coinvolto e una dimensione per esso \u00e8 altres\u00ec utile.\nNella sua forma pi\u00f9 primitiva, l'analisi dimensionale pu\u00f2 essere usata per controllare la plausibilit\u00e0 delle equazioni fisiche: le due parti di ogni equazione devono essere \"commensurabili\", cio\u00e8 avere le stesse dimensioni; in altre parole, l'equazione deve essere dimensionalmente omogenea. Come corollario di questo requisito segue che, in una espressione fisicamente significativa, solo quantit\u00e0 della stessa dimensione possono essere sommate o sottratte. Ad esempio, la massa di un topo e la massa di una pulce possono essere sommate, ma la massa di una pulce e la lunghezza di un topo non possono essere sommate significativamente. Quantit\u00e0 fisiche che hanno dimensioni differenti non possono essere comparate tra di loro, o usate in disuguaglianze: formula_27 non \u00e8 un'espressione corretta, n\u00e9 significativa.\nQuando quantit\u00e0 che sono parimenti dimensionate o meno vengono moltiplicate o divise, i loro simboli dimensionali vengono similarmente moltiplicati o divisi. Quando quantit\u00e0 dimensionali vengono elevate a una potenza razionale, lo stesso accade ai simboli collegati a tali quantit\u00e0.\nGli argomenti delle funzioni esponenziale, trigonometriche e logaritmiche devono essere adimensionali e scalari. Il logaritmo di formula_28 \u00e8 indefinito, ma il logaritmo di formula_29 \u00e8 circa formula_30. Questo deriva essenzialmente dal requisito che i termini della serie di Taylor devono essere omogenei dimensionalmente. Argomenti tensoriali sono pi\u00f9 raramente usati.\nIl valore di una quantit\u00e0 fisica dimensionale si scrive come il prodotto di una unit\u00e0 dimensionale e di un fattore adimensionale. Se si usano unit\u00e0 di misura diverse nella stessa espressione \u00e8 necessario un fattore di conversione, il quale \u00e8 un rapporto di quantit\u00e0 egualmente dimensionate ed \u00e8 uguale a una unit\u00e0 adimensionale:\nIl fattore formula_33 \u00e8 identico all'uno adimensionale, quindi moltiplicare per questo fattore di conversione non cambia niente (nell'unit\u00e0 di misura). Inoltre quando si sommano due quantit\u00e0 di simile dimensione, ma espresse in diverse unit\u00e0, il fattore di conversione appropriato, che \u00e8 l'uno adimensionale, viene usato per convertire le quantit\u00e0 in unit\u00e0 identiche, in modo che il loro valore numerico possa essere sommato o sottratto.\nSolo in questa maniera \u00e8 significativo dire che si sommano quantit\u00e0 similmente dimensionate di unit\u00e0 diverse.\nL'analisi dimensionale viene anche utilizzata per derivare relazioni tra le quantit\u00e0 fisiche che sono coinvolte in un particolare fenomeno che si desidera capire e caratterizzare. Fu utilizzata per la prima volta in questa maniera nel 1872 da Lord Rayleigh, che stava cercando di capire perch\u00e9 il cielo \u00e8 blu.\nUn semplice esempio.\nQual \u00e8 il periodo di oscillazione formula_34 di una massa formula_35 attaccata a una molla ideale con costante elastica formula_36 sospesa in un campo gravitazionale di intensit\u00e0 formula_37?\nLe quattro quantit\u00e0 hanno le seguenti dimensioni: formula_34 formula_39; formula_35 formula_41; formula_36 formula_43; formula_37 formula_45.\nDa queste possiamo formare un solo prodotto adimensionale di forze: formula_46 = formula_47, poich\u00e9 solo formula_37 coinvolge la lunghezza formula_49. L'analisi dimensionale pu\u00f2 portare a forti dichiarazioni sulla \"irrilevanza\" di alcune quantit\u00e0 in un problema, o la necessit\u00e0 di altri parametri. Se abbiamo scelto abbastanza variabili per descrivere il problema in modo appropriato, allora in questo problema possiamo concludere che il periodo di oscillazione della massa sulla molla \u00e8 indipendente da \"formula_37\": \u00e8 lo stesso sia sulla Terra sia sulla Luna. L'equazione che dimostra l'esistenza di un prodotto di forze per il nostro problema pu\u00f2 essere riscritta in una maniera interamente equivalente: formula_51, dove formula_52 \u00e8 una costante adimensionale non determinabile per mezzo della sola analisi dimensionale. Con altri mezzi si ottiene che formula_53.\nQuando ci si trova di fronte a un caso dove l'analisi dimensionale esclude una variabile (in questo caso formula_37) che siamo davvero sicuri che appartenga a una descrizione fisica della situazione, potremmo anche considerare la possibilit\u00e0 che la variabile esclusa sia effettivamente rilevante e che qualche altra variabile sia stata omessa, variabile che potrebbe combinarsi con la variabile rifiutata per formare una quantit\u00e0 adimensionale. Tuttavia non \u00e8 questo il caso dell'esempio descritto.\nQuando l'analisi dimensionale porta a una soluzione di problemi dove viene coinvolto solo un prodotto adimensionale di forze, come qui, non ci sono funzioni sconosciute, e la soluzione viene detta \"completa\".\nUn esempio pi\u00f9 complesso.\nConsideriamo il caso di un filo vibrante di lunghezza formula_55 [formula_9] che vibra con un'ampiezza formula_57 [formula_58]. Il filo ha una densit\u00e0 lineare pari a formula_59 [formula_60] ed \u00e8 teso con una tensione formula_61 [formula_62]. Vogliamo conoscere l'energia formula_63 [formula_64] contenuta nel filo. Si pu\u00f2 facilmente trovare che possiamo formare due prodotti adimensionali di forze nelle variabili scelte.\nformula_65 e formula_66.\nForse sorprendentemente, come la formula_37 nel semplice esempio dato sopra, la densit\u00e0 lineare del filo non viene coinvolta nel problema. I due gruppi trovati possono essere combinati in una forma equivalente come un'equazione\ndove formula_69 \u00e8 una funzione sconosciuta o equivalentemente come\ndove formula_71 \u00e8 una qualche altra funzione sconosciuta. Qui la funzione sconosciuta implica che la nostra soluzione \u00e8 incompleta, ma l'analisi dimensionale ci ha comunque dato qualcosa che potrebbe non essere stata ovvia: l'energia \u00e8 proporzionale alla forza di tensione iniziale. Escludendo ulteriori analisi, potremmo procedere in esperimenti volti a scoprire la forma della funzione sconosciuta formula_71. Ma i nostri esperimenti sono pi\u00f9 semplici rispetto a come sarebbero senza l'analisi dimensionale. Non ne abbiamo infatti bisogno per verificare che l'energia \u00e8 proporzionale alla tensione. O forse potremmo ipotizzare che l'energia \u00e8 proporzionale a formula_73, e quindi dedurre che formula_74. L'analisi dimensionale \u00e8 spesso di grande aiuto negli esperimenti.\nAggiunta di Huntley.\nHuntley (Huntley, 1967) ha affermato che a volte \u00e8 produttivo raffinare il concetto di dimensione. Due possibilit\u00e0 in questo senso sono:\nCome esempio dell'utilit\u00e0 del primo raffinamento, supponiamo di desiderare di calcolare la distanza che percorre una palla di cannone quando viene sparata con una componente verticale di velocit\u00e0 formula_78 e una componente orizzontale formula_79, assumendo che venga sparata su di una superficie piana. Ipotizzando di non utilizzare le lunghezze direzionate, le quantit\u00e0 di interesse sono allora formula_79, formula_78, entrambe di dimensione formula_82, formula_83, la distanza percorsa, con dimensione formula_9, e formula_37 l'accelerazione negativa di gravit\u00e0, con dimensione formula_86.\nCon queste quattro quantit\u00e0, potremmo concludere che l'equazione per la gittata formula_83 si pu\u00f2 scrivere:\nO, dimensionalmente:\ndalla quale possiamo dedurre che formula_90 e formula_91, il che lascia un esponente indeterminato. Questo era prevedibile, in quanto abbiamo due unit\u00e0 fondamentali formula_9 e formula_34 e quattro parametri, con una sola equazione.\nSe, tuttavia, usiamo le lunghezze direzionate, allora formula_79 sar\u00e0 dimensionato come formula_95, formula_78 come formula_97, formula_83 come formula_76 e formula_37 come formula_101. L'equazione dimensionata diventa:\ne potremmo risolvere completamente come formula_103, formula_104 e formula_105. L'aumento del potere deduttivo guadagnato tramite l'uso di dimensioni di lunghezza direzionate sembra chiaro.\nIn maniera simile, \u00e8 a volte utile (nella meccanica dei fluidi e nella termodinamica) distinguere tra la massa come misura di inerzia (massa inerziale), e massa come misura di quantit\u00e0 (massa sostanziale). Per esempio, consideriamo la derivazione della Legge di Poiseuille. Vogliamo trovare l'andamento del flusso di massa di un fluido viscoso attraverso un tubo circolare. Senza porre distinzioni tra massa inerziale e massa sostanziale potremmo scegliere come variabili rilevanti:\nCi sono tre variabili fondamentali, cos\u00ec che le cinque equazioni sopra genereranno due variabili adimensionali, che potremmo prendere per formula_116 e formula_117 e potremmo esprimere l'equazione dimensionale come\ndove formula_119 e formula_120 sono costanti indeterminate. Se mettiamo invece una distinzione tra massa inerziale con dimensione formula_121 e massa sostanziale con dimensione formula_122, allora l'andamento del flusso e la sua densit\u00e0 useranno la massa sostanziale, mentre il gradiente di pressione e il coefficiente di viscosit\u00e0 useranno la massa inerziale. Abbiamo ora quattro parametri fondamentali, e una costante adimensionale, quindi potremmo scrivere l'equazione dimensionale come:\ndove solo formula_119 \u00e8 una costante indeterminata (che si trover\u00e0 essere uguale a formula_125 con metodi esterni all'analisi dimensionale). Questa equazione si potrebbe risolvere per l'andamento del flusso della massa generando la Legge di Poiseuille.\nAggiunta di Siano: l'analisi orientazionale.\nL'aggiunta di Huntley ha qualche serio inconveniente. Non se la cava bene con le equazioni vettoriali che coinvolgono prodotti vettoriali, n\u00e9 affronta bene l'uso degli angoli come variabili fisiche. \u00c8 anche spesso difficile assegnare i simboli di formula_9, formula_76, formula_128, formula_129 alle variabili fisiche coinvolte nel problema di interesse. Egli invoca una procedura che implica la \"simmetria\" del problema fisico. Questo \u00e8 spesso difficile da applicare in maniera affidabile: non \u00e8 chiaro quali sono le parti del problema dove la nozione di \"simmetria\" \u00e8 invocata. \u00c8 la simmetria del corpo fisico sul quale agiscono le forze, o dei punti, delle linee o delle aree sui quali le forze sono applicate? Cosa succede se pi\u00f9 di un corpo viene coinvolto con diverse simmetrie? Si consideri una bolla sferica attaccata a un tubo cilindrico, dove si vuole calcolare l'andamento del flusso dell'aria come funzione della differenza di pressione tra le due parti. Quali sono le dimensioni estese di Huntley della viscosit\u00e0 dell'aria contenuta nelle parti connesse? Quali sono le dimensioni estese della pressione nelle due parti? Sono uguali o diverse? Queste difficolt\u00e0 sono responsabili delle limitata applicazione dell'aggiunta di Huntley ai problemi reali.\nGli angoli vengono convenzionalmente considerati variabili adimensionali, e quindi l'uso degli angoli come variabili fisiche in un'analisi dimensionale d\u00e0 risultati meno significativi. Come esempio, consideriamo il problema del proiettile menzionato sopra. Supponiamo che invece delle componenti formula_130 e formula_131 della velocit\u00e0 iniziale avessimo scelto il modulo della velocit\u00e0 formula_132 e l'angolo formula_133 con cui viene sparato il proiettile. L'angolo viene convenzionalmente considerato adimensionale, e il modulo di un vettore non ha qualit\u00e0 direzionali, quindi nessuna variabile adimensionale pu\u00f2 essere composta dalle quattro variabili formula_37, formula_132, formula_83, e formula_133. L'analisi convenzionale darebbe correttamente le forze di formula_37 e di formula_132, ma non darebbe informazioni riguardanti l'angolo adimensionale formula_133.\nSiano (Siano, 1985-I, 1985-II) ha suggerito che le dimensioni direzionate di Huntley siano sostituite da \"simboli orientazionali\" formula_141 per denotare le direzioni vettoriali, e \"simboli non orientazionali\" formula_142 per le altre grandezze. Quindi, il formula_76 di Huntley diviene formula_144 con formula_9 che specifica la dimensione della lunghezza, e formula_146 che specifica l'orientamento. Siano mostra inoltre che i simboli orientazionali hanno una propria algebra. Assieme al requisito che formula_147, risulta la seguente matrice di moltiplicazione per i simboli di orientamento:\nSi noti che i simboli orientazionali formano un gruppo (il Gruppo di Klein o \"viergruppe\"). In questo sistema gli scalari hanno sempre lo stesso orientamento come l'elemento di identit\u00e0, indipendentemente dalla \"simmetria del problema\". Le quantit\u00e0 fisiche vettoriali hanno l'orientamento atteso: una forza o una velocit\u00e0 nella direzione formula_77 ha l'orientamento di formula_146. Per gli angoli, si consideri un angolo formula_133 che giace nel piano formula_152. Si formi un triangolo rettangolo nel piano formula_152 con formula_133 come uno degli angoli acuti. Il lato del triangolo rettangolo adiacente all'angolo ha allora orientamento formula_146 e il lato opposto ha orientamento formula_156. Allora, siccome formula_157, concludiamo che un angolo nel piano formula_158 deve avere un orientamento formula_156/formula_146 = formula_161, che non \u00e8 irragionevole. Ragionamenti analoghi portano alla conclusione che formula_162 ha orientamento formula_161 mentre formula_164 ha orientamento formula_142. Questi sono diversi, cos\u00ec che si pu\u00f2 concludere (correttamente), per esempio, che non ci sono soluzioni per le equazioni fisiche nella forma a formula_166, dove formula_120 e formula_168 sono scalari.\nL'assegnamento di simboli orientazionali a quantit\u00e0 fisiche e la necessit\u00e0 che le equazioni fisiche siano orientazionalmente omogenee pu\u00f2 effettivamente venire usata in un modo che \u00e8 simile all'analisi dimensionale per derivare qualche informazione in pi\u00f9 sulle soluzioni accettabili dei problemi fisici. In questo approccio si prepara l'equazione dimensionale e la si risolve nel modo in cui si riesce. Se la potenza pi\u00f9 bassa di una variabile fisica \u00e8 frazionaria, entrambi i lati dell'equazione vengono elevati in modo che tutte le potenze siano intere. Questo pone il problema in \"forma normale\". L'equazione orientazionale viene quindi risolta per dare una condizione pi\u00f9 restrittiva alle potenze sconosciute dei simboli orientazionali, arrivando a una soluzione pi\u00f9 completa di quella che si otterrebbe con la sola analisi dimensionale. Spesso l'informazione aggiunta \u00e8 che una delle potenze di una certa variabile \u00e8 pari o dispari.\nPer esempio, per il problema del proiettile, se si usano simboli orientazionali, formula_133, essendo nel piano formula_158 avr\u00e0 quindi dimensione formula_161 e la gittata del proiettile formula_83 sar\u00e0 espressa nella forma:\nL'omogeneit\u00e0 dimensionale generer\u00e0 ora correttamente formula_175 e formula_176, e l'omogeneit\u00e0 orientazionale richiede che formula_177 sia un intero dispari. Infatti la funzione richiesta di formula_133 sar\u00e0 formula_179 che \u00e8 una serie di potenze pari di formula_133.\nSi vede che le serie di Taylor di formula_162 e formula_164 sono orientazionalmente omogenee utilizzando la matrice di moltiplicazione sopra, mentre espressioni come formula_183 e formula_184 non lo sono, e sono (correttamente) considerate non fisiche.\nDovrebbe essere chiaro che la regola di moltiplicazione usata per i simboli orientazionali non \u00e8 la stessa che si usa per il prodotto incrociato di due vettori. Il prodotto incrociato di due vettori uguali \u00e8 zero, mentre il prodotto di due identici simboli orientazionali \u00e8 l'elemento identit\u00e0.\nSignificato concettuale.\nIn conclusione si pu\u00f2 vedere che le analisi dimensionali e i requisiti per le equazioni fisiche per essere dimensionalmente omogenee riflettono l'idea che le leggi della fisica sono indipendenti dalle unit\u00e0 di misura impiegate per misurare le variabili fisiche. Questo significa che, per esempio, formula_185 vale indipendentemente che il sistema di unit\u00e0 sia il SI, quello inglese, il CGS o qualsiasi altro sistema di unit\u00e0 coerente. L'analisi orientazionale e la necessit\u00e0 per le equazioni fisiche di essere orientazionalmente omogenee riflette l'idea che le equazioni della fisica debbano essere indipendenti dal sistema di coordinate utilizzato.\nCostanti adimensionali.\nLe costanti adimensionali che sorgono nei risultati ottenuti, come la formula_119 nel problema della legge di Poiseuille e la formula_52 nel problema della molla discussi sopra, vengono da un'analisi pi\u00f9 dettagliata della fisica implicita e spesso sorgono dalla integrazione di qualche equazione differenziale. L'analisi dimensionale stessa ha poco da dire su queste costanti, ma \u00e8 utile sapere che molto spesso hanno un ordine di grandezza zero. Questa osservazione pu\u00f2 consentire di fare calcoli sul fenomeno di interesse, ed essere in grado di preparare esperimenti per misurarle pi\u00f9 efficientemente, o per decidere se sono importanti o meno.\nTeorema di Buckingham.\nIl Teorema di Buckingham d\u00e0 le basi per lo strumento principale dell'analisi dimensionale. Questo teorema descrive come ogni processo fisico esprimibile con una funzione di formula_188 variabili dimensionali e formula_114 parametri adimensionali possa essere equivalentemente descritto da una nuova funzione di formula_190 gruppi (o \"numeri\") adimensionali e formula_114 parametri adimensionali, dove formula_35 \u00e8 il numero di dimensioni fondamentali (cio\u00e8 indipendenti) usate. Il Teorema di Buckingham non fornisce alcuna indicazione sui gruppi adimensionali o sulla forma della funzione. I gruppi adimensionali si individuano quasi sempre tra quelli che hanno un significato fisico: ad esempio, il numero di Reynolds, utilizzato della Meccanica dei Fluidi viscosi, \u00e8 il rapporto tra le forze d'inerzia convettiva per unit\u00e0 di volume e le forze viscose per unit\u00e0 di volume. La forma della funzione viene spesso determinata per via sperimentale."}
{"id": "631720", "revid": "707506", "url": "https://it.wikipedia.org/wiki?curid=631720", "title": "Sala capitolare", "text": "La sala capitolare o semplicemente capitolo \u00e8 il luogo in cui si riunisce una comunit\u00e0 monastica per alcune volte nel corso della giornata. Dopo la chiesa e il chiostro, \u00e8 la parte pi\u00f9 importante di un monastero, e in particolare di un'abbazia. \nLa sala capitolare \u00e8 altres\u00ec l'aula dove si riunisce il capitolo di una cattedrale o di una chiesa dotata di capitolo.\nNella sala capitolare di un monastero si legge ogni giorno un \"capitolo\" della regola e si svolge la maggior parte delle assemblee dei monaci legate al funzionamento del monastero e della sua comunit\u00e0. Qui, in particolare, si svolge l'assemblea dei monaci per l'elezione del nuovo abate, quando quest'ultimo viene a mancare; ma in essa - a seconda delle consuetudini di ciascun monastero - si svolgono anche delle celebrazioni liturgiche come l'ufficio della sera dopo il ritorno dei monaci dal lavoro, l'accusa personale dei peccati di fronte all'assemblea monastica, la discussione di questioni teologiche, la relazione sull'andamento del lavoro nella comunit\u00e0 ed anche la richiesta di consiglio ai confratelli, da parte dell'abate, in occasione di situazioni particolari da affrontare.\n\u00c8 proprio per la prassi del capitolo che la comunit\u00e0 monastica la prima forma di democrazia nel sistema organizzativo della Chiesa."}
{"id": "631721", "revid": "117739511", "url": "https://it.wikipedia.org/wiki?curid=631721", "title": "Colline Metallifere grossetane", "text": "Le Colline Metallifere grossetane si estendono con il loro territorio nella parte settentrionale della provincia di Grosseto, comprendendo il versante meridionale delle Colline Metallifere propriamente dette che si estendono a cavallo tra le province di Pisa, Livorno, Siena e Grosseto.\nPer le caratteristiche del sottosuolo, pu\u00f2 essere incluso nella suddetta area geografica anche il massiccio collinare di Poggio Ballone, diviso dal restante territorio collinare dalla piana del fiume Pecora che si apre verso il golfo di Follonica.\nL'intera zona occupa i territori comunali di Massa Marittima, Monterotondo Marittimo, Montieri, Roccastrada, Scarlino, Gavorrano, l'entroterra pedocollinare del comune di Follonica e la parte nord-orientale del comune di Castiglione della Pescaia.\nGeografia.\nL'area si caratterizza per i numerosi giacimenti minerari presenti nel sottosuolo, molti dei quali venivano sfruttati fin dall'epoca medievale; le miniere pi\u00f9 importanti si trovano nei territori comunali di Massa Marittima, Montieri (presso la localit\u00e0 di Boccheggiano) e Gavorrano. Da segnalare, l'area delle Roste nei pressi di Montieri, dove le caratteristiche del terreno testimoniano tuttora le attivit\u00e0 minerarie del passato, cos\u00ec come il Pozzo Roma e il Pozzo Impero presso Gavorrano.\nDa segnalare anche la presenza di soffioni boraciferi presso Monterotondo Marittimo che vengono sfruttati per la produzione di energia geotermica; grazie a tali risorse, nella zona \u00e8 stata raggiunta una parziale autosufficienza per il riscaldamento invernale e per l'illuminazione. L'area delle Biancane \u00e8 certamente la pi\u00f9 rappresentativa della geotermia locale.\nNell'area tra Massa Marittima e Gavorrano si estende anche il Lago dell'Accesa, unico bacino lacustre della provincia di Grosseto che non abbia le caratteristiche del lago costiero.\nIn generale, la zona \u00e8 prevalentemente collinare, lambendo in alcuni punti la parte settentrionale della Maremma grossetana ed elevandosi in altri a quote montane, seppur isolatamente, superando di poco i mille metri di quota sulle Cornate di Gerfalco e sul Poggio di Montieri, che costituiscono anche le vette pi\u00f9 elevate dell'intero territorio interprovinciale delle Colline Metallifere.\nClima.\nPer quanto riguarda il clima l'area risulta mediamente la pi\u00f9 piovosa dell'intera provincia di Grosseto per l'esposizione dei rilievi ai venti meridionali (valori superiori ovunque ai 700\u00a0mm annui, con punte massime oltre i 1000\u00a0mm sulle vette pi\u00f9 alte): le precipitazioni sono concentrate specialmente in primavera ed autunno ma non mancano episodi temporaleschi estivi pomeridiani o serali di origini termo-convettive. Inoltre, in rapporto all'altitudine, questa zona risulta pi\u00f9 fredda e sottoposta alle precipitazioni nevose invernali delle corrispondenti quote del Monte Amiata.\nNella tabella sottostante sono riportati i dati climatici medi relativi al trentennio 1951-1980, forniti da alcune stazioni facenti capo al servizio idrologico."}
{"id": "631734", "revid": "767487", "url": "https://it.wikipedia.org/wiki?curid=631734", "title": "Nell'anno del Signore", "text": "Nell'anno del Signore \u00e8 un film del 1969, scritto e diretto da Luigi Magni e basato su un fatto realmente accaduto, l'esecuzione capitale di due carbonari nella Roma papalina. \u00c8 il primo della trilogia proseguita con \"In nome del Papa Re\" (1977) e \"In nome del popolo sovrano\" (1990); film nei quali ricorre il tema del rapporto tra il popolo e l'aristocrazia romana con il potere pontificio, tra gli sconvolgimenti accaduti nel periodo risorgimentale.\nTrama.\nRoma, 1825: \u00e8 in corso il pontificato di Leone XII, caratterizzato da una politica reazionaria e intransigente, in cui la repressione di qualsiasi forma di libert\u00e0 individuale \u00e8 attuata da uno stato di polizia e dalle trame del subdolo cardinal Rivarola. Gli ebrei sono costretti a rimanere rinchiusi nel Ghetto, umiliati da forzati tentativi di conversione; la polizia agli ordini del colonnello Nardoni fa rispettare un rigido coprifuoco.\nMalgrado tutto, sulla statua parlante di Pasquino vengono continuamente affissi scritti ironici e duramente critici nei confronti del governo; e si svolgono in segreto riunioni della carboneria, che auspicano una rivoluzione popolare. Due carbonari, Leonida Montanari, romano, e Angelo Targhini, modenese, si ritengono costretti a pugnalare un loro compagno, il principe Filippo Spada, che, in crisi di coscienza a causa di una malattia mortale della sua bambina, si era pentito dell'affiliazione alla carboneria e aveva rivelato dei segreti al colonnello Nardoni.\nSpada, per\u00f2, riesce a salvarsi dalle ferite di coltello di Targhini e Montanari e li denuncia alla polizia pontificia: la sorte dei due carbonari \u00e8 segnata, e dopo un processo sommario, i due sono condannati alla ghigliottina. La storia si intreccia con quella del ciabattino Cornacchia e della sua amante Giuditta, una bella ragazza ebrea. I due, meno colti e meno inclini ai cambiamenti radicali rispetto ai carbonari, si erano legati per\u00f2 di affetto con Montanari e Targhini e si sforzano di aiutarli.\nCornacchia propone al cardinal Rivarola di rivelargli l'identit\u00e0 di Pasquino una volta ottenuta la grazia per i due condannati: dato che Pasquino \u00e8 lui stesso, il ciabattino offre di fatto la propria vita per quella dei carbonari. Ma \u00e8 tutto inutile: qualche giorno prima, infatti, Cornacchia, in un moto di orgoglio di fronte alle offese di Giuditta che lo considerava un buono a nulla, aveva corretto un sacrestano che aveva commesso uno sbaglio mentre stava scrivendo, rivelando quindi che lui non era per nulla stupido e analfabeta come faceva credere in giro. Questa notizia, di persona in persona, era arrivata direttamente al Cardinale che, in questo modo mette in trappola Cornacchia/Pasquino consegnandogli una lettera, spacciandola come una grazia per Montanari, ma con su scritto \"Arrestate il latore della presente, Cornacchia\" e ordinandogli di portarla alle prigioni e di non farla leggere a nessuno, tranne al Capitano delle Guardie della prigione, perch\u00e9 la \"grazia\" \u00e8 un segreto di stato. Cornacchia si rende conto di essere stato messo all'angolo: se consegna la lettera verr\u00e0 arrestato, se non la consegna riveler\u00e0 di essere Pasquino.\nCos\u00ec come ultimo atto di Pasquino scrive un ultimo epigramma che invita il Papa a giustiziare i due Carbonari dato che questa fine, in fin dei conti, \u00e8 quella che i due condannati segretamente sperano. Infatti questo suo comportamento non \u00e8 un atto contro Montanari e Targhini, ma cerca di aiutare la loro idea di rivoluzione. Se ci fosse, di fatto, una grazia per i due, come spiega Cornacchia, il popolo considererebbe la Chiesa come un \"buon padre\" che minaccia punizioni terribili ma senza mai metterle in pratica. Finito di scrivere affida l'ultimo messaggio al suo successore perch\u00e9 lo apponga sulla statua di Pasquino. Dopodich\u00e9 entra in un convento per farsi frate.\nTarghini e Montanari, in attesa della fine, sono imprigionati in Castel Sant'Angelo. Viene inviato loro un frate, che insiste perch\u00e9 si confessino per salvarsi l'anima in punto di morte: ma i due carbonari restano fermi nel loro ateismo. Gli eventi sembrano dar ragione al cardinal Rivarola: il popolo non vuole la libert\u00e0, ma il quieto vivere e ogni tanto qualche diversivo, costituito nella fattispecie da un ghigliottinamento pubblico, pertanto alcuni popolani tentano un assalto al carcere non per liberare i due carbonari ma per accelerare la loro esecuzione. Targhini e Montanari vengono cos\u00ec portati in piazza del Popolo davanti al boia Mastro Titta. In quel momento il povero frate irrompe e va verso i due. Nonostante le sue suppliche al cardinale di liberare i due, decide almeno di assolverli nella pubblica piazza, ma viene bloccato proprio su ordine di Rivarola e trascinato via. I due vengono giustiziati senza il conforto dei sacramenti.\nIncassi.\nIl film registr\u00f2 un ottimo successo al botteghino, risultando campione d'incassi assoluto in Italia nella stagione 1969-70 con un ricavato di 3.218.000.000 di lire.\nDetiene ad oggi il 30\u00ba posto nella classifica dei film italiani pi\u00f9 visti di sempre con spettatori paganti.\nColonna sonora.\nLa colonna sonora, composta dal maestro Armando Trovajoli, e che vede la collaborazione della vocalist Edda Dell'Orso (per il celebre \"Tema di Giuditta\"), \u00e8 composta da questi brani:"}
{"id": "631736", "revid": "125039155", "url": "https://it.wikipedia.org/wiki?curid=631736", "title": "Santuario di Monte Li Santi", "text": "Il santuario di Monte li Santi, si trova lungo il fiume Treja all'interno del Parco regionale Valle del Treja, nel comune di Mazzano Romano, poco lontano da Calcata alle pendici del Monte Li Santi, dove si ritiene sorgesse la citt\u00e0 che prende il nome della localita' di Narce.\nDel santuario, scoperto nel 1985, che doveva essere di notevoli dimensioni, rimangono ora tracce di due vani, che si trovavano sul lato del tempio rivolto verso il fiume.\nNella stanza sono stati ritrovati degli strumenti sacrificali in un pozzetto, che per questo si pensa potesse essere adibito a riti sacrificali."}
{"id": "631738", "revid": "2039709", "url": "https://it.wikipedia.org/wiki?curid=631738", "title": "Gallinago gallinago", "text": "Il beccaccino (Gallinago gallinago ) \u00e8 un uccello della famiglia delle scolopacidae.\nSistematica.\nSpecie: \"Gallinago gallinago\"\nAspetti morfologici.\nHa un becco lungo e sottile, raggiunge in media una lunghezza di 28\u00a0cm ed un peso di 250 g, con una apertura alare di 49\u00a0cm. Ha un piumaggio variegato con tinte brune, rossicce e crema. Il capo \u00e8 compresso lateralmente, gli occhi molto spostati indietro. Zampe lunghe e verdastre. Coda con poco bianco ai lati.\nDistribuzione e habitat.\n\u00c8 visibile praticamente in tutto il mondo tranne che in Oceania. In Italia ci sono rari casi di nidificazione in ambienti palustri. Durante la migrazione e lo svernamento, gli habitat sono diversi. Tranne che nei boschi, si adatta dovunque, anche se predilige paludi, prati umidi, praterie e risaie.\nBiologia.\nVolo di levata a zig zag. Sfugge al pericolo acquattandosi sul terreno e mimetizzandosi perfettamente con la vegetazione e con il suolo.\nAlimentazione.\nSi ciba di crostacei, vermi, insetti e vegetali.\nRiproduzione.\nNidifica tra l'erba e i giunchi, a volte tra l'erica.\nLa femmina depone 4 uova che cover\u00e0 da sola per 20 giorni circa, fino alla schiusa.\nSpostamenti.\nVola in piccoli stormi durante la migrazione.\nStatus e conservazione.\nLa specie ha un'ampia area di distribuzione, valutata in oltre 10.000.000\u00a0km\u00b2, con una popolazione stimata di 5.400.000 - 7.500.000 individui. In base ai criteri della \"IUCN Red List\" \u00e8 considerata a basso rischio (LC)."}
{"id": "631739", "revid": "2210184", "url": "https://it.wikipedia.org/wiki?curid=631739", "title": "Chalicotherium", "text": "Il calicoterio (gen. Chalicotherium) detto anche giraffa gorilla \u00e8 un mammifero perissodattilo estinto, appartenente ai calicoteriidi. Visse tra l'Oligocene tardo e il Pliocene inferiore (circa 28 - 3 milioni di anni fa) e i suoi resti fossili sono stati ritrovati in Europa e in Asia.\nDescrizione.\nL'aspetto di questo grande erbivoro era davvero curioso: per poterlo descrivere si dovrebbe immaginare una sorta di incrocio tra un cavallo, un orso e un gorilla. La testa, in effetti, era piuttosto simile a quella di un cavallo, anche se pi\u00f9 robusta e dal muso corto. Le zampe anteriori, per\u00f2, erano sproporzionatamente lunghe, simili a quelle di una grande scimmia antropomorfa, e conferivano all'intero animale l'aspetto pendente di una iena. Gli zoccoli erano tramutati in lunghi artigli vagamente simili a quelli di un orso, mentre le zampe posteriori erano molto pi\u00f9 corte di quelle anteriori. La dentatura era costituita da premolari e molari a corona bassa (brachidonti); i molari erano di forma pressoch\u00e9 quadrata. Sembra che, quando l'animale raggiungeva la maturit\u00e0 sessuale, gli incisivi e i canini superiori andassero persi; probabilmente erano presenti labbra muscolose simili a quelle della giraffa. \nErano presenti notevoli ispessimenti dell'ischio (che permettevano forse all'animale di \"sedersi\" per lunghi periodi di tempo) e insolite crescite ossee nel lato dorsale delle falangi ungueali della mano (che consentivano all'animale di camminare sulle nocche, come i gorilla). Queste caratteristiche mostrano un certo grado di convergenza adattativa con altri animali dallo stile di vita probabilmente simile, come i bradipi terricoli giganti (Megatheriidae, Megalonychidae, Mylodontidae), le grandi scimmie antropomorfe, i panda giganti, un gruppo di ungulati sudamericani (Homalodotheriidae) e un gruppo di dinosauri teropodi (Therizinosauridae). \nLa specie tipo (Chalicotherium goldfussi) poteva raggiungere i 2,6 metri di altezza al garrese, e si suppone potesse raggiungere una tonnellata e mezza di peso.\nClassificazione.\nIl genere \"Chalicotherium\" venne descritto per la prima volta da Johann Jakob Kaup nel 1833 sulla base di fossili ritrovati in Germania in terreni del Miocene superiore, ma per lungo tempo non furono chiari n\u00e9 l'aspetto n\u00e9 le parentele di questo bizzarro animale. I fossili descritti da Kaup, infatti, erano principalmente resti della dentatura. Solo quando vennero descritti fossili pi\u00f9 completi provenienti dalla Francia di un animale simile, noto come \"Macrotherium sansaniense\" (ora noto come \"Anisodon grande\"), fu chiara l'eccezionalit\u00e0 dei reperti. \nLa specie tipo \u00e8 \"Chalicotherium goldfussi\", del Miocene superiore della Germania e dell'Austria; altre specie note sono \"C. brevirostre\" (inizialmente descritto da Colbert nel 1934 come \"Macrotherium brevirostre\"), proveniente dalla formazione di Tung Gur (Miocene superiore della Mongolia Interna, Cina) e \"C. salinum\" (inizialmente descritto da Foster Cooper come \"Macrotherium salinum\"), del Pliocene inferiore dei Siwaliks (India); fossili di questa specie sono stati poi rinvenuti anche in Pakistan (Miocene medio) e in Cina (Miocene superiore). Al genere \"Chalicotherium\" venne ascritta inizialmente da Kaup anche la specie \"C. antiquum\", ma successive analisi hanno indicato che i pochi fossili attribuiti a questa specie sono a tutti gli effetti indeterminati. \n\"Chalicotherium\" \u00e8 il genere eponimo del gruppo dei calicoteri e della famiglia Chalicotheriidae, comprendente insoliti mammiferi perissodattili dalle notevoli specializzazioni degli arti. In particolare, \"Chalicotherium\" era un membro della sottofamiglia Chalicotheriinae, comprendente i calicoteri dalle braccia pi\u00f9 allungate e dall'aspetto pi\u00f9 pendente. Affini a questo genere (e a volte confusi con esso) erano \"Anisodon\" e \"Nestoritherium\".\nPaleoecologia.\nI denti a corona bassa indicano che \"Chalicotherium\" si cibava di materiale vegetale tenero, probabilmente costituito da foglie degli alberi e frutti. Le lunghe zampe anteriori erano probabilmente d'aiuto per avvicinare i rami alla bocca, mentre le callosit\u00e0 ossee del bacino probabilmente permettevano all'animale di \"sedersi\" per nutrirsi pi\u00f9 comodamente per lunghi periodi di tempo. Le zampe anteriori erano probabilmente dotate di cuscinetti protettivi per le falangi, in modo tale che l'animale potesse camminare sulle nocche e che gli artigli non si danneggiassero durante lo spostamento. I formidabili artigli, inoltre, erano probabilmente efficaci armi di difesa."}
{"id": "631741", "revid": "22356", "url": "https://it.wikipedia.org/wiki?curid=631741", "title": "Perissodattilo", "text": ""}
{"id": "631752", "revid": "1185701", "url": "https://it.wikipedia.org/wiki?curid=631752", "title": "Stadio Verino Zanutto", "text": "Lo stadio Verino Zanutto \u00e8 un impianto sportivo di San Don\u00e0 di Piave, intitolato a un ex giocatore del Calcio San Don\u00e0, successivamente parte della Resistenza e impiccato il 22 aprile 1945 a Meolo.\nLo stadio.\nLo Stadio di San Don\u00e0 di Piave \u00e8 uno degli edifici di pi\u00f9 vecchia progettazione della cittadina veneta. La sua costruzione si inser\u00ec in un quadro ben pi\u00f9 ampio dell'impiantistica sportiva dell'epoca fascista. Grazie alla legge nr. 1580 del giugno 1928 furono favorite le costruzioni sportive tanto che gi\u00e0 nell'anno seguente l'amministrazione comunale port\u00f2 a termine la costruzione del Campo Sportivo del Littorio su progettazione del geometra Guido Dal Bo . Lo stadio si trova nella zona centrale della cittadina veneta e, come spesso accadeva all'epoca, in prossimit\u00e0 della stazione ferroviaria. L'inaugurazione avvenne l'8 dicembre 1929 alla presenza delle autorit\u00e0 cittadine, in tempo per ospitare le prime gare ufficiali in campionato dell'A.C. San Don\u00e0. Da allora \u00e8 sempre stato il palcoscenico ideale del calcio cittadino, oggi rappresentato dall'A.C. Sandon\u00e0 1922, militante in Eccellenza.\nLo stadio ha ospitato numerose partite di categorie professionistiche (Serie C1 e Serie C2), infatti il Sandon\u00e0 ha partecipato, dal 1994 al 2000, ai campionati sopracitati.\nPi\u00f9 volte \u00e8 stato proposto di demolire lo stadio Zanutto per ricostruirne uno nuovo, pi\u00f9 moderno e pi\u00f9 efficiente, nella zona nord del comune e per costruire nell'area dello stadio attuale una nuova zona residenziale, ma la proposta si \u00e8 sempre scontrata con la volont\u00e0 della societ\u00e0 e dei cittadini che considerano questo stadio come un fondamento storico della citt\u00e0 veneziana."}
{"id": "631754", "revid": "38120", "url": "https://it.wikipedia.org/wiki?curid=631754", "title": "Fumetto on-line", "text": ""}
{"id": "631762", "revid": "93328", "url": "https://it.wikipedia.org/wiki?curid=631762", "title": "Hells Angels (organizzazione criminale)", "text": ""}
{"id": "631772", "revid": "648716", "url": "https://it.wikipedia.org/wiki?curid=631772", "title": "Hilaria", "text": "Hilaria (dal latino \"hilaris\", gioioso), festivit\u00e0 celebrata dai Romani il 25 marzo in onore della dea Cibele, madre degli Dei\nIl giorno della celebrazione era quello successivo all'equinozio di primavera, ovvero il primo giorno dell'anno in cui il periodo di luce \u00e8 pi\u00f9 lungo di quello della notte. \nLo scopo della festivit\u00e0 era proprio festeggiare il lento ma graduale svanire delle oscurit\u00e0 dell'inverno e l'attesa di una stagione pi\u00f9 gioiosa e luminosa.\nNulla si sa dei riti celebrati in questa festivit\u00e0 in epoca repubblicana, fatta eccezione per quanto afferma Valerio Massimo secondo il quale si svolgevano dei giochi in onore della madre degli dei.\nQualcosa di pi\u00f9 ci \u00e8 noto per quanto riguarda l'epoca imperiale, in quanto sappiamo da Erodiano che si teneva una lunga e solenne processione nella quale si trasportava una grande statua della dea, di fronte alla quale si esponevano oggetti preziosi ed opere d'arte appartenenti ai pi\u00f9 facoltosi della citt\u00e0 ed all'Imperatore stesso.\nLa particolarit\u00e0 di questo giorno di festa era il permesso di dare vita a qualsiasi forma di scherzo o gioco, con la predilezione per il mascheramento. Ad ognuno era permesso assumere l'identit\u00e0 e l'aspetto di ciascuno, persino di appartenenti ad alte cariche pubbliche come i magistrati.\nLe celebrazioni degli \"Hilaria\" rappresentavano l'ultimo giorno dei festeggiamenti dedicati a Cibele, il \"Sanguem\". Occorre notare che queste festivit\u00e0 non si trovano menzionate nei calendari Romani e nemmeno nei Fasti di Ovidio.\nErodiano narra di un complotto preparato da Annia Lucilla, sorella di Commodo, con l'aiuto del prefetto Tarrutenio Materno contro l'Imperatore proprio durante queste festivit\u00e0. Secondo Erodiano il complotto prevedeva che Materno ed i suoi seguaci si travestissero da membri della Guardia Pretoriana per poi mescolarsi a quella vera e propria, fino ad arrivare alle stanze di Commodo ed ucciderlo. Ma uno dei complici di Materno rivel\u00f2 anzitempo il complotto, \"preferendo un imperatore legittimo ad un tiranno usurpatore\", secondo le parole di Erodiano. Il giorno degli Hilaria tutti i cospiratori furono catturati e l'Imperatore Commodo sacrific\u00f2 alla dea Cibele affinch\u00e9 non fosse pi\u00f9 minacciato da cospirazioni.\nTradizione.\nAlcuni ipotizzano che l'usanza del pesce d'aprile, in voga in tutta Europa, provenga appunto da questa antica festivit\u00e0 Romana."}
{"id": "631777", "revid": "599013", "url": "https://it.wikipedia.org/wiki?curid=631777", "title": "Assimilazione forzata", "text": "Si definisce assimilazione forzata il risultato di deliberate azioni, isolate o sistematiche, volte a annullare particolarit\u00e0 culturali, linguistiche, religiose e di costumi di comunit\u00e0 che si trovano in condizione di inferiorit\u00e0 politica, economica o sociale.\nStoria.\nGli esempi di assimilazione forzata di comunit\u00e0, minoranze o persone ad una maggioranza pi\u00f9 potente (e/o numerosa) sono innumerevoli. \u00c8 possibile affermare che l'assimilazione forzata di minoranze \u00e8 una costante della storia umana. \nCon lo sviluppo nel XIX secolo di una teoria e prassi del diritto sempre pi\u00f9 mirata alla conservazione dell'integrit\u00e0 biologica e spirituale dell'uomo, inizia il processo che porter\u00e0 alla definire del concetto di assimilazione forzata delle minoranze. \nParadossalmente, per\u00f2, \u00e8 proprio con il XIX secolo che la pratica dell'assimilazione forzata diventa pi\u00f9 diffusa (anche in aree fino allora immuni da questo fenomeno) forse facilitata dall'introduzione di mezzi di comunicazione di massa che per propria natura permettono a poche persone (detentrici del potere politico) di decidere in modo pi\u00f9 o meno diretto con quali informazioni educare un enorme numero di persone, in contrapposizione ai mezzi di comunicazione orali o scritti con i quali la trasmissione del pensiero \u00e8 limitata ad un minor numero di individui permettendo in questo modo la molteplicit\u00e0 delle opinioni e delle conoscenze; in questo senso la scolarizzazione \"pubblica\" \u00e8 uno strumento di comunicazione di massa antesignano rispetto a come sono intesi in senso contemporaneo. Storicamente quasi tutti i regimi, anche liberali, hanno fatto uso della scuola e poi di radio e televisione per educare la popolazione e fare propaganda di idee.\nIl paradosso pi\u00f9 grande \u00e8 proprio la formulazione e diffusione \u2014 soprattutto ad opera del presidente degli USA Woodrow Wilson \u2014 del principio di \"autodeterminazione dei popoli\" alla base delle pi\u00f9 colossali assimilazioni forzate o espulsione in massa di genti dall'Europa.\nGli stati nazionali, se da un lato si impegnano a sviluppare forme pi\u00f9 efficaci di tutela dei diritti dell'uomo, dall'altro favoriscono sempre di pi\u00f9 l'assimilazione delle minoranze.\nTipologie.\nGli strumenti di assimilazione possono essere quindi classificati in diretti e indiretti, senza che questi ultimi siano necessariamente meno efficaci.\nStrumenti diretti di assimilazione forzata possono essere, per esempio, la legge discriminatoria (ai danni, per esempio di chi professa una certa religione o non parla una certa lingua ufficiale).\nStrumenti indiretti di assimilazione forzata possono essere, per esempio, i seguenti:\nCasi pi\u00f9 o meno recenti di assimilazione forzata si registrano quindi un po' in tutti i paesi, compresi anche quelli a pi\u00f9 alto tasso di tutela delle minoranze, dei pluralismi culturali e linguistici, delle comunit\u00e0 di diversi."}
{"id": "631778", "revid": "137928", "url": "https://it.wikipedia.org/wiki?curid=631778", "title": "Niccol\u00f3 Nasoni", "text": ""}
{"id": "631780", "revid": "453768", "url": "https://it.wikipedia.org/wiki?curid=631780", "title": "Storia di Campi Bisenzio", "text": "Dalle origini al Medioevo.\nLa zona pianeggiante dove si estende il comune di Campi Bisenzio fu occupata fino dall'inizio del Quaternario da un grande lago, collegato al mare che allora arrivava nella zona di Empoli, da uno stretto emissario (l'attuale \"Gola della Golfolina\", tra Lastra a Signa e Montelupo Fiorentino). In seguito, al momento del ritiro del mare sull'attuale linea costiera, alcuni sommovimenti tettonici permisero l'allargamento della stretta, con il susseguente defluire delle acque e la formazione di una pianura paludosa.\nDopo l'esistenza di insediamenti dell'et\u00e0 del bronzo ed una dubbia presenza dei Liguri, succedettero gli Etruschi. Di questi ultimi restano importanti nella citt\u00e0 scoperta a Gonfienti, nel confinante comune di Prato, e nel territorio comunale il cippo trovato a Capalle, intraprendendo un'importante opera di bonifica dell'area e disponendo il territorio \"a graticola\", successivamente utilizzato dai romani.\nDurante la colonizzazione romana la zona di Campi fu assegnata all'ager della citt\u00e0 di Firenze (fondata nel 59 a.C.) e popolata dai veterani dell'esercito romano. Di questo periodo si serbano ancora molti termini toponomastici.\nLa zona ridivenne paludosa al momento della caduta dell'Impero romano d'Occidente, quando le opere idrauliche vennero abbandonate e le terre furono di nuovo sottoposte alle ripetute inondazioni dei corsi d'acqua della zona. Alcuni storici datano al 420 la fondazione della principale chiesa del comune, la Pieve di Santo Stefano a Campi, anche se \u00e8 pi\u00f9 probabile che la sua costruzione sia stata effettuata intorno al 936. Il nome di Campi appare per la prima volta nel 780 in un documento di Carlo Magno, che affid\u00f2 il compito di effettuare dei lavori di bonifica della zona ad alcuni monaci; nell'800 l'imperatore decret\u00f2 la fortificazione del piccolo borgo, che in breve tempo si trasform\u00f2 in castello. Nell'852 \u00e8 attestata la chiesa di San Donnino e nell'861 quella di San Cresci; intorno all'anno 1000 si stavano gi\u00e0 sviluppando alcuni villaggi attorno al castello di Campi come San Lorenzo, Santa Maria e San Martino nelle sue vicinanze e San Piero a Ponti a sud, le cui chiese erano suffraganee della pieve. A nord si svilupp\u00f2 il borgo di Capalle, ben presto cinto di mura, trasformato in munito castello e dotato di particolari privilegi ecclesiastici; a sud, il villaggio di San Donnino entr\u00f2 invece nell'orbita della vicina Brozzi e ci sarebbe rimasto fino al 1928. L'economia della zona trov\u00f2 grande sviluppo grazie alla costruzione di mulini e gualchiere lungo il Bisenzio, che per\u00f2 non smise di provocare ingenti danni con le sue ripetute inondazioni dovute al suo capriccioso regime torrentizio.\nPrima dell'anno 1000 il castello di Campi venne infeudato dall'imperatore Ottone I alla famiglia Mazzinghi, di origine tedesca. I Mazzinghi, che fortificarono Campi con la costruzione di un castellare e della prima Rocca, raggiunsero una notevole potenza, arrivando persino ad imporre tributi alla citt\u00e0 di Pistoia ma non poterono alla fine impedire che Campi fosse poi assorbito nel contado della citt\u00e0 di Firenze, che nel 1170 lo inser\u00ec nel \"Sestiere di San Pancrazio\". In questo periodo molte famiglie campigiane si inurbarono a Firenze, raggiungendo spesso notevole peso economico e politico, come acidamente fece notare Dante Alighieri in una celebre terzina del Paradiso (vv 49-51)\ne allo stesso modo la pensava Giovanni Boccaccio\nche non ricordava (o faceva finta di non ricordare) che la sua Certaldo era finita sotto gli strali danteschi assieme a Campi ed a Figline Valdarno; ad ogni buon conto, lo scrittore certaldese trov\u00f2 il modo di rimediare ambientando proprio a Campi la bellissima novella di Federigo degli Alberighi del Decameron (giornata V, novella 9).\nLe fonti storiche indicano nel castello di Campi il luogo dove si ebbe la scintilla delle lotte tra guelfi e ghibellini: nel 1215, in occasione dei festeggiamenti per la nomina a cavaliere di Mazzingo Tegrimi de' Mazzinghi, un banale lite conviviale degener\u00f2 in una rissa tra Amidei e i Buondelmonti, a cui seguirono tentativi di rappacificazione, ripicche e insulti tra le famiglie fiorentine, poi sfociati nelle guerre civili. Questi scontri ebbero conseguenze gravi sul castello di Campi, soprattutto dopo la battaglia di Montaperti del 1260, quando i Ghibellini vittoriosi distrussero le case delle famiglie guelfe, tra cui i Mazzinghi in varie parti del comune e la prima Rocca; nel 1266 il castello di Capalle venne vanamente assediato da Guido Novello.\nNel 1292 Campi venne inserito nel Quartiere di Santa Maria Novella e nei decenni successivi sub\u00ec numerosi danni e devastazione da parte dei nemici di Firenze: nel 1325 per opera del condottiero lucchese Castruccio Castracani, che non riusc\u00ec a conquistare Campi nonostante un lungo assedio ma prese Capalle e saccheggi\u00f2 diversi borghi tra cui San Donnino; nel 1351 per opera di Giovanni D'Oleggio, capitano di ventura al servizio dei Visconti e nel 1364 per opera dei pisani. Mentre i Mazzinghi si trasferivano a Firenze, dove ottennero diverse cariche politiche di prestigio, il territorio di Campi vide l'arrivo di numerose famiglie fiorentine, come i Rucellai e gli Strozzi, che vi comperarono beni e terreni. Nel frattempo la zona era sempre sottoposta alle alluvioni, di cui si ricorda quella catastrofica del 1333; nel 1328 si era provveduto anche a raddrizzare una pericolosa ansa del Bisenzio presso San Martino, operazione che port\u00f2 all'abbandono di un mulino (nella zona detta poi appunto \"Il Mulinaccio\") e alla separazione della chiesa di San Martino a Campi dalla gran parte del suo popolo.\nDi fronte al pericolo delle invasioni nemiche (nel 1325 Castracani si era spinto praticamente sotto le porte di Firenze), la Repubblica decise un'imponente opera di fortificazione del castello di Campi, con la ricostruzione della Rocca nel 1376 e di nuove possenti mura nel 1387-1389 mentre veniva abbandonato il castello di Capalle. Nel 1427, in occasione di una nuova riforma amministrativa del contado fiorentino, Campi venne inserita nel Vicariato di Scarperia, di cui divenne il centro maggiore con 5000 abitanti su un totale di 10000 e sede di Podesteria.\nIl periodo granducale.\nNel 1501 il castello di Campi venne attaccato dall'esercito del Valentino, che devast\u00f2 parte del contado ma rinunci\u00f2 all'assalto finale in seguito ad un accordo con la Repubblica. Ben pi\u00f9 gravi conseguenze si ebbero nel 1512, quando Campi fu assalita assieme a Prato dalle truppe spagnole di Raimondo de Cardona inviate da Ferdinando il Cat\u00f3lico, re d'Aragona e da papa Giulio II per restaurare la signoria medicea. Nonostante la difesa organizzata dal Podest\u00e0 Raffaello Nardi (fratello dello storico Jacopo), il castello di Campi fu espugnato e saccheggiato, con numerose vittime e ingenti danni. Nel 1523 Francesco Ferrucci fu nominato Podest\u00e0 di Campi; nel 1529 Campi sub\u00ec ancora danni e saccheggi in occasione dell'Assedio di Firenze da parte delle truppe spagnole, inviate ancora una volta a restaurare il dominio mediceo ed in tale occasione si ebbe anche l'incendio della pieve.\nLa definitiva restaurazione medicea port\u00f2 finalmente la pace per Campi e il suo territorio; da questo periodo non ci si dedic\u00f2 pi\u00f9 alle opere militari, tanto che le mura del castello furono abbandonate e crollarono nel 1552; fu smantellato il castello di Capalle e la Rocca, acquistata dagli Strozzi, divenne una semplice fattoria. Nel 1546 si hanno le prime notizie della locale Misericordia e nel 1551 Campi contava 3128 abitanti, di cui 1058 nel popolo di Santo Stefano a Campi; dalla sua podesteria dipendevano le leghe di Montemurlo, Calenzano e Signa (la Lega di Brozzi, di cui faceva parte San Donnino, dipendeva dalla podesteria di Sesto Fiorentino). Il governo granducale, anche sotto la spinta delle ricorrenti alluvioni (particolarmente gravi furono quelle del 1555 e del 1579) si impegn\u00f2 in una imponente azione di opere pubbliche, istituendo alcune magistrature (Capitani di Parte, Uffiziali dei Fiumi e i Nove Conservatori del Dominio) che ebbero il compito di promuovere le opere di bonifica e di costruire e curare le vie di comunicazione. A capo di queste magistrature vi erano spesso esponenti della nobilt\u00e0 fiorentina che ormai avevano acquistato numerosi beni e terreni nella zona di Campi, considerata a quest'epoca anche come luogo di villeggiatura, come dimostrano le numerose ville signorili costruite sul territorio. Le suddette magistrature diedero una notevole prova di efficienza, impegnandosi in opere di bonifica, cura dei fiumi e dimostrando anche un certo senso ecologico \"ante litteram\", vietando ad esempio il taglio degli alberi lungo i fiumi e sorvegliando attentamente ogni lavoro sui fondi privati, che doveva essere approvato personalmente dal Granduca. Risalgono al periodo XVI-XVII secolo numerosi lavori e tagli sul corso del Bisenzio, per i quali si chiamarono a collaborare nomi del calibro di Galileo Galilei e lo scavo del Fosso Macinante.\nLa pace e le bonifiche idrauliche consentirono un grande sviluppo dell'agricoltura locale, che vide lo sviluppo delle coltivazioni di frumento, lino e del gelso anche se la conduzione non fu mai a vantaggio della popolazione contadina, essendo le terre in mano ai grandi nomi dell'aristocrazia fiorentina e della chiesa. In questi anni si ebbe anche l'inizio della lavorazione artigianale della paglia, che divenne importante nei secoli successivi e della lana, tanto che numerosi lanaioli campigiani erano iscritti all'Arte della Lana di Firenze.\nPessima fama aveva invece il vino prodotto nella zona, biasimato anche da Francesco Redi e da un celebre medico fiorentino, che arriv\u00f2 ad affermare che i malati che avevano osato bere questo vino avevano dovuto chiamare il confessore e non il medico.\nNel 1737 la dinastia medicea si estinse e il trono toscano fu assegnato alla dinastia degli Asburgo-Lorena, che si impegn\u00f2 in una serie di riforme che per\u00f2 non ebbero grandi esiti nella zona di Campi, salva la liberalizzazione del commercio della paglia che diede una forte spinta a questa attivit\u00e0, che si stava sviluppando nella zona di Campi, Signa e Brozzi per iniziativa di un intelligente imprenditore bolognese, Domenico Michelacci. Nel 1745 Campi contava 5167 abitanti, di cui 1603 nel popolo di Santo Stefano; Capalle, un tempo localit\u00e0 importante per le opere difensive ed i privilegi ecclesiastici, era adesso la frazione pi\u00f9 piccola con 520 abitanti.\nIl moderno Comune di Campi nacque nel 1774, quando con la riforma amministrativa del granduca Pietro Leopoldo vennero soppresse le vecchie circoscrizioni medicee: la nuova comunit\u00e0 di Campi raccolse tutti i territori della vecchia podesteria, comprendendo Campi, Signa, Calenzano e Montemurlo. San Donnino, che faceva parte della ex lega di Brozzi, fu annesso con essa alla nuova comunit\u00e0 di Sesto Fiorentino. Nel 1807 Campi fu annesso all'Impero Francese assieme a tutta la Toscana ed inquadrato nel Dipartimento dell'Arno; nel 1809 un decreto di Napoleone staccava dal suo territorio i nuovi comuni di Signa, Calenzano e Montemurlo, che venivano ricostruiti (lo stesso accadde a Brozzi, nuovamente staccata da Sesto Fiorentino). In questi anni, si ebbe inoltre un infelice restauro in stile neoclassico della Pieve.\nIl dominio francese fin\u00ec nel 1814 e dopo una brevissima occupazione delle truppe di Gioacchino Murat, si ebbe la restaurazione lorenese.\nNel 1832 il capoluogo vide una trasformazione epocale della sua struttura, dato che vennero demolite le mura medievali (eccettuato un tratto a nord nei pressi del cimitero della Pieve ed uno lungo il Bisenzio) con le quattro porte e ricostruito ex novo il ponte sul Bisenzio; nel 1835 si tenne per la prima volta la fiera d'agosto, tradizione che doveva durare fino agli anni sessanta del XX secolo. Nel 1833 la popolazione del comune di Campi era salita a 8918 abitanti, divenuti 9782 nel 1845; in questi anni si ebbe inoltre il definitivo lancio dell'industria della paglia, che diede notevole impiego alle donne e port\u00f2 alla crescita del benessere generale, oltre che ad essere un primo segno di industrializzazione e di formazione di un ceto operaio in una terra finora a vocazione agricola. Nel 1839 fu istituita la Pretura, con giurisdizione sui comuni di Signa e Calenzano. Nel 1854 Campi fu colpita dal colera, portatovi da una cittadina che si era recata incautamente nella vicina Brozzi dove gi\u00e0 divampava l'epidemia; il morbo si ripet\u00e9 anche l'anno successivo, per un totale di 392 vittime. In questa triste occasione, aggravata da un'ennesima alluvione, si form\u00f2 un gruppo di soccorritori, affiancandosi ai confratelli della locale Misericordia, da cui doveva qualche anno dopo nascere la locale Pubblica Assistenza. \nNel 1860, al plebiscito per l'annessione dell'ex Granducato di Toscana al Regno di Sardegna, Campi ader\u00ec con forza con 2175 voti favorevoli su 2252 votanti.\nDall'Unit\u00e0 d'Italia alla seconda guerra mondiale.\nNel 1862 il comune assunse il nome di Campi Bisenzio, al fine di distinguersi da altre localit\u00e0 del nuovo Regno (come il comune di Campi Salentina). La nuova amministrazione comunale, saldamente in mano alle \u00e9lite locali, si sforz\u00f2 comunque di migliorare l'aspetto ed i servizi del paese; vennero in questi anni effettuate numerose opere pubbliche come le carceri annesse alla Pretura, l'Ufficio del Telegrafo, i macelli comunali; aperte nuove strade per collegare il capoluogo con le frazioni ed i comuni vicini; creato il primo servizio di nettezza urbana; si costruirono alcune scuole ed effettuarono i consueti lavori sul Bisenzio.\nNel 1871, grazie all'intraprendenza di alcuni cittadini campigiani radunati nell\"'Accademia dei Perseveranti\", venne costruito il nuovo Teatro Dante, progettato dall'architetto campigiano Mariano Falcini e destinato a divenire uno dei pi\u00f9 prestigiosi della Toscana, dove si ebbe anche il debutto di numerosi cantanti lirici originari di Campi come Gino Fratesi, Ugo Novelli e Rolando Panerai. In questi anni il paese vide anche lo svilupparsi di un forte spirito associazionistico che vide la nascita \"ufficiale\" della locale Pubblica Assistenza (1871), della Filarmonica Michelangelo Paoli, di alcuni circoli poi scomparsi come la \"Societ\u00e0 del Buon Umore\" e di alcune associazioni cattoliche, da cui doveva poi nascere nel 1909 la locale Cassa Rurale ed Artigiana, la prima vera \"banca locale\". Nel 1880 vennero inaugurate le due linee del tramway; la linea Firenze-Peretola-Campi-Capalle-Prato e la Firenze-Poggio a Caiano, passante per San Donnino e San Piero a Ponti.\nAccanto alla manifattura della paglia, si ebbe un inizio di industrializzazione con l'apertura di numerose ditte di conciatura della pelli. Queste trasformazioni sociali portarono cos\u00ec anche ai primi moti operai, come la vertenza della conceria \"Emetaz\" (1892) ed il grande sciopero delle trecciaiole del 1896. La manifattura della paglia ebbe un vero e proprio boom, favorita anche dalla moda del tempo che privilegiava il cappello e numerosi furono i cappellai campigiani che andarono in Francia a cercare fortuna e spessissimo la trovarono.\nIn questi anni l'amministrazione comunale, sia pure tra i contrasti dei \"notabili\" rimase sempre nelle mani dei liberali e solo con le elezioni politiche del 1913 il PSI riusc\u00ec a conquistare il collegio di Campi; nel 1920 i socialisti conquistavano anche il comune e veniva eletto sindaco Dino Cerretelli. La reazione fascista non si fece attendere: il 17 aprile 1921 una colonna fascista spar\u00f2 sulla folla uccidendo tre persone, primo episodio di una lunga serie che doveva portare prima al commissariamento del comune nel febbraio 1922 e poi alla nascita di una giunta fascista.\nNonostante l'apparente \"normalizzazione\" l'opposizione al fascismo da parte di numerosi campigiani non venne mai meno, come testimoni\u00f2 la grande emigrazione verso la Francia, dovuta anche alla crisi della manifattura della paglia e causata dalla politica mussoliniana di rivalutazione della lira, che ebbe effetti deleteri sulle esportazioni. Non furono pochi i nominativi di cittadini campigiani finiti nei famosi \"casellari di pubblica sicurezza\" o segnalati come \"sovversivi\".\nAl di l\u00e0 della repressione politica, il regime fascista assicur\u00f2 comunque un notevole salto di qualit\u00e0 nel campo delle infrastrutture, per opera del Podest\u00e0 Cesare Tedeschi. Nel 1929 venne annessa la frazione di San Donnino, gi\u00e0 facente parte del soppresso comune di Brozzi e dove furono realizzate le scuole, attese dal 1913. Nel capoluogo si realizzarono il campo sportivo e l'acquedotto (1929), le nuove scuole comunali (1935) e si trasfer\u00ec il municipio (1939) dalla vecchia sede all'ex Palazzo Benini. Nel 1926 il Bisenzio ruppe gli argini a San Martino provocando ingenti danni e travolse la vecchia passerella pedonale, ricostruita pochi anni dopo. Non tutte le opere pubbliche del regime fascista ebbero esito positivo, come accadde ad esempio con le infelici ristrutturazioni della Pieve, del Teatro Dante e della Chiesa di San Donnino.\nCampi Bisenzio fu tra le maggiori protagoniste della Resistenza in Toscana, a cui diede un forte contributo: le prime organizzazioni resistenziali si formarono gi\u00e0 all'indomani dell'8 settembre 1943 ed una delle prime bande partigiane fu quella comandata dal campigiano Lanciotto Ballerini, medaglia d'oro al valor militare, morto combattendo a Valibona nel gennaio 1944. Il paese sub\u00ec ingenti danni e pat\u00ec numerose vittime per i bombardamenti alleati e le razzie tedesche; particolarmente colpite furono le frazioni meridionali di San Piero a Ponti e San Donnino (che fu evacuata a forza, con gli abitanti sfollati a Brozzi) perch\u00e9 pi\u00f9 vicine al fronte attestato sull'Arno. Gran parte della popolazione cerc\u00f2 rifugio a Firenze, dove credeva di essere al sicuro perch\u00e9 al riparo dei monumenti o nelle cantine del paese. Nel marzo 1944 dodici cittadini campigiani furono arrestati a Prato durante una retata condotta dai repubblichini e dai carabinieri come rappresaglia per lo sciopero generale proclamato contro la guerra e per la pace e furono deportati in Austria (solo uno fece ritorno).\nTra gli eccidi nazisti nell'estate del 1944 quello dei tredici martiri di San Piero a Ponti, nel quale furono uccisi tredici cittadini; la fucilazione di Renato Bettini, giovanissimo renitente alla leva; l'uccisione del piccolo Luciano Martelli e l'assassinio della giovane Tosca Fiesoli.\nLa liberazione avvenne con l'ingresso delle truppe statunitensi il 2 settembre 1944, ma la giornata di festa fu funestata da una strage presso il palazzo comunale causata da una cannonata dei tedeschi in fuga. I danni di guerra vennero riparati in tempi brevi; al referendum istituzionale del 2 giugno 1946, la popolazione campigiana scelse in massa la Repubblica, con 7324 voti su 10403.\nDal 1946.\nLe prime elezioni comunali, svoltesi in contemporanea al referendum istituzionale, videro il trionfo della lista socialcomunista e l'elezione a sindaco dell'antifascista Spartaco Conti. L'elettorato campigiano si dimostr\u00f2 sempre decisamente schierato a sinistra, anche se qui la Democrazia Cristiana raccolse sempre risultati lusinghieri, almeno fino agli anni sessanta, attestandosi intorno al 40% e divenendo per un breve periodo persino il primo partito; per un confronto, nella vicine Sesto Fiorentino e Calenzano il partito dello scudo crociato non and\u00f2 mai oltre il 30%.\nIl secondo dopoguerra vide una radicale trasformazione socioeconomica di Campi e del suo territorio. Da una parte si assist\u00e9 alla definitiva scomparsa della tradizionale manifattura della paglia a domicilio e ad una rapida decadenza dell'agricoltura, dall'altra vi fu un forte boom dell'industrializzazione, in particolare dell'industria tessile legata alla vicina Prato, prima con piccoli laboratori artigianali e poi con industrie di sempre maggiori dimensioni.\nNel 1951, anno in cui Campi aveva 16008 abitanti Spartaco Conti venne rieletto sindaco; in questi anni inizi\u00f2 il boom edilizio del paese. Sempre negli anni cinquanta, Campi inizi\u00f2 a divenire terra d'immigrazione, prima da alcune zone della Toscana come il Mugello, la Garfagnana e la provincia di Arezzo e poi dal Meridione d'Italia.\nNel 1956 le elezioni comunali portarono ad un piccolo terremoto, con un insperato successo della DC che si spinse al 43,9% e del PSI che schizz\u00f2 al 19,1% e pot\u00e9 pertanto rivendicare la carica di sindaco per un suo esponente, Vasco Puccini, poi riconfermato nelle elezioni del 1960.\nNel 1962 la tradizionale alleanza socialcomunista parve vacillare, anche per le vicende politiche nazionali che stavano vedendo nascere il centrosinistra e si parl\u00f2 di un clamoroso ribaltone politico, poi evitato in extremis. Alle elezioni comunali del 1964 il Pci conquist\u00f2 per la prima volta la maggioranza assoluta e pot\u00e9 eleggere sindaco il proprio esponente Primaldo Paolieri\nAll'alba del 4 novembre 1966 il Bisenzio ruppe gli argini a San Piero a Ponti; era l'inizio della grande alluvione che doveva colpire la gran parte del territorio campigiano assieme alla citt\u00e0 di Firenze e ad altri comuni limitrofi. Alla rotta del Bisenzio si aggiunsero ben presto quelle dell'Ombrone Pistoiese, dell'Arno e di altri corsi d'acqua, con l'inondazione delle frazioni di San Donnino (dove le acque raggiunsero i 5,30 metri di altezza), San Piero a Ponti, Sant'Angelo a Lecore, Le Miccine; del quartiere di San Martino e di alcune zone periferiche del capoluogo.\nLe elezioni amministrative del 1970 videro ancora una volta andare la maggioranza assoluta al Pci, che riconferm\u00f2 Paolieri come sindaco ma l'esponente politico, noto come \"il sindaco dell'alluvione\" per l'impegno e la perizia dimostrati in occasione della calamit\u00e0, scomparve prematuramente l'anno dopo. Fu nominato suo successore un altro esponente comunista, Liberto Roti, riconfermato poi dopo le elezioni amministrative del 1975. L'amministrazione Roti dovette affrontare molte sfide, dovute al continuo crescere della popolazione (nel 1971 il comune contava 26993 abitanti), come la mancanza di scuole e servizi adeguati, un certo malessere sociale e le prime emergenze ambientali, come la contestata costruzione dell'inceneritore del comune di Firenze nei pressi del confine comunale a San Donnino.\nLiberto Roti mor\u00ec improvvisamente nel febbraio 1979 alla propria scrivania di sindaco e il mese successivo veniva eletta sindaco Anna Maria Mancini (Pci). La sindaco Mancini, prima donna e prima non campigiana di nascita a ricoprire la carica, fu poi riconfermata nelle elezioni amministrative del 1980 e del 1985 e la sua amministrazione si contraddistinse per la visione di respiro pi\u00f9 ampio, che consider\u00f2 Campi non pi\u00f9 come una paesone cresciuto in fretta (nel 1981 i campigiani erano 33151) ma come una vera e propria citt\u00e0. Furono pertanto costruite nuovi servizi come alcune scuole, la biblioteca, aperte alcune importanti strade. Alla fine degli anni ottanta ebbe inizio una forte ondata migratoria di cittadini cinesi che interess\u00f2 particolarmente San Donnino e che doveva portare a forti frizioni sociali a causa dell'impatto socioeconomico. In questi anni l'economia campigiana seppe anche affrontare il relativo declino dell'industria tessile, cercando nuove prospettive e nuovi orizzonti nel campo delle confezioni di qualit\u00e0, della meccanica, della chimica, del mobilio, dei laterizi e dell'alta tecnologia (nel 1980 le Officine Galileo si trasferirono nella zona industriale di Capalle).\nNel 1990 le elezioni amministrative videro un certo calo del Pci, che per la prima volta dopo tanti anni fu costretto a tornare alla collaborazione col Psi e ad allearsi con i Verdi; fu eletto sindaco Adriano Chini (Pci, poi Pds), che l'anno dopo dovette subito affrontare una grave emergenza: nella notte tra il 14 ed il 15 novembre 1991 il Bisenzio ruppe gli argini proprio nel capoluogo e provocando ingenti danni. La giunta Chini seppe affrontare con energia la drammatica situazione e da allora la salvaguardia ed il mantenimento del sistema idrogeologico del territorio fu sempre al centro delle attenzioni delle amministrazioni campigiane.\nAdriano Chini fu poi riconfermato sia alle elezioni amministrative del 1995 e del 2000 con percentuali elevate e la sua amministrazione fu caratterizzata da importanti risultati, hanno videro un ulteriore grande sviluppo economico, demografico, sociale e culturale della citt\u00e0. Nei primi anni le maggiori cure ed attenzioni furono dedicate al risanamento idraulico dei corsi d'acqua, anche per la recente esperienza dell'alluvione del Bisenzio. Negli anni successivi l'amministrazione Chini fu in prima linea nella difesa del valore della legalit\u00e0, prima affrontando con decisione e razionalit\u00e0 la grande immigrazione cinese e poi collaborando fattivamente con le istituzioni nello stroncare un inizio di infiltrazione mafiosa nel territorio (caso della \"merciaia di Campi\"). Tra le varie realizzazioni di questo periodo, si ricordano il recupero di alcune aree verdi (Parco Chico Mendes, Parco Urbano di Villa Montalvo, Parco della Marinella, Lago Paradiso) e dell'Oasi Faunistica di Focognano (gestita dal WWF); l'acquisto ed il restauro di alcuni beni architettonici cittadini come Villa Montalvo (gi\u00e0 restaurata ed oggi centro congressi, polo espositivo e sede della Biblioteca); Villa Rucellai (oggi prestigiosa sede di rappresentanza del comune); il Teatro Dante e la Rocca Strozzi (in fase di restauro). Notevoli furono anche le realizzazioni edilizie in ambito scolastico e viario (come le circonvallazioni nord e sud del capoluogo) e lo sviluppo di intensi rapporti di collaborazione con le numerose associazioni cittadine. Sempre negli anni novanta il comune di Campi Bisenzio vide una sensibile crescita demografica e la costruzione di un grande centro commerciale, di una multisala cinematografica e di un importante stabilimento di componentistica per automobili (GKN Driveline Firenze).\nAlle elezioni comunali del 2004 \u00e8 eletta sindaco Fiorella Alunni (Ds). Nel 2006 il comune di Campi Bisenzio contava 41098 abitanti. Nella primavera del 2007, il comune di Campi Bisenzio fu al centro di un'inchiesta della magistratura su presunte violazioni e modifiche illegali al piano regolatore cittadino. Lo scandalo, che vide coinvolti diversi esponenti della politica e dell'imprenditoria locali, ebbe serie conseguenze sulle casse comunali, che non poterono pi\u00f9 contare su oneri di urbanizzazione e altre tasse preventivate; sulle attivit\u00e0 edilizie locali, che furono bloccate per diversi mesi e sulla politica locale: la sindaca Alunni fu abbandonata da alcuni alleati e fortemente criticata dagli altri: alla fine fu fatta uscire di scena con la nomina a presidente di un'istituzione locale, allo scopo di renderla incompatibile per legge con la carica di primo cittadino ed evitare il commissariamento prefettizio. Prima delle dimissioni, la sindaco nomin\u00f2 come suo vice il suo predecessore Adriano Chini, al momento consigliere regionale, che in seguito alla decadenza della prima divenne prosindaco, almeno fino alle elezioni comunali anticipate, previste per la primavera del 2008. Nelle elezioni comunali anticipate del 13-14 aprile 2008, Adriano Chini venne rieletto alla carica di sindaco per la quarta volta.\nAlle elezioni comunali del 2013 \u00e8 stato eletto sindaco Emiliano Fossi (Pd), rieletto per un secondo mandato nel 2018; la vittoria di Fossi ha avuto risonanza nazionale in quanto Campi \u00e8 stato l'unico comune di grandi dimensioni in Toscana ed uno dei pochissimi in Italia a vedere una vittoria del centrosinistra nella tornata elettorale amministrativa del giugno 2018."}
{"id": "631787", "revid": "486946", "url": "https://it.wikipedia.org/wiki?curid=631787", "title": "Bartimaeus", "text": ""}
{"id": "631793", "revid": "767487", "url": "https://it.wikipedia.org/wiki?curid=631793", "title": "Elisabetta Vezzani", "text": "Ha fatto parte della formazione dei Modena City Ramblers dal 2006 al 2009.\nBiografia.\nStudia alla Scuola di Teatro di Bologna. Tra le esperienze in ambito teatrale: collaborazioni con ERT, DAMS, Teatro Antoniano, Teatro Stabile di Innovazione de L'Aquila, con la compagnia Living Theatre, con l'attore-regista polacco Jerzy Sthur. Partecipa al Ferrara Buskers Festival con uno spettacolo di strada.\nPartecipa al film-documentario \"Partigiani\" di Guido Chiesa e a cortometraggi sperimentali vincitori di numerosi festival italiani.\nContemporaneamente approfondisce lo studio dell'uso della voce e del canto partecipando a laboratori tenuti da Germana Giannini e Michela Lucenti (Compagnia teatrale L'Impasto) e alle lezioni della cantante jazz Lorena Fontana. Si avvicina al canto popolare.\nSi esibisce come cantante nel duo acustico \"Pink Moon\" (Folk-Rock cover band con Lele Cavalli). Partecipa come cantante al Nubilaria Celtic Festival di Novellara (RE) e al Festival Trigallia di Argenta (FE) assieme al Gruppo di musica tradizionale irlandese Cormac di Luca Giacometti.\nPartecipa allo spettacolo \"Le ceneri di Gramsci\", opera composta da Giovanna Marini su testo di Pier Paolo Pasolini e per la regia di Giuseppe Bertolucci.\nCon Luca Giacometti approfondisce lo studio della canzone irlandese e fonda con lui nel 2005 il duo \"Beyond the Wires\" (2005-2007).\nNel 2006 insieme a Davide \"Dudu\" Morandi entra nei Modena City Ramblers in sostituzione di Stefano \"Cisco\" Bellotti che ha lasciato il gruppo, prima donna in pianta stabile nei Ramblers. Primo concerto con i Ramblers il 3 marzo 2006 al \"Fuori Orario\" di Taneto di Gatattico.\nNel 2006 partecipa al disco \"Il grande niente\" della Casa del Vento, in cui canta ne \"L'ultimo viaggio\". Incide il suo primo disco con i Modena City Ramblers \"Dopo il lungo inverno\".\nNel 2007, sempre con i Ramblers, incide Bella ciao - Italian Combat Folk for the Masses, seguito da \"Onda libera\" nel 2009.\nA ottobre 2009 l'annuncio dell'uscita dal gruppo dei Modena City Ramblers per scelte personali.\nNel mese di novembre (2009) partecipa al tour italiano dell'artista irlandese Andy White, musicista che vanta collaborazioni con Peter Gabriel, Waterboys, Sin\u00e9ad O'Connor, Liam O'Maonlai e Finn Brothers."}
{"id": "631794", "revid": "22356", "url": "https://it.wikipedia.org/wiki?curid=631794", "title": "Synthetoceras tricornatus", "text": "Il sintetocerato (\"Synthetoceras tricornatus\") \u00e8 una specie estinta di mammifero, visse nel Miocene superiore in Nordamerica. I suoi resti sono stati reperiti negli stati del Texas e del Nebraska.\nMorfologia.\n\"S. tricornatus\" era lungo circa , ed era il pi\u00f9 grande membro dei protoceratidi.\nCorna.\n\"S. tricornatus\" aveva una testa dalla forma decisamente bizzarra. Il cranio era lungo e dotato di tre corna, come suggerisce il nome specifico. Due corna erano posizionate sul retro del cranio a formare una sorta di mezzaluna, mentre un'altra era posta sul naso e aveva una curiosa forma a \"Y\". Quest' ultimo corno era presente solo nei maschi. Questa sorta di \"fionda\" era probabilmente usata nei combattimenti intraspecifici o per difendersi dai predatori quali \"Osteoborus\", molto comuni a quel tempo nelle sterminate pianure nordamericane. Il sintetocerato, per\u00f2, poteva contare anche sulle lunghissime zampe, che gli permettevano una veloce fuga se minacciato."}
{"id": "631795", "revid": "219110", "url": "https://it.wikipedia.org/wiki?curid=631795", "title": "Olivetti M24", "text": "L'Olivetti M24 \u00e8 un personal computer prodotto presso lo stabilimento Olivetti di Scarmagno a partire dal 1983. Nacque come concorrente del PC IBM ed ebbe grande successo su tutti i mercati mondiali.\nDescrizione.\nA differenza del PC IBM, che adottava il processore Intel 8088 con clock a 4,7 MHz, l'M24 adottava il pi\u00f9 potente Intel 8086, con la velocit\u00e0 di clock di 8 o 10 MHz (il secondo nella versione \"SP\"), un bus dati a 16 bit e la possibilit\u00e0 di incrementarne le prestazioni diminuendo la velocit\u00e0 di refresh della memoria via software, grafica CGA o con acceleratore grafico NEC 6845 e 7 slot di espansione liberi. Prodotto a partire dal 1983, in una delle configurazioni tipiche costava circa sei milioni di lire alla data del gennaio 1986, equivalenti a 10.012 euro a maggio del 2019.\nEra possibile la scelta della configurazione hardware e software, da 128 KiB a 640 KiB di RAM (ulteriormente espandibili con la memoria EMS), 16 KiB ROM, floppy disk drive a due unit\u00e0 o l'hard disk interno (solo inizialmente da 5 MB, poi 10 MB e da 20 MB), o perfino due dischi rigidi (uno dislocato esternamente), dal pur ottimo monitor Hantarex a fosf\u00f2ri verdi o grigi e ai modelli a colori. Gi\u00e0 all'inizio del 1984 la configurazione standard era con 640 KiB e hard disk interno da 10 MiB o esterno da 27 MiB. \nSistemi operativi e ambienti operativi.\nOlivetti MS-DOS con Olivetti Software Library/Supplement Disks.\nA differenza di altri prodotti era pi\u00f9 un concorrente che un semplice clone; di solito, specialmente in Italia veniva equipaggiato con una versione di MS-DOS personalizzata e rimarchiata Olivetti MS-DOS, con a corredo il GW-BASIC i relativi manuali, e alcuni floppy disk aggiuntivi, la \"Olivetti Software Library\" e i \"supplement disk\". Era comunque possibile utilizzare MS-DOS anche non personalizzato, versione 2.11 o successiva).\nL'UCSD-p con supporto e documentazione Olivetti.\nEra anche possibile equipaggiarlo altres\u00ec del potente e universale UCSD p-System (detto anche UCSD-p), un sistema operativo californiano multipiattaforma e semi-compilato (come Java), vagamente era simile allo Unix, compatibile con molte piattaforme hardware e pi\u00f9 linguaggi di programmazione, ma basato e scritto in Pascal anzich\u00e9 in C.\nL'Olivetti PCOS.\nPoteva inoltre essere dotato del sistema operativo proprietario di Olivetti, il PCOS, molto pi\u00f9 avanzato del solito MS-DOS, un sistema innovativo, cosiddetto \"a scroll di menu\" in luogo della prompt dei comandi nuda e pura. Questa scelta consentiva altres\u00ec di tenere la retrocompatibilit\u00e0 con il modello pi\u00f9 \"piccolo\" della famiglia, l'M20.\nMicrosoft XENIX: lo UNIX approda sul PC-compatibili.\nL'M24 fu il primo personal computer della storia a poter essere equipaggiato del sistema operativo UNIX certificato, nello specifico la versione Xenix di origine AT&amp;T sviluppata dai Bell Labs e dalle universit\u00e0 americane e poi commercializzata e sviluppata da Microsoft in seguito allo scorporamento delle \"baby bells\", e che in seguito fu ceduta a SCO. Sebbene la Microsoft si specializz\u00f2 proprio nel porting dell'OS UNIX su piattaforma x86, fu altres\u00ec disponibile una versione compilata e adattata per Zilog Z8000, di cui peraltro era disponibile anche una scheda ad hoc per l'M24. Nel caso dell'installazione della board sidecar, all'accensione il sistema chiedeva quale dei due sistemi si volesse utilizzare (PCOS o eventualmente XENIX 8000 su Z8000 oppure uno degli altri sistemi su i8086).\nIl software.\nNaturalmente, assieme con MS-DOS furono disponibili numerosi programmi e pacchetti software, comprese le prime versioni di Microsoft Windows, Works, Multiplan, VisiCalc, Lotus 1-2-3, perfino Microsoft Flight Simulator e numerosi altri software che hanno fatto la storia dell'informatica, dimostrandosi perfettamente compatibile con l'IBM 5150 (il primo modello di PC IBM) anche con i test impegnativi, peraltro dimostrando performance spesso raddoppiate.\nI linguaggi di programmazione forniti dalla Casa.\nAll'estesa possibilit\u00e0 di sistemi operativi si aggiungeva un'ampia possibilit\u00e0 di corredo software da Olivetti (pi\u00f9 il parco disponibile da terzi), come linguaggi erano disponibili dal GW-BASIC a interpreti custom e il compilatore BASIC, il COBOL, il Pascal, il Fortran, il C e l'Assembly.\nLa dotazione hardware di serie e opzionale.\nLa dotazione di serie era particolarmente completa, prevedeva un'interfaccia \"RS-232C\" incorporata, una porta parallela \"Centronics\", alcuni coprocessori tra i quali lo \"Zilog Z80\", una scheda opzionale con processore Z8000 della Zilog, per consentire l'esecuzione in compatibilit\u00e0 con altri sistemi operativi, una ricca scelta fra tastiere (particolarmente complete anche rispetto agli standard attuali) con layout italiano o USA, gi\u00e0 inizialmente per un totale di 24 layout (due italiane) compreso un modello perfettamente corrispondente allo standard IBM PC, la possibilit\u00e0 di avere espansioni di vario genere, un'interfaccia IEEE-488, una piastra per trasmissione sincrona binaria, possibilit\u00e0 di espandere le connessioni fino a 4 porte seriali e 2 parallele, schede SCSI aggiuntive, modem, schede di rete LAN sia Ethernet sia Token Ring, convertitori DAC e ADC, una serie di interfacce per stampa e una gamma intera di stampanti del marchio oltre alla compatibilit\u00e0 con altri modelli.\nIl PC nasceva con una versione base di scheda grafica CGA (Colour Graphics Adapter) con un massimo di quattro colori e con una risoluzione massima di 640\u00d7400 pixel, due unit\u00e0 floppy disk drive da 5,25\", 360 KB \"double sided\" e una memoria RAM di base di 128 KB espandibili a 640 KB, ma in realt\u00e0 divent\u00f2 ben presto standard la configurazione con 640 KiB e con la scheda a 16 colori (nel caso d'uso con monitor a colori).\nAggiornamenti e macchine successive.\nA partire dal 1985 era disponibile nella linea Olivetti anche il modello superiore M28, con processore Intel 80286 a 12 MHz e scheda grafica EGA e 1 MB di RAM e l'M24 fu sostituito dal modello M240, quantunque il successo della macchina perdurasse.\nSulle prime versioni non era prevista l'installazione di un hard disk, pertanto gli utenti avviavano la macchina con il sistema operativo MS-DOS in dotazione su floppy disk. \nIl suo enorme successo fece vendere il sistema in forma OEM per altre ditte: ad esempio la AT&amp;T lo denomin\u00f2 AT&amp;T 6300; questo modello, strutturalmente identico all'M24, differisce solo nell'alimentatore a 110V 60 Hz, oltre ad adottare l'hard disk Seagate ST-506, scelta imposta da AT&amp;T, rispetto al prodotto O.P.E. In Francia il prodotto era commercializzato come Logabax 1600. \nNell'ottobre 1985 Olivetti inizia a produrre per AT&amp;T il 6300 Plus, dotato del processore 286 in package ceramico CLCC."}
{"id": "631799", "revid": "125976995", "url": "https://it.wikipedia.org/wiki?curid=631799", "title": "Blocco Julija Tymo\u0161enko", "text": "Il Blocco Julija Tymo\u0161enko (\u0411\u043b\u043e\u043a \u042e\u043b\u0456\u0457 \u0422\u0438\u043c\u043e\u0448\u0435\u043d\u043a\u043e, Blok Juli\u0457 Tymo\u0161enko, BJT) \u00e8 stata una coalizione politica dell'Ucraina guidata da Julija Tymo\u0161enko, nata in occasione delle elezioni parlamentari del 2002 ed esistita fino al 2012.\nIl Blocco, nato per assicurare un'opposizione moderata al Partito Comunista dell'Ucraina, raccoglieva alcuni partiti liberali e nazionalisti:\nStoria.\nLa formazione si present\u00f2 per la prima volta alle elezioni parlamentari del 2002; il BJT raccolse appena il 7,2% dei voti, ma entr\u00f2 a far parte del governo filo-occidentale guidato da Viktor Ju\u0161\u010denko, sostenuto anche da Ucraina Nostra (NU, 23,6%) e dal Partito Socialista d'Ucraina (PSU, 6,8%). Il PCU scese al 19,9% dei voti e il blocco filo-russo \"Ucraina Nostra\" ottenne l'11,7% dei consensi.\nAlle elezioni presidenziali del 2004, il BJT sostenne la candidatura di Ju\u0161\u010denko, che venne sconfitto al ballottaggio dal filo-russo Viktor Janukovy\u010d del Partito delle Regioni. Le elezioni, per\u00f2, vennero qualificate dagli osservatori dell'OSCE come non corrispondenti ai parametri internazionali. I sostenitori di Ju\u0161\u010denko, che avevano gi\u00e0 protestato circa l'attendibilit\u00e0 dei dati del primo turno, scesero in piazza e ottennero dalla Corte suprema la ripetizione del ballottaggio, vinto questa volta da Ju\u0161\u010denko. Nella protesta, la cosiddetta \"Rivoluzione arancione\", la Tymo\u0161enko ebbe un ruolo di primo piano, tanto da venir nominata primo ministro.\nElezioni parlamentari del 2006.\nAlle elezioni parlamentari del 2006, il BJT sal\u00ec al 22,3% dei voti, a tutto discapito degli alleati del Blocco Ucraina Nostra di Ju\u0161\u010denko, che scesero al 13,9%, nonostante avessero inglobato anche il Partito Repubblicano Ucraino \"Sobor\".\nLa Tymo\u0161enko venne riconfermata Primo ministro, ma dopo appena tre mesi il governo cadde per la fuoriuscita del Partito Socialista d'Ucraina. Ju\u0161\u010denko \u00e8 stato, cos\u00ec, costretto a dare il mandato di presidente del consiglio a Janukovy\u010d, sostenuto oltre che dal PR anche dal PCU e da NU.\nElezioni parlamentari del 2007.\nAlle elezioni parlamentari del 2007, il blocco \u00e8 stato formato da:\nIl BJT ha ottenuto 156 seggi su 450, incrementando di 8 punti percentuali il risultato del 2006. Julija Tymo\u0161enko \u00e8 stata eletta primo ministro con il sostegno di Ucraina Nostra.\nDissoluzione.\nIl 15 marzo 2012 il Partito Socialdemocratico Ucraino viene espulso dalla coalizione per \"collaborazione con l'amministrazione presidenziale e il regime al potere\". In vista delle elezioni parlamentari del 2012, svoltesi in ottobre, il Partito Riforme e Ordine decide di formare una lista unica con l'Unione Pan-Ucraina \"Patria\", in cui poi si scioglie il 15 giugno 2013.\nIdeologia.\nIl BJT era una coalizione socioliberale-centrista, favorevole all'ingresso dell'Ucraina nell'Unione europea e nella NATO, presente in modo prevalente nelle regioni centrali ed occidentali del Paese. Le regioni centro-occidentali dell'Ucraina sono, infatti, popolate dalle minoranze polacche ed ungheresi, dai cattolici (sia di rito latino che bizantino) e dalla maggioranza degli ortodossi \"autocefali\", autonomi cio\u00e8 dal Patriarcato di Mosca. Ci\u00f2 ha reso favorevole l'attecchimento del Blocco, moderato e filo-europeo."}
{"id": "631804", "revid": "399", "url": "https://it.wikipedia.org/wiki?curid=631804", "title": "Minoranza", "text": "Si definisce minoranza un gruppo sociale che, in una data societ\u00e0 non costituisce una realt\u00e0 maggioritaria in riferimento a: etnia (\"minoranza etnica\"), lingua (\"minoranza linguistica\"), religione (\"minoranza religiosa\"), genere (\"minoranza di genere\"), identit\u00e0 di genere, orientamento sessuale, condizione psicofisica e disabilit\u00e0.\nMinoranze storiche e nazionali, nuove minoranze e comunit\u00e0 sprovviste di territorio.\nVi sono dei criteri oggettivi stabiliti nelle diverse sedi internazionali con appositi trattati internazionali in base ai quali un insieme di individui \u00e8 identificabile come gruppo di \"minoranza\" se condivide una identit\u00e0 culturale, etnica, religiosa e/o linguistica. Tale identificazione, spesso soggetta a problematiche di tipo socio-politico ed economico, \u00e8 particolarmente importante per garantirne diritti e tutele. Dal punto di vista del loro legame con il territorio di riferimento possiamo identificare:\nI Rom e Sinti provengono dall'India del Nord\u00a0\u2013 Est, da dove si spostarono intorno all'anno mille e, giungendo in Europa attraverso diversi percorsi, si stanziarono in luoghi differenti. I Rom si fermarono principalmente nell'Europa dell'Est e nella zona dei Balcani, mentre i Sinti giunsero in Germania, in Francia e in Italia. La loro lingua, che ha subito gli influssi dei paesi attraverso i quali sono passati, \u00e8 il romanes ed \u00e8 una lingua orale.\nI Sinti giunsero in Italia intorno al 1400 e si stanziarono in diverse regioni. Pi\u00f9 o meno nello stesso periodo giunsero dalla Grecia alcuni gruppi di Rom, che si stanziarono principalmente nell'Italia centro\u00a0\u2013 meridionale. Altri gruppi, come i Rom Harvati, di origine croata, arrivarono nei primi anni del Novecento, mentre i Rom serbi e bosniaci si rifugiarono in Italia negli anni novanta per sfuggire ai conflitti nei Balcani. \nOggi in Italia ci sono circa 200.000 Rom e Sinti, di cui il 70% sono cittadini italiani. \nDurante la seconda guerra mondiale i Rom e Sinti vennero deportati nei campi di concentramento insieme agli ebrei perch\u00e9 considerati appartenenti ad una razza inferiore. Il loro genocidio \u00e8 definito in lingua romanes \"Porrajmos\".\nBibliografia.\nAA. VV. (a cura di Giulio Angioni e Nicola Melis), \"Minoranze nel Mediterraneo: uno studio multidisciplinare\". n. 6-2008 di \"Cooperazione mediterranea\", ISPROM-AM&amp;D Edizioni."}
{"id": "631805", "revid": "1754196", "url": "https://it.wikipedia.org/wiki?curid=631805", "title": "Tour de France 1907", "text": "Il Tour de France 1907, quinta edizione della Grande Boucle, si svolse in quattordici tappe tra l'8 luglio e il 4 agosto 1907, per un percorso totale di 4 488\u00a0km. Fu vinto per la prima volta dal francese Lucien Petit-Breton (peraltro al primo podio nel Tour dopo averlo sfiorato nelle due edizioni precedenti) con 47 punti, davanti ai connazionali Gustave Garrigou (al primo podio nel Tour in qualit\u00e0 di secondo classificato) ed \u00c9mile Georget (per la prima volta sul podio di Parigi come terzo classificato). Per la quinta volta, su cinque Tour organizzati, a prevalere fu un corridore francese diverso dai connazionali vincitori delle edizioni precedenti. Fino a quel momento soltanto il belga Alo\u00efs Catteau, nell'edizione del 1904, era stato il corridore di nazionalit\u00e0 non francese a salire sul podio di Parigi.\nResoconto degli eventi.\nPartenza e arrivo furono ancora entrambi a Parigi, la partenza dal Pont Bineau e l'arrivo al Parco dei Principi. Per la seconda volta il percorso del Tour affrontava uno sconfinamento, ancora verso Metz, sede di arrivo della seconda tappa, oggi appartenente alla Francia, ma che all'epoca faceva parte della Germania dopo la guerra franco-prussiana del 1870.\nLa classifica generale era ancora una volta a punti e non a tempi.\nIl suicidio del vincitore della precedente edizione, Ren\u00e9 Pottier, lasci\u00f2 questa edizione senza un favorito. \u00c9mile Georget vincendo cinque delle prime otto tappe, sembrava poter dominare la corsa ma il 26 luglio, alla vigilia della decima tappa; fu penalizzato di 50 punti dalla giuria in quanto, nella tappa precedente, aveva cambiato bicicletta, cosa vietata dal regolamento che impediva qualsiasi tipo di assistenza ai ciclisti durante la tappa. La squadra \"Alcyon\" aveva minacciato il ritiro se il ciclista appartenente alla Peugeot non fosse stato punito. Nonostante questa penalizzazione, la Peugeot piazz\u00f2 cinque suoi ciclisti ai primi cinque posti della classifica generale.\nGeorget cedette cos\u00ec la testa della classifica al suo compagno di squadra Lucien Petit-Breton, che rest\u00f2 leader fino all'arrivo di Parigi, per un totale di cinque tappe sulle quattordici totali.\nLucien Petit-Breton \u2013 pseudonimo di Lucien Georges Mazan \u2013 si ripeter\u00e0 l'anno seguente, diventando il primo corridore in assoluto a vincere due edizioni della Grande Boucle, e il primo a vincere due edizioni consecutive.\nAl Tour de France 1907, parteciparono 93 corridori e 33 giunsero a Parigi. \u00c9mile Georget fu il corridore che vinse il maggior numero di tappe, sei sulle quattordici previste, il vincitore Lucien Petit-Breton, Georges Passerieu, Gustave Garrigou vinsero due tappe, mentre Louis Trousselier e Marcel Cadolle vinsero una tappa ciascuno."}
{"id": "631807", "revid": "767487", "url": "https://it.wikipedia.org/wiki?curid=631807", "title": "Alcor", "text": "Alcor (: ; significato debole, \u00e8 pi\u00f9 debole di Mizar), \u00e8 il nome tradizionale della stella 80 Ursae Majoris, appartenente alla costellazione dell'Orsa maggiore. Alcor e Mizar erano anticamente conosciuti come cavaliere e cavallo.\nOsservazione.\nHa magnitudine apparente 4,01 e un tipo spettrale A5 V. La sua magnitudine la renderebbe relativamente facile da scorgere, se non fosse cos\u00ec vicina alla pi\u00f9 brillante Mizar.\nLa distanza reale tra le due stelle \u00e8 superiore ad un quarto di anno luce, quindi molto alta, ma il loro moto proprio mostra che sono in effetti una stella binaria e non una doppia prospettica come si pensava in precedenza. Gi\u00e0 le antiche civilt\u00e0 erano a conoscenza del fatto che Mizar e Alcor costituivano una stella binaria: per arabi e romani ad esempio, riuscire a distinguerle era una prova da superare per i candidati che aspiravano a diventare le guardie dell'imperatore.\nCaratteristiche fisiche.\nAlcor \u00e8 una stella binaria formata da una stella bianca di sequenza principale e da una nana rossa. La principale ha una massa pari a ed una luminosit\u00e0 di . Ad una distanza minima di dalla principale, la secondaria, una debole nana rossa di tipo spettrale M3, le ruota attorno in un periodo di circa 90 anni."}
{"id": "631808", "revid": "16066", "url": "https://it.wikipedia.org/wiki?curid=631808", "title": "Harald Bl\u00e5tand", "text": ""}
{"id": "631812", "revid": "45927", "url": "https://it.wikipedia.org/wiki?curid=631812", "title": "Floating point unit", "text": ""}
{"id": "631818", "revid": "93556", "url": "https://it.wikipedia.org/wiki?curid=631818", "title": "Osteoborus", "text": "L'osteoboro (gen. \"Osteoborus\" ; sin. \"Borophagus\" ) \u00e8 un mammifero estinto appartenente ai canidi, vissuto in Nordamerica nel Miocene.\nUn cane \"spaccaossa\".\nQuesto grande canide possedeva una testa particolarmente massiccia, dotata di una dentatura formidabile. Il soprannome di questo animale, infatti, \u00e8 \"cane spaccaossa\", proprio per le mascelle potentissime e per i denti grandi. Altra caratteristica era rappresentata dalla volta cranica ispessita, forse usata per i combattimenti tra rivali. \nL'osteoboro fa parte di una sottofamiglia di canidi detti borofagini, estintisi nel Pleistocene, dotati di caratteristiche simili a quelle delle iene, che fanno pensare ad animali necrofagi, piuttosto che predatori. Probabilmente, per\u00f2, l'osteoboro e i suoi parenti non disdegnavano la caccia aperta ai numerosi erbivori che in quel tempo vagavano nelle grandi pianure."}
{"id": "631821", "revid": "188116", "url": "https://it.wikipedia.org/wiki?curid=631821", "title": "Sindacato nazionale dei dirigenti e direttivi forestali", "text": "Il Sindacato nazionale dei dirigenti e direttivi forestali, in acronimo DIRFOR, \u00e8 stato il sindacato nazionale dei dirigenti e dei funzionari direttivi del Corpo forestale dello Stato e ha svolto la propria attivit\u00e0 nell'ambito del comparto sicurezza delle forze di polizia ad ordinamento civile che comprende anche gli appartenenti alla Polizia di Stato ed al Corpo di polizia penitenziaria. Il DIRFOR ha aderito a DIRSTAT.\nStoria.\nIl Dirfor nacque il 22 ottobre 2003 e fu l'evoluzione del precedente Sindacato nazionale degli ufficiali forestali (SINUFOR) e prima ancora dell'Associazione nazionale ufficiali forestali (ANUF). Nel 2010 gli iscritti al DIRFOR erano 235, pari al 4% dei 5.766 forestali laureati sindacalizzati. L'esistenza del DIRFOR si \u00e8 conclusa il 1\u00ba gennaio 2017 con la confluenza del Corpo forestale dello Stato nell'Arma dei Carabinieri e la riorganizzazione come Comando unit\u00e0 per la tutela forestale, ambientale e agroalimentare.\nOrganizzazione.\nIl DIRFOR era cos\u00ec strutturato:"}
{"id": "631829", "revid": "969721", "url": "https://it.wikipedia.org/wiki?curid=631829", "title": "Lingua minoritaria", "text": "Con il termine di lingua minoritaria o lingua minorizzata ci si riferisce ad una lingua materna parlata da una comunit\u00e0 linguistica che non costituisce una realt\u00e0 numericamente dominante rispetto a una data societ\u00e0 o nazione. Tale idioma si trova quindi in una situazione di minoranza rispetto a un altro che normalmente \u00e8 la lingua pi\u00f9 prestigiosa e riconosciuta come lingua ufficiale o imposta come lingua unica ufficiale della burocrazia, nella scuola e nei media, inibendo contemporaneamente l'uso pubblico di ogni altra lingua e negando il plurilinguismo abitualmente presente nel territorio statale.\nCaratteristiche.\nIl concetto di \"lingua minoritaria\" \u00e8 strettamente legato al concetto di \"minoranza\". Una delle pi\u00f9 note definizioni di \"minoranza\" \u00e8 quella elaborata nel 1977 in un lavoro di ricerca per l'ONU da Francesco Capotorti: la minoranza sarebbe un \u00abgruppo numericamente inferiore al resto della popolazione di uno Stato, in posizione non dominante, i cui membri, cittadini dello Stato, possiedono, dal punto di vista etnico, religioso o linguistico, caratteristiche che differiscono da quelle del resto della popolazione, e manifestano anche un sentimento di solidariet\u00e0 allo scopo di preservare la loro cultura, la loro tradizione, la loro religione o la loro lingua\u00bb.\nEsiste il pericolo che la lingua minoritaria sia assorbita dalla \"lingua principale\" (si parla infatti di \"lingue in pericolo\"), fino a diventare una lingua estinta qualora non vi fossero pi\u00f9 parlanti nativi. Per questo motivo si tende a parlare di lingue minorizzate ovvero di quelle lingue che normalmente hanno poca voce nei paesi dove sono parlate, lingue non riconosciute, lingue messe da parte, lingue nazionali soffocate dall'autorit\u00e0 statale. \nEsistono casi limite in cui una lingua minoritaria in uno Stato pu\u00f2 essere maggioritaria in un altro, o viceversa: si pu\u00f2 citare il catalano, eletto a idioma ufficiale nello stato di Andorra, ma solo \"lingua co-ufficiale\" in tre comunit\u00e0 autonome della Spagna (Catalogna, Comunit\u00e0 Valenzana, Isole Baleari). Un altro esempio \u00e8 l'italiano come lingua di maggioranza nel Veneto, dove il ladino \u00e8 lingua minoritaria e il veneto \u00e8, secondo alcuni studiosi, lingua regionale (ancorch\u00e9 non riconosciuta dallo stato italiano); tuttavia nell'Istria il veneto-istriano, un dialetto veneto coloniale, \u00e8 giuridicamente riconosciuto come un dialetto della lingua italiana: infatti la Costituzione croata riconosce come \"minoranza nazionale italiana\", rispetto al resto della comunit\u00e0 croata, quella locale parlante l'istriano in famiglia.\nEuropa.\nEsempi di lingue minoritarie in Europa sono il bretone, il leonese, il sardo, o ancora il friulano. Esiste una Carta europea per le lingue regionali o minoritarie (\"European Charter for Regional or Minority Languages\", o \"ECRML\") come trattato (CETS 148) preso nel 1992 per il Consiglio d'Europa, che le definisce cos\u00ec:\nLa Carta europea riconosce il diritto a praticare una \"lingua regionale o minoritaria\" nell'ambito della giustizia, della pubblica amministrazione, della cultura e in tutti gli altri aspetti della vita sociale. Spetta ai singoli Stati che hanno firmato la \"Carta\" determinare l'elenco delle \"lingue regionali o minoritarie\" del proprio Stato al momento della ratifica della \"Carta\" stessa. Lo Stato italiano non ha ancora ratificato la \"Carta\" che quindi non trova ancora attuazione in Italia. \u00c8 competenza esclusiva del Parlamento italiano la determinazione delle comunit\u00e0 etnico-linguistiche a cui applicare la Carta."}
{"id": "631847", "revid": "33277", "url": "https://it.wikipedia.org/wiki?curid=631847", "title": "Giovanni Morone", "text": ""}
{"id": "631850", "revid": "34928", "url": "https://it.wikipedia.org/wiki?curid=631850", "title": "Lingua neolatina", "text": ""}
{"id": "631861", "revid": "1048993", "url": "https://it.wikipedia.org/wiki?curid=631861", "title": "Luigi Agnolin", "text": "Carriera.\nArbitro.\nFiglio dell'ex arbitro internazionale Guido Agnolin e associato all'AIA fino al 1992, \u00e8 stato considerato uno degli arbitri migliori del mondo a cavallo tra gli anni settanta e ottanta. Esord\u00ec in una gara di allievi nel 1961. Nel corso della sua carriera ha diretto 226 gare in Serie A, in cui esord\u00ec il 18 marzo 1973 in Fiorentina-Cagliari (3-0), mentre in Serie B il suo esordio era stato in - nel 1968. Viene designato per dirigere la finale della 31\u00aa edizione della Viareggio Cup World Football Tournament Coppa Carnevale, nell'occasione disputatasi tra e Perugia.\nNominato arbitro internazionale nel 1978, rappresent\u00f2 la FIGC al Campionato mondiale di calcio 1986, dove diresse URSS-Ungheria (6-0), l'ottavo di finale Argentina-Uruguay (1-0) e la semifinale di Guadalajara tra Germania Ovest-Francia (2-0). Rappresent\u00f2 la FIGC anche ad Italia '90, insieme a Tullio Lanese, entrando in polemica con il segretario della FIFA Joseph Blatter, che lo aveva mandato a casa dopo aver diretto una sola partita, -, durante la fase a gruppi.\nIn carriera diresse anche la finale di Coppa delle Coppe 1986-1987 del 13 maggio 1987 ad Atene tra e Lokomotive Lipsia (1-0 in virt\u00f9 della rete di Marco van Basten) e, coadiuvato dai guardalinee Tullio Lanese e Sergio Coppetelli, la finale di Coppa dei Campioni 1987-1988 -Benfica (0-0 dopo 120 minuti, vittoria degli olandesi per 6-5 ai tiri di rigore). Arbitr\u00f2 anche la finale di ritorno della Supercoppa europea del 1986 tra e Steaua Bucarest e una semifinale di Coppa UEFA 1981-1982 tra Radni\u010dki e Amburgo (2-1).\nHa diretto inoltre le finali di Coppa Italia delle edizioni 1984-1985 e 1987-1988, mentre nel 1980 \u00e8 stato insignito del prestigioso Premio Giovanni Mauro. Tra le innumerevoli \"classiche\" del campionato italiano da lui dirette figurano: quattro -, cinque Derby di Milano, cinque Derby di Roma, quattro -, cinque -Roma, cinque -Roma, cinque -Roma, sette derby di Torino, quattro derby della Lanterna e la sfida-scudetto della Serie A 1989-1990 tra e Napoli.\n\u00c8 noto anche perch\u00e9 il 26 ottobre 1980, durante un derby della Mole (finito 1-2 per i granata), disse a Bettega, che stava protestando, \u00abbisognerebbe farvi un culo cos\u00ec quando protestate in questo modo!\u00bb (secondo altre fonti \u00abbisogneria farve un sesto tanto...!\u00bb); a seguito delle polemiche nate sui quotidiani sportivi, Agnolin assunse la nomea di \"arbitro anti-Juve\", e venne sospeso per quattro mesi. Nel 1983 decise di farsi crescere la barba, e per questo motivo venne pubblicamente redarguito dal designatore della C.A.N. di allora, Alessandro D'Agostini, che lo invit\u00f2 a radersi: ci\u00f2 nonostante Agnolin, mantenne per un certo periodo il nuovo look. Chiuse la carriera alla fine della stagione 1989-90; l'ultima gara diretta fu -, giocata il 29 aprile 1990 e vinta dai friulani per 4-3.\nDesignatore.\nTra il 1990 e il 1992 ha ricoperto la carica di designatore arbitrale in Serie C, prima di uscire dall'AIA a causa dei contrasti con l'allora presidente federale Antonio Matarrese.\nNel 2006 \u00e8 stato nominato commissario straordinario dell'AIA durante lo scandalo del calcio italiano del 2006, sostituendo Tullio Lanese, che era stato coinvolto nell'inchiesta. La sua gestione cristallina, per\u00f2, non fu particolarmente apprezzata, soprattutto dalle sezioni; Il mandato, scaduto a ottobre dello stesso anno, non gli fu rinnovato da Pancalli (Presidente del Comitato Italiano Paralimpico) che da V. Commissario F.I.G.C. era subentrato a Rossi chiamato ad altro incarico; a seguito delle elezioni il nuovo presidente dell'A.I.A. fu poi, Cesare Gussoni.\nDirigente.\nDopo le dimissioni dall'AIA ha ricoperto il ruolo di direttore generale nella Roma, poi \u00e8 stato amministratore delegato del e successivamente dell'Hellas Verona. Fino alle dimissioni del 28 agosto 2007, \u00e8 inoltre stato presidente del settore giovanile e scolastico della FIGC. Nel 2006, a seguito delle vicende di \"calciopoli\" fu nominato, dal Commissario straordinario della F.I.G.C. Guido Rossi, Commissario dell'A.I.A. (Associazione Italiana Arbitri). Nel 2011 ha assunto l'incarico di direttore generale del Perugia, ruolo ricoperto sino al giugno del 2013. Il 6 agosto 2014 viene nominato direttore generale del , club ripartito dalla Serie D dopo il fallimento del giugno precedente, per via della mancata iscrizione in B e il successivo passaggio di propriet\u00e0 al nuovo presidente dei toscani, Antonio Ponte.\nAltre esperienze.\nDal 1986 fino agli ultimi giorni, si \u00e8 speso per la \"Comunit\u00e0 Villa S. Francesco\" di Facen di Pedavena diretta da Aldo Bertelle, che ospita giovani con disagi familiari. Agnolin ha avviato un cammino umano, sportivo, sociale, culturale, volontario sia nel gioco con la Stella Azzurra (squadra di calcio multietnica della Comunit\u00e0), sia nelle visionature arbitrali, nella convegnistica, nella progettazione. Ha messo in palio la divisa arbitrale della Fifa in una lotteria della sezione. Molti arbitri italiani nel 1990 hanno accolto con grande entusiasmo, nelle aule di Coverciano, la sua iniziativa per gli aiuti a favore della \"Comunit\u00e0 Villa San Francesco\". E proprio la Comunit\u00e0 in questione, nel mese di maggio 2019, gli ha assegnato il riconoscimento alla memoria \"Una Stella dall'Arcobaleno\" - \"10 Giusti per il Mondo\".\nCandidatura politica.\nNel 1996 si \u00e8 candidato, sostenuto dal centro-destra, come senatore nel collegio di Bassano del Grappa. Raccolse il 26,1% delle preferenze, non venendo eletto.\nRiconoscimenti.\n\u00c8 stato inserito nella Hall of Fame del calcio italiano nel 2012, nella categoria \"Arbitro italiano\", insieme al collega Paolo Casarin."}
{"id": "631866", "revid": "110157", "url": "https://it.wikipedia.org/wiki?curid=631866", "title": "Partito Socialista d'Ucraina", "text": "Il Partito Socialista d'Ucraina (, SPU) \u00e8 un partito politico ucraino.\nStoria.\nIl PSU \u00e8 stato fondato nel 1991, alla fine della dittatura comunista, e si contraddistingue nel panorama politico nazionale per la sua adesione ai valori socialdemocratici. Leader per molti anni ne \u00e8 stato Oleksandr Moroz, gi\u00e0 esponente del Partito Comunista ucraino. Moroz si candid\u00f2 alle presidenziali del 1994 ed ottenne il 13% voti, posizionandosi al terzo posto e non riuscendo ad arrivare al ballottaggio. Alle politiche del 1998 il PSU ottenne l'8,9% dei voti ed elesse 34 deputati. Alle presidenziali del 1999, Oleksander Moroz si ricandid\u00f2 ottenne l'11% dei voti, posizionandosi di nuovo al terzo posto. Il PSU decise, allora, di far confluire i propri voti su Petro Symonenko del Partito Comunista d'Ucraina, che fu sconfitto dal moderato indipendente Leonid Ku\u010dma, presidente uscente e ispiratore del futuro Partito delle Regioni.\nAlle successive politiche del 2002, il PSU scese al 6,8%, eleggendo 24 deputati (10 in meno), ma entr\u00f2 a far parte, insieme a Ucraina Nostra ed al Blocco Julija Tymo\u0161enko, del governo guidato da Viktor Ju\u0161\u010denko. Alle presidenziali del 2004, Oleksander Moroz ottenne il 5% dei voti ed al secondo turno il PSU decise di sostenere Ju\u0161\u010denko, che venne superato da Viktor Janukovy\u010d del Partito delle Regioni. Il risultato per\u00f2 venne contestato dalla cosiddetta \"Coalizione Arancione\" (PSU, BYT, NU), che ottenne la ripetizione del voto, con la vittoria di Ju\u0161\u010denko.\nAlle politiche del 2006, caratterizzate dalla polarizzazione filorussi - filoccidentali, il PSU, considerato vicino a questi ultimi, scese al 5,6% dei voti, riuscendo per\u00f2 ad eleggere comunque 33 seggi (9 in pi\u00f9), grazie allo sbarramento del 3% che imped\u00ec a vari partiti di entrare in Parlamento. Il PSU entr\u00f2 a far parte del governo guidato da Julija Tymo\u0161enko, ma dopo appena tre mesi pass\u00f2 a sostenere il nuovo esecutivo guidato da Viktor Janukovy\u010d, sostenuto anche dal Partito delle Regioni e dal Partito Comunista d'Ucraina.\nQuesti passaggi di coalizioni sono dovuti alla \"peculiarit\u00e0\" del PSU nel panorama politico ucraino, caratterizzato pi\u00f9 che da divergenze \"ideali\", da differenze etno-economiche. Il PSU, infatti, \u00e8 radicato nelle regioni centrali del Paese, con una buona presenza sia nel nord-ovest, che nel sud-est ucraino. La coalizione filoccidentale (BYT, NU) \u00e8 particolarmente forte nella zona centro-occidentale, mentre quella filorussa (PR, PCU) in quella sud-orientale. Il PSU raccogliendo consensi in modo omogeneo in entrambe le aree \"etno-culturali\" \u00e8 finito per diventare \"conciliabile\" con entrambe le coalizioni.\nIl forte scontro tra filo-russi e filo-occidentali, ha penalizzato il PSU che, alle elezioni anticipate del 2007, ha dimezzato i propri consensi (2,9%) e, non avendo superato lo sbarramento del 3%, non ha eletto deputati. Il PSU \u00e8 stato ostacolato anche dalla presenza dei centristi del \"Blocco Del Popolo - Litvin\", anch'essi equidistanti dalle posizioni in campo e portatori delle istanze delle comunit\u00e0 rurali.\nNel 2011 il PSU \u00e8 stato espulso dall'Internazionale Socialista."}
{"id": "631873", "revid": "78273", "url": "https://it.wikipedia.org/wiki?curid=631873", "title": "Blocco Yulia Tymoshenko", "text": ""}
{"id": "631877", "revid": "123227692", "url": "https://it.wikipedia.org/wiki?curid=631877", "title": "Pirazolo", "text": "Il pirazolo (1,2-diazolo o 1\"H\"-pirazolo) \u00e8 un composto eterociclico aromatico formato da un singolo anello aromatico di cinque atomi, di cui tre di carbonio e due di azoto in posizione adiacente, tutti ibridati \"sp\"2. Il pirazolo si presenta all'aspetto come cristalli incolori, ma spesso con leggerissima sfumatura gialla in campioni commerciali, che fondono a 68-70\u00a0\u00b0C, facilmente solubili in acqua (s \u2248\u00a01000 g/L, \u2248\u00a014,7\u00a0M) , alcool e acetone, molto meno in etere etilico, benzene o toluene. Nel solido, come anche nel liquido, le molecole sono unite in catene lineari tramite legami idrogeno, a causa dei quali sono anche presenti dimeri e trimeri ciclici (e oligomeri), visto che la molecola \u00e8 sia donatrice di legami idrogeno (NH), che accettrice (N). L'estesa presenza di legami idrogeno tra le sue molecole rende conto del fatto che esso sia solido a T ambiente, mentre il pirrolo, il furano e il tiofene (eterocicli aromatici pentaatomici con un solo eteroatomo) siano liquidi alquanto volatili (o molto nel caso del furano), aventi punti di ebollizione decisamente inferiori. La molecola \u00e8 planare e ha un notevole momento dipolare, 2,20 D (H2O, 1,86 D), maggiore di quello del pirrolo (1,71 D).\nSintesi.\nLa prima sintesi del pirazolo fu ottenuta da H. Pechmann nel 1898 a partire da acetilene e e diazometano, una cicloaddizione 1,3-dipolare:\nI pirazoli possono essere prodotti per condensazione di aldeidi \u03b1,\u03b2-insature (es. acroleina e derivati) con idrazina (o anche idrazine monosostituite) con eliminazione di acqua e successiva deidrogenazione della pirazolina intermedia:\nAnche la condensazione di 1,3-dichetoni, come l'acetiacetone nell'esempio sotto, con idrazina in ambiente basico costituisce un metodo efficace per la sintesi di pirazoli 3,5-dialchilsostituiti:\nSi possono impiegare anche 1,3-dialdeidi:\ndato per\u00f2 che le dialdeidi sono in genere troppo reattive, a volte si preferisce utilizzare i loro bis(acetali), che funzionano ugualmente perch\u00e9 i gruppi aldeidici si rigenerano nell'ambiente di reazione.\nStruttura e reattivit\u00e0.\nIn questa molecola \u00e8 utile distinguere le funzioni dei due atomi di azoto: uno porta un idrogeno (NH) e viene detto azoto pirrolico (in analogia con il pirrolo): come in quest'ultimo il suo doppietto di elettroni rende l'anello aromatico con 6 elettroni \u03c0 (regola di H\u00fcckel) ed elettron ricco; come nel pirrolo, la presenza del doppietto delocalizzato sull'anello funge da attivante verso l'attacco elettrofilo e ci\u00f2 favorisce quindi le sostituzioni elettrofile sull'anello aromatico. L'altro (N), con un doppietto libero non impegnato nell'aromaticit\u00e0 e quindi basico, viene detto azoto piridinico (in analogia con la piridina): esso funge da disattivante verso gli elettrofili e tende ad impoverire di densit\u00e0 elettronica l'anello. Il risultato \u00e8 un bilanciamento nella reattivit\u00e0 dell'anello pirazolico, la quale risulta intermedia tra quella del pirrolo e quella della piridina. Infatti, il pirazolo non presenta complicazioni nel sopportare ambienti decisamente acidi, come accade per il pirrolo e, d'altro canto, non \u00e8 segnatatamente disattivato per le sostituzioni elettrofile, come invece si riscontra per la piridina, specialmente in ambiente fortemente acido; Nel pirazolo la posizione favorita per tali sostituzioni elettrofile, in particolare nitrazione e solfonazione, \u00e8 la 4. Come nel caso della piridina, su di esso \u00e8 anche possibile fare anche sostituzioni nucleofile aromatiche, sebbene molto meno facilmente; in tali casi le posizioni favorite dei gruppi uscenti risultano la 3 e la 5. La sostituzione dell'azoto pirrolico con un atomo di ossigeno d\u00e0 l'isossazolo, quella con un atomo di zolfo l'isotiazolo, altri due eterocicli aromatici degni di nota.\nTautomeria.\nQuesta molecola \u00e8 soggetta ad un equilibrio tautomerico per il quale N pirrolico e N piridinico si scambiano di ruolo per migrazione di un protone (H+) e successiva riorganizzazione interna; ci\u00f2 comporta anche il passaggio di un eventuale sostituente posizionato in 3 alla posizione 5, o viceversa; pertanto, il 3-metilpirazolo coesiste con il 5-metilpirazolo (liquido a T ambiente). Analoga tautomeria si ha nel suo isomero imidazolo.\nPropriet\u00e0 acido-base.\nGrazie alla presenza dell'azoto piridinico il pirazolo in acqua si comporta come base, per\u00f2 molto debole (pKb\u00a0=\u00a011,48); la sua protonazione \u00e8 quantitativa con acidi forti, dando cos\u00ec il suo acido coniugato (pKa\u00a0=\u00a02,52), cio\u00e8 lo ione pirazolio C3H5N2+, anch'esso aromatico. Per confronto, il suo isomero strutturale imidazolo, con i due atomi di azoto in posizione 1,3, risulta alquanto pi\u00f9 basico (pKb\u00a0=\u00a07,05), anche rispetto alla stessa la piridina (pKb\u00a0=\u00a08,77).\nPer la presenza dell'NH pirrolico pu\u00f2 contemporaneamente comportarsi da acido molto debole (pKa\u00a0=\u00a014,21), ma comunque molto pi\u00f9 forte del pirrolo (pKa\u00a0=\u00a017,5 ). Il pirazolo pu\u00f2 quindi essere deprotonato efficacemente a dare ione pirazolato (anch'esso aromatico) C3H3N2- ricorrendo all'uso di basi forti (es. KH, NaNH2).\nLegante e precursore dei pirazolilborati.\nQuesto ione pirazolato [C3H3N2]- \u00e8 un legante anionico bidentato che forma facilmente complessi a ponte con ioni metallici (pirazolati metallici), spesso polinucleari e polimerici.\nIl pirazolo (Pz-H) reagisce con i boroidruri di metalli alcalini MBH4 (pi\u00f9 comunemente, M = Li, Na, K) per dare, in sequenza, a temperature crescenti, quattro composti salini bianchi (incolori) che sono: mono(pirazolil)borato M+(PzBH3)- (difficilmente isolabile), bis(pirazolil)borato M+(Pz2BH2)-, tris(pirazolil)borato M+(Pz3BH)- e infine tetrakis(pirazolil) borato M+(Pz4B)-. In ognuno di questi stadi viene eliminata una molecola di idrogeno (\u00e8 come se un H+ dell'NH pirrolico del pirazolo e un H- del boroidruro si unissero a dare H2, sebbene il meccanismo sia concertato e parecchio pi\u00f9 complesso). La reazione \u00e8 scematizzabile come nel seguente esempio:\nLo ione tris(pirazolil)borato cos\u00ec prodotto, noto in letteratura chimica con il simbolo Tp, \u00e8 un complessante trischelante monoanionico, molto versatile e di vaste applicazioni in chimica inorganica e organometallica. I trispirazolilborati fanno parte della pi\u00f9 ampia classe dei leganti detti scorpionati. Con molti ioni metallici dipositivi (M++) si ha la formazione di complessi ottaedrici (per lo pi\u00f9 con distorsione trigonale, simmetria \"D\"3d), neutri, solubili in solventi organici anche poco polari e non in acqua, aventi formula generale M(Tp)2.\nA titolo esemplificativo prendiamo il caso di Fe++, uno ione paramagnetico (configurazione \"d\"6 ad alto spin, 4 elettroni spaiati). Se si mescolano soluzioni acquose di cloruro ferroso (o nitrato, solfato, etc.) e di tris(pirazolil)borato di potassio a T ambiente si ha la precipitazione del complesso rosa-viola bis[tris(pirazolil)borato]ferroso che, in questo caso, risulta diamagnetico. Non ci sono pi\u00f9 elettroni spaiati, si \u00e8 avuta per lo ione Fe++ inversione di spin con conseguente notevole accorciamento (~19\u00a0pm, 0,19\u00a0\u00c5) del suo raggio ionico. La reazione di formazione \u00e8:\nIn questo complesso lo ione Fe++ \u00e8 circondato da 6 N piridinici dei 6 pirazoli (che gli donano i loro doppietti liberi) ed \u00e8 quindi coordinativamente saturo; inoltre, la sua carica \u00e8 bilanciata dalle 2 cariche negative che risiedono formalmente sui 2 atomi di boro e tutto il complesso \u00e8 una molecola apolare.\nLe molecole di interesse farmacologico che hanno per base il pirazolo sono detti pirazoli in gergo farmaceutico e se hanno effetti psicoattivi sull'uomo sono classificati come alcaloidi.\nDerivati e usi.\nComposti strutturalmente derivati sono le tre pirazoline isomere del pirazolo monoidrogenato, e la pirazolidina (una idrazina ciclica, pirazolo bisidrogenato); l'indazolo, un anello benzenico fuso con un anello pirazolico; i pirazoloni sono chimicamente degli analoghi pirazolici dei fenoli, ma con tautomeria pi\u00f9 spostata verso la forma chetonica; uno di questi \u00e8 il fenazone, farmaco antipiretico.\nIl 4-metilpirazolo \u00e8 un inibitore competitivo dell'alcol deidrogenasi. Molecole di sostanze naturali contenenti l'anello pirazolico sono rare, una \u00e8 un derivato di un amminoacido, la 1-pirazolilalanina, che \u00e8 stata isolata dai semi di anguria. Derivati del pirazolo trovano impiego in chimica farmaceutica come analgesici, antinfiammatori, antipiretici, antiaritmici, tranquillanti, rilassatori muscolari, psicoanalettici, anticonvulsivi, inibitori della monoaminossidasi, antidiabetici e antibatterici."}
{"id": "631878", "revid": "767487", "url": "https://it.wikipedia.org/wiki?curid=631878", "title": "Taylor Hawkins", "text": "Biografia.\nPrimi anni.\nHawkins inizia a prendere lezioni di pianoforte in adolescenza, e si diletta anche alla chitarra, ma scopre la sua vera passione nella batteria. I suoi idoli diventano presto Stewart Copeland dei Police e Roger Taylor dei Queen.\nInizia a suonare in vari gruppi fino ad approdare in un progetto di musica sperimentale chiamato Sylvia. Successivamente entra nel gruppo Sexual Chocolate, che accompagna Alanis Morissette in tour e in studio.\nFoo Fighters.\nNel 1997 viene reclutato da Dave Grohl per sostituire il batterista William Goldsmith nei Foo Fighters in tour e in studio. Con il gruppo, Hawkins si accinger\u00e0 anche alla voce solista, nel 1999 per la cover di \"Have a Cigar\" dei Pink Floyd, inserita come lato B del singolo \"Learn to Fly\", nel 2005 nel singolo \"Cold Day in the Sun\", nell'album \"In Your Honor\", e nel 2017 nel brano \"Sunday Rain\" dell'album \"Concrete and Gold\".\nNell'agosto del 2000, durante un tour in Inghilterra, \u00e8 stato ricoverato in gravissime condizioni a causa di un abuso di psicofarmaci e alcool.\nProgetti paralleli e collaborazioni.\nNel 1995 ha registrato la batteria nel brano \"Anche se\", di Vasco Rossi; successivamente il brano ha preso il titolo di \"Praticamente perfetto\" ed \u00e8 stato inserito nell'album \"Nessun pericolo... per te\".\nNel 1998 ha registrato la batteria nel brano \"Cyborg\" dall'album \"Another World\", di Brian May.\nNel 2004 fonda un suo gruppo, il trio Taylor Hawkins and the Coattail Riders, coi quali pubblica l'album omonimo il 21 maggio del 2006.\nDurante un periodo di pausa dei Foo Fighters, ha suonato cover heavy metal anni settanta nel trio Chevy Metal.\nNel 2007 esegue tutte le parti di batteria dell'album \"\" del gruppo Coheed and Cambria. L'anno seguente collabora con i Queen + Paul Rodgers per la registrazione di \"The Cosmos Rocks\", cantando nei cori del brano \"C-lebrity\".\nNel 2010 canta i cori nel brano \"Crucify the Dead\", dall'album \"Slash\" del chitarrista omonimo. L'anno successivo ha registrato per Vasco Rossi la batteria del brano \"L'uomo pi\u00f9 semplice\", pubblicato come singolo nel mese di gennaio 2013.\nNel 2014 ha pubblicato l'album \"The Birds of Satan\" con l'omonimo gruppo formato insieme al chitarrista Mick Murphy e al bassista Wiley Hodgden; al disco hanno preso parte anche Dave Grohl, Pat Smear e Rami Jaffee dei Foo Fighters."}
{"id": "631884", "revid": "228587", "url": "https://it.wikipedia.org/wiki?curid=631884", "title": "From Then Until", "text": "From Then Until \u00e8 il 4\u00ba album di Raven-Symon\u00e9. L'album uscir\u00e0 il 19 dicembre 2006. Il CD contiene le tracce \"Jump In\", primo singolo, dall'album \"That's So Raven Too!\" e \"Undiscovered Girl\" dall'album \"That's So Raven Too Remixed!\". L'album contiene anche il secondo singolo \"Gravity\" colonna sonora del film \"For One Night\" dove Raven \u00e8 protagonista.\nTracce.\nL'album contiene il singolo \"Jump In\" e \"Gravity\". C'\u00e8 anche una collaborazione con Missy Elliott, il singolo si intitola \"Up In Here\""}
{"id": "631888", "revid": "287204", "url": "https://it.wikipedia.org/wiki?curid=631888", "title": "Martin Demichelis", "text": ""}
{"id": "631889", "revid": "298055", "url": "https://it.wikipedia.org/wiki?curid=631889", "title": "Teirm", "text": ""}
{"id": "631893", "revid": "1442080", "url": "https://it.wikipedia.org/wiki?curid=631893", "title": "Davide Morandi", "text": "Biografia.\ncon i Modena City Ramblers sin dagli esordi, canta in \"Riportando tutto a casa\" e compare nella foto di gruppo della copertina de \"La grande famiglia\". Nel 2006 insieme a Betty Vezzani entra formalmente nei Modena City Ramblers in sostituzione di Stefano \"Cisco\" Bellotti che ha lasciato il gruppo. Il suo primo concerto con i Ramblers il 3 marzo 2006 al \"Fuori Orario\" di Taneto di Gattatico (RE), nello stesso anno partecipa a \"Il Grande Niente\" della Casa del vento.\nMembro del rocchi park\nSempre nel 2006 incide il suo primo disco con i Modena City Ramblers, \"Dopo il lungo inverno\", seguito nel 2008 dall'album dal titolo \"Bella ciao - Italian Combat Folk for the Masses\" nel 2009 dall'album Onda libera e nel 2011 da Sul tetto del mondo.\nNel 2007 insieme a Luca Giacometti, gi\u00e0 insieme a lui nei Mocogno Rovers, e compagno nei ramblers fonda i \"Modena Rovers\", progetto che avrebbe fuso musica irlandese e cantautori. I primi concerti sarebbero cominciati nel novembre 2007, ma la morte del polistrumentista stronca sul nascere il progetto.\nNel 2008 insieme a Francesco Moneti, Daniele Contardo (gi\u00e0 musicista con i ramblers) e Jason McNiff d\u00e0 vita al progetto \"Narrow Men AKA Come Down and Meet the Folks\".\nAlle elezioni amministrative del 2009 si candida al comune di Sassuolo nelle liste del PdCI, ma non viene eletto."}
{"id": "631894", "revid": "647887", "url": "https://it.wikipedia.org/wiki?curid=631894", "title": "Comasina (metropolitana di Milano)", "text": "Comasina \u00e8 una stazione della linea M3 della metropolitana di Milano, capolinea nord.\nStoria.\nLa sua inaugurazione \u00e8 avvenuta il 26 marzo 2011 alla presenza del Sindaco di Milano Letizia Moratti, del Presidente della Regione Lombardia Roberto Formigoni e del Viceministro delle Infrastrutture e dei Trasporti Roberto Castelli e funge da allora da capolinea settentrionale della linea.\nL'apertura \u00e8 avvenuta insieme a quella di altre tre stazioni (Affori FN, Affori Centro, Dergano).\nStrutture ed impianti.\nComasina \u00e8 una stazione sotterranea con due binari in una sola canna e, come tutte le altre stazioni della linea M3, \u00e8 accessibile ai disabili. Rientra inoltre nell'area urbana della metropolitana milanese.\nSorge nell'omonimo quartiere in via Comasina all'incrocio con largo Nicola Abbagnano e presenta uscite solo in via Comasina.\nInterscambi.\nLa fermata costituisce interscambio con la linea tranviaria extraurbana Milano-Limbiate, gestita da ATM.\nNelle vicinanze della stazione effettuano fermata alcune linee urbane automobilistiche, gestite da ATM.\nNei pressi dell'impianto effettua inoltre fermata una linea automobilistica interurbana gestita da AirPullman.\nServizi.\nLa stazione dispone di:"}
{"id": "631895", "revid": "8660", "url": "https://it.wikipedia.org/wiki?curid=631895", "title": "EasyJet", "text": "easyJet \u00e8 una compagnia aerea a basso costo britannica conosciuta ufficialmente come easyJet Airline Company Limited (). Ha sede presso l'aeroporto di Londra-Luton (Gran Bretagna) e possiede numerose basi d'armamento sia nel Regno Unito (la maggiore \u00e8 sull'aeroporto di Londra-Gatwick) che in diversi paesi dell'Unione europea, di cui la principale \u00e8 Milano-Malpensa, in Italia. Il proprietario del pacchetto di maggioranza \u00e8 l'uomo d'affari greco-cipriota Stelios Haji-Ioannou, che controlla anche altre imprese dell'easyGroup, di cui fanno parte easyInternetCafe, easyCar, easyCruise e easyHotel.\n\u00c8 la seconda compagnia aerea low cost in Europa dopo Ryanair.\nStoria.\nEasyJet fu fondata il 18 ottobre 1995, l'esercizio ebbe inizio il 10 novembre 1995. I primi aeroplani furono due Boeing 737-200 presi in leasing dalla GB Airways, che facevano servizio da Londra-Luton a Glasgow e ad Edimburgo. In base al numero di passeggeri trasportati, l'easyJet \u00e8 la terza compagnia aerea low cost pi\u00f9 grande al mondo (dopo la statunitense Southwest Airlines e l'irlandese Ryanair).\nNel marzo 1998 acquist\u00f2 il 40% delle azioni della compagnia \"charter\" TEA Switzerland; venne cos\u00ec ribattezzata easyJet Switzerland. Nell'ottobre 2000 easyJet viene quotata alla borsa di Londra; l'impresa cresce velocemente, acquistando nel 2002 il concorrente Go Fly, ed \u00e8 proprio grazie a questa acquisizione che easyJet garantisce la sua presenza anche all'aeroporto di Londra Stansted.\nFino al settembre 2003 furono adoperati esclusivamente i Boeing 737, preferiti anche da molte altre compagnie low cost; nell'ottobre 2002, l'azienda annuncia la volont\u00e0 di iniziare una transizione verso gli aeromobili Airbus, ordinando 120 Airbus A319, i cui primi vengono consegnati nell'autunno 2003. Dietro richiesta della compagnia, su questi modelli \u00e8 stato aumentato il numero di uscite d'emergenza, situate presso la superficie alare, da 2 a 4. In questo modo l'aereo pu\u00f2 essere evacuato entro il limite prescritto di 90 secondi, nonostante il ristretto assetto dei posti a sedere.\nNel luglio 2017, in vista dell'uscita del Regno Unito dall'Unione europea, \u00e8 creata easyJet Europe, una compagnia basata in Austria, alla quale saranno trasferiti i dipendenti e gli aerei impiegati nell'EU27 e non basati nel Regno Unito.\nBasi storiche.\nIl 9 marzo 2006 viene inaugurata, alla presenza del CEO Andy Harrison la base di Milano Malpensa. Il primo volo commerciale effettuato e' stato il MXP AGP MXP il 10 marzo 2006. La base fu dotata inizialmente di 3 aerei, A319, ma ben presto la flotta basata aumento' notevolmente fino a ben 22 aerei basati durante l'estate 2019. \nIl 2 novembre 2009 viene poi inaugurata la base di Roma Fiumicino dotata inizialmente di 3 aerei basati\nLa base di Dortmund, in Germania, \u00e8 stata chiusa nel 2008 a causa delle perdite che generava. Parte dei voli, subito dopo la chiusura della base, rimasero attivi venendo operati con aeromobili basati in altri aeroporti, ma alla fine la compagnia chiuse tutti i collegamenti mantenendo solo quello per Londra-Luton. La base di East Midlands, vicino a Nottingham, nel Regno Unito, \u00e8 stata chiusa a inizio 2010.\nNel 2012, poi, si assiste alla chiusura della base di Madrid a causa di un aumento delle tasse aeroportuali da parte di AENA, l'ente che gestisce l'aeroporto. Numerosi voli da e per Madrid vengono comunque operati da altre basi. Il 18 giugno 2015 la compagnia annuncia che lascer\u00e0 progressivamente la base di Roma-Fiumicino a causa degli elevati costi di gestione e del basso indice di puntualit\u00e0 garantito dallo scalo. La maggior parte delle tratte da e verso lo scalo verranno comunque mantenute, anche se gli 8 aerei e relativi equipaggi verranno trasferiti per rinforzare le basi di Milano-Malpensa e Napoli e per aprire Venezia.\nDal 1 Settembre 2020 Easyjet chiude i suoi hub a Londra Stansted, Newcastle e Southend.\nIl 31 Ottobre 2020 Easyjet trasferisce i voli effettuati dall'Aeroporto di Berlino-Tegel all'Aeroporto di Berlino-Brandeburgo, per l'apertura del nuovo scalo costruito in sostituzione dell'ormai vetusto e trafficato Aeroporto di Berlino-Tegel.\nRisultati d'esercizio.\nNel 2015 easyJet ha registrato ricavi totali in crescita a 4,686 miliardi di sterline (rispetto ai 4,527 dell'anno precedente) e utili d\u2019esercizio in crescita del 18,1% a 686 milioni di sterline, rispetto ai 581 milioni dell'anno precedente. Il numero di passeggeri, \u00e8 salito del 6% a 68,6 milioni.\nFlotta.\nLa flotta di easyJet comprende esclusivamente aeromobili Airbus. A luglio 2020, la flotta totale di easyJet (compresi easyJet UK, easyJet Switzerland e easyJet Europe) \u00e8 cos\u00ec composta:\nIn precedenza easyJet ha anche operato con Boeing 737-300 e 700 per poi passare ad Airbus. Nel 2010 ha noleggiato in Wet lease 4 Boeing 757-200 per la stagione estiva , nel 2018 ha operato con 2 British Aerospace BAe 146 per conto di WDL Aviation , ad agosto 2019 ha ricevuto in wet lease un Embraer 190 da WDL Aviation."}
{"id": "631896", "revid": "22356", "url": "https://it.wikipedia.org/wiki?curid=631896", "title": "Megistotherium osteothlastes", "text": "Il megistoterio (\"Megistotherium osteothlastes\") \u00e8 un gigantesco mammifero estinto, vissuto nel Miocene inferiore, i cui resti sono stati ritrovati in Libia e in Egitto, in terreni databili a circa 25 milioni di anni fa.\nUn \"lupo\" gigantesco.\nQuesto straordinario animale dall'aspetto simile a quello di un lupo smisurato, appartiene all'ordine (o sottordine) estinto dei creodonti. Il solo cranio era lungo circa 65 cm, un'altezza al garrese di circa 1,5 m e una lunghezza di 3,5 m. Con una massa stimata di oltre 600 kg, il megistoterio era dotato di zampe in proporzione pi\u00f9 corte di quelle di un lupo, il che conferiva al corpo dell'animale un aspetto lungo e basso. Ossa di mastodonti sono state trovate insieme a fossili di questo gigante; forse il megistoterio assaliva i grandi proboscidati per cibarsene. Non \u00e8 chiaro, comunque, se il megistoterio fosse un predatore attivo oppure si nutrisse di carogne."}
{"id": "631899", "revid": "120733342", "url": "https://it.wikipedia.org/wiki?curid=631899", "title": "PalaCatania", "text": "Il PalaCatania \u00e8 un impianto sportivo polivalente della citt\u00e0 di Catania, utilizzato principalmente per ospitare eventi sportivi.\nStoria.\nI lavori per la costruzione del palazzetto dello sport di corso Indipendenza, furono avviati nel 1989. Ribattezzato \"PalaCatania\", fu inaugurato, non ancora completo, il 26 novembre 1995, in occasione della partita di Serie A2 di pallavolo maschile tra la TNT Traco Catania e la Pallavolo Reima Crema. Il completamento della struttura avvenne poco pi\u00f9 tardi, e a seguito di un sopralluogo effettuato il 30 aprile 1997 da parte di funzionari della Commissione provinciale di vigilanza sui locali pubblici della Prefettura di Catania, gli fu concessa l'agibilit\u00e0 per 4.000 posti a sedere.\nLa struttura ha ospitato le gare di ginnastica artistica, ginnastica ritmica e pallavolo, nell'ambito delle Universiadi in Sicilia del 1997, nonch\u00e9 quelle di pallavolo ai Giochi mondiali militari del 2003, e ai mondiali maschili del 2010 e Gare di qualificazione per il World Grand Prix di pallavolo femminile 2015 e numerosissimi altri eventi.\nDescrizione.\nIl PalaCatania sorge in corso Indipendenza 227, nel quartiere San Leone, periferia ovest di Catania, ed \u00e8 un impianto polifunzionale che ospita manifestazioni sportive o di altra natura, come i concerti. \u00c8 il principale palazzetto dello sport della provincia di Catania ed uno dei quattro impianti pi\u00f9 grandi dopo lo stadio Angelo Massimino, le Piscine Nesima e il PalaNesima (inagibile perch\u00e9 vandalizzato). \nInteramente coperto, in ambito sportivo \u00e8 destinato alla pallacanestro, pallavolo, calcio a cinque e pallamano, e la capienza ufficiale complessiva \u00e8 di 3.850 posti a sedere, distribuiti su quattro tribune."}
{"id": "631900", "revid": "22356", "url": "https://it.wikipedia.org/wiki?curid=631900", "title": "Eobasileus", "text": ""}
{"id": "631901", "revid": "124278114", "url": "https://it.wikipedia.org/wiki?curid=631901", "title": "Apis mellifera mellifera", "text": "L'Apis mellifera mellifera , \u00e8 una sottospecie dell\"'Apis mellifera\". Piccola, di colore scuro, spesso viene detta \"ape nera tedesca\" o meglio \"ape nera europea.\" Originariamente era descritta come razza facile da trattare e docile ma a seconda delle zone e degli adattamenti ambientali talvolta s'\u00e8 confermata pi\u00f9 docile della ligustica anche se meno della carnica, talvolta invece s'\u00e8 guadagnata la reputazione di essere molto aggressiva (al punto che gli apicoltori hanno ritenuto difficile lavorare con alcune colonie).\nEcotipi.\nPer l'Apis mellifera mellifera vengono normalmente identificati tre o quattro ecotipi:\nPossono essere distinte dalle altre sottospecie grazie al loro corpo grassoccio e all'abbondante pelo sparso sulla zona toracica e addominale, che conferisce loro il tipico colore castano scuro; nella \"nigra\" \u00e8 anche presente della pigmentazione scura sulle ali. Quando da lontano si scorge uno sciame di queste api, esso appare di colore nerastro o, nella \"mellifera\", di colore castano scuro.\nGli ibridi naturali sono aggressivi, e possono essere riconosciuti grazie a un'area giallastra ai lati dell'addome, ma tale tecnica risulta difficilmente conclusiva. Oggigiorno, l'unica caratteristica che viene considerata affidabile per una distinzione certa \u00e8 la venatura delle ali.\nImportanza.\nApis mellifera mellifera \u00e8 una sottospecie poco significativa commercialmente tra le api dell'Europa occidentale, vi sono comunque moltissimi apicoltori non professionisti che si dedicano alla conservazione di questa sottospecie.\nLa prima sottospecie introdotta in America fu proprio la mellifera. Prima del suo arrivo il nuovo mondo non presentava alcuna specie del genere apis, tutte le specie di apoidi presenti erano invece della famiglia Melipona.\nGli ibridi discendenti delle api nere coloniali originarie possono essere sopravvissuti come api selvagge. Alcuni rapporti di apicoltori riportano che, dopo l'arrivo della Varroa al continente americano nel 1987, alcune colonie delle api selvagge sopravvivevano ancora. La forma nativa non \u00e8 pi\u00f9 presente in America del Nord.\nAttualmente gli allevatori specializzati ed i ricercatori lavorano per conservare ed estendere quello che potrebbe rimanere delle linee originarie della sottospecie, che sopravvivono per la maggior parte in Norvegia (ape di Heathland), Alpi (ape nera), Alpi polacche e Belgio (ape mellifera) e \nsolo in piccola parte in Germania e in Francia."}
{"id": "631902", "revid": "729019", "url": "https://it.wikipedia.org/wiki?curid=631902", "title": "Affori Centro", "text": "Affori Centro \u00e8 una stazione della linea M3 della metropolitana di Milano.\nStoria.\nOriginariamente l'apertura del primo tratto del prolungamento, Maciachini - Affori FN era prevista per il 2008, mentre per il collegamento con Comasina era previsto il 2010.\nLa sua inaugurazione \u00e8 invece avvenuta il 26 marzo 2011 alla presenza del Sindaco di Milano Letizia Moratti, del Presidente della Regione Lombardia Roberto Formigoni e del Viceministro delle Infrastrutture e dei Trasporti Roberto Castelli.\nL'apertura \u00e8 avvenuta insieme a quella di altre tre stazioni (Comasina, Affori FN, Dergano).\nStrutture e impianti.\nAffori Centro \u00e8 una stazione sotterranea, passante, con due binari in una sola canna e, come tutte le altre stazioni della linea M3, \u00e8 accessibile ai disabili. Rientra inoltre nell'area urbana della metropolitana milanese.\nA dispetto della denominazione sorge nella zona meridionale del quartiere di Affori - il cui centro \u00e8 rappresentato da piazza Santa Giustina - in via Pellegrino Rossi all'angolo con via Alberto Cavalletto e presenta uscite solo in via Pellegrino Rossi.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM."}
{"id": "631903", "revid": "125887720", "url": "https://it.wikipedia.org/wiki?curid=631903", "title": "London Eye", "text": "Il London Eye (in italiano occhio di Londra), anche noto come \"Millennium Wheel\" (in italiano \"Ruota del Millennio\"), \u00e8 una ruota panoramica situata sulla riva sud del Tamigi tra il Ponte di Westminster e l'Hungerford Bridge, a Londra. \nIl suo nome ufficiale era originariamente \"British Airways London Eye\", poi \"Merlin Entertainments London Eye\", \"EDF Energy London Eye\", \"Coca-Cola London Eye\" e, a partire da febbraio 2020, clicca qui \"London Eye\".\nDescrizione.\nLa sua costruzione, iniziata nel 1998, \u00e8 terminata il 9 marzo 2000. Con i suoi 135 metri, era la ruota panoramica pi\u00f9 alta del mondo ed \u00e8 stata successivamente superata con la costruzione della Stella di Nanchang (Cina), aperta nel maggio del 2006 ed alta 160\u00a0m, quindi dal Singapore Flyer del 2008, alto 165 m ed infine dalla High Roller Observation Wheel di Las Vegas, alta 167,6 m. Tutte queste torri hanno una sospensione su entrambi i lati, al contrario del \"cantilever\" del London Eye. Il 22 Ottobre 2021, a Dubai, viene inaugurata una ruota panoramica ancora pi\u00f9 grande, alta ben 250 metri. La \"Dubai Eye\", o \"Ain Dubai\" in arabo, \u00e8 dotata di 48 cabine passeggeri e pu\u00f2 trasportare oltre 1.750 visitatori alla volta. Per una rotazione completa sono necessari 38 minuti. Le cabine del London Eye sono numerate da 1 a 33, ma in realt\u00e0 queste sono solo 32. Il motivo di questa differenza \u00e8 che manca la cabina numero 13, perch\u00e8 considerata \"sfortunata\".\nIl London Eye \u00e8 stato il punto pi\u00f9 alto di osservazione della citt\u00e0 di Londra fino al sorpasso da parte della postazione di osservazione situata al 72\u00ba piano dello Shard (alto 245 m), aperta al pubblico dal 1\u00ba febbraio 2000. Questa ruota viene sostenuta da barre di collegamento che la fanno sembrare una grande ruota di bicicletta: viene infatti rappresentata cos\u00ec in un poster pubblicitario di una gara di biciclette di beneficenza.\nIl London Eye \u00e8 diventato l'attrazione a pagamento pi\u00f9 popolare nel Regno Unito, con circa 3.5 milioni di visitatori all'anno. Inoltre ogni vigilia di Capodanno, allo scoccare della mezzanotte, dalla ruota vengono sparati i tradizionali fuochi d'artificio della capitale britannica. Il 5 giugno 2008 venne annunciato il raggiungimento dei 30 milioni di visitatori.\nStoria.\nL'inaugurazione venne tenuta dal Primo Ministro Tony Blair alle ore 20:00 GMT del 31 dicembre 1999, sebbene non venne aperta al pubblico fino a Marzo 2000 a causa di alcuni problemi tecnici. L'Eye viene fatta funzionare dalla Merlin Entertainments, era inizialmente sponsorizzata dalla British Airways e successivamente dalla EDF Energy e nel 2015 fu sponsorizzata dalla Coca-Cola.\nGi\u00e0 dall'apertura ha rappresentato un punto di riferimento ed un'attrazione turistica. Fino a luglio 2002 circa 8,5 milioni di persone erano salite sull'Eye. Inizialmente l'autorizzazione era prevista per 5 anni, ma all'epoca il Lambeth Council concord\u00f2 di rendere l'attrazione permanente.\nIl 28 agosto 2003 David Blaine fece un giro completo di 30 minuti in piedi sopra una navicella per le prove come stuntman di \"Above the Below\".\nIn agosto 2007 il London Eye venne temporaneamente ribattezzato \"The McCartney Eye\", in concomitanza con l'uscita del DVD intitolato \"The McCartney Years\".\nIl cerchio del London Eye viene sostenuto da barre di collegamento che lo fanno sembrare una grande ruota di bicicletta: venne infatti rappresentato cos\u00ec in un poster pubblicitario di una gara di biciclette di beneficenza. L'illuminazione venne rifatta con luci LED colorate nel Dicembre del 2006 dalla Color Kinetics, per permettere il controllo digitale delle luci al posto della sostituzione manuale del gel sui tubi fluorescenti.\nControversia finanziaria.\nInizialmente il Gruppo Tussauds, la British Airways e la famiglia di Marks Barfield (gli architetti principali) possedevano un terzo dell'Eye ciascuno. Il 25 maggio 2005 trapel\u00f2 la notizia di una lettera con cui la \"South Bank Centre\", proprietaria di parte del terreno ad ovest dei Jubilee Gardens, su cui la struttura dell'Eye \u00e8 collocata, imponeva la chiusura dell'attrazione e richiedeva un aumento dell'affitto da \u00a365,000 l'anno a \u00a32.5 milioni, pretesa che venne respinta dagli operatori in quanto non affrontabile.\nSempre il 25 maggio 2005, il sindaco di Londra Ken Livingstone promise che l'attrazione sarebbe rimasta a Londra e garant\u00ec che, nel caso in cui il conflitto non si fosse risolto, avrebbe utilizzato i suoi poteri per chiedere al \"London Development Agency\" di emettere un ordine di acquisto obbligatorio. La terra in questione \u00e8 una piccola parte dei Jubilee Gardens, che era stata data al South Bank Centre per \u00a31 quando il \"Greater London Council\" venne sciolto.\nIl giorno 8 febbraio 2006, dopo un'analisi giudiziaria sulla disputa per l'affitto, la South Bank Centre e la British Airways si accordarono per un contratto di locazione di 25 anni. L'accordo prevedeva che la South Bank Centre, un'organizzazione di beneficenza finanziata pubblicamente, avrebbe ricevuto almeno \u00a3500,000 all'anno per l'attrazione, la cui presenza risult\u00f2 cos\u00ec assicurata per l'immediato futuro. \nAnche il Gruppo Tussauds annunci\u00f2 l'acquisizione dei terzi dell'Eye di propriet\u00e0 della British Airways e della famiglia Marks Barfield, insieme al debito con la BA. Questi accordi diedero a Tussauds il 100% di propriet\u00e0 dell'Eye e risolsero il problema del debito originario con la British Airways per la costruzione.\nPredecessore.\nIl London Eye ha avuto un predecessore chiamato \"Great Wheel of London\" (Grande Ruota di Londra). Con una capacit\u00e0 di 1200 passeggeri, venne costruito nel 1895 nell\u2019\"Earl's Court\" e chiuso nel 1906 dopo un guasto che intrappol\u00f2 74 persone per quattro ore e mezza."}
{"id": "631916", "revid": "121379922", "url": "https://it.wikipedia.org/wiki?curid=631916", "title": "Piscina di Nesima", "text": "La piscina comunale di Nesima \u00e8 un impianto sportivo appartenente al comune di Catania. \nSi trova al confine tra Catania e Misterbianco, nel quartiere di Nesima.\nVenne aperta nel 1996.\nHa ospitato le partite casalinghe della squadra di pallanuoto femminile, Orizzonte Catania, che ha vinto 19 scudetti e 8 coppe campioni, della squadra maschile Nuoto Catania e il nuoto sincronizzato.\nA partire dal 2006 \u00e8 stata al centro di aspre polemiche a causa di problemi di guasti agli impianti di riscaldamento dell'acqua della vasca e delle docce che hanno impedito spesso le normali attivit\u00e0 e sollevato proteste da pi\u00f9 parti.\nOggetto di ripetuti atti vandalici ha subito varie chiusure.\nNell'estate del 2016 venne avviata la procedura per l'esternalizzazione con la concessione in gestione a privati. Dopo essere stata ancora chiusa per manutenzione straordinaria fu riaperta alla fruibilit\u00e0 pubblica nel mese di ottobre del 2016"}
{"id": "631918", "revid": "124293536", "url": "https://it.wikipedia.org/wiki?curid=631918", "title": "Dergano (metropolitana di Milano)", "text": "Dergano \u00e8 una stazione della linea M3 della metropolitana di Milano.\nStoria.\nOriginariamente l'apertura del primo tratto del prolungamento, Maciachini - Affori FN era prevista per il 2008, mentre per il collegamento con Comasina era previsto il 2010.\nL'inaugurazione dell'intera tratta Maciachini-Comasina, comprendente le tre stazioni intermedie di Dergano, Affori FN ed Affori Centro, \u00e8 avvenuta invece il 26 marzo 2011 alla presenza del Sindaco di Milano Letizia Moratti, del Presidente della Regione Lombardia Roberto Formigoni e del Viceministro delle Infrastrutture e dei Trasporti Roberto Castelli.\nStrutture e impianti.\nDergano \u00e8 una stazione sotterranea con due binari in una sola canna. Come tutte le stazioni della linea M3, \u00e8 accessibile ai disabili e rientra nell'area urbana della metropolitana milanese.\nSorge nell'omonimo quartiere e possiede un unico punto di ingresso e uscita, situato in via Carlo Imbonati.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "631920", "revid": "767487", "url": "https://it.wikipedia.org/wiki?curid=631920", "title": "American Gigol\u00f2", "text": "American Gigol\u00f2 \u00e8 un film del 1980 scritto e diretto da Paul Schrader.\nTrama.\nJulian Kay \u00e8 un gigol\u00f2, amato dalle donne per la prestanza fisica e la bellezza mascolina. Inizialmente alle dipendenze di Anne, si ritrova a lavorare per Leon, uomo senza scrupolo alcuno. Julian incontra per caso Michelle Stratton, moglie del senatore Charles, ed i due si innamorano. Leon nel frattempo induce Julian a concedere una prestazione ad una coppia depravata, i Rheyman. La signora Rheyman viene trovata uccisa in modo cruento e Julian si trova tra gli indiziati, incalzato dal detective Sunday. Abbandonato da tutti, capisce di essere oggetto delle macchinazioni del senatore Stratton, aiutato da Leon.\nIncapace di difendersi, Julian incontra direttamente il senatore e, alla ricerca della verit\u00e0, mette alle strette Leon, che accidentalmente precipita dalla finestra dopo un'accesa discussione con Julian. Quest'ultimo viene a questo punto arrestato con l'accusa di omicidio, dal quale verr\u00e0 per\u00f2 scagionato da una cameriera che lo ha visto tentare di salvare Leon. Michelle resasi conto del cinismo del marito, candidato al ruolo di governatore della California, e dell'amore che prova per Julian, fornisce a Julian un alibi per salvarsi dall'accusa di omicidio.\nProduzione.\nIl regista Paul Schrader afferm\u00f2 che il film \"Diario di un ladro\" del 1959 del regista francese Robert Bresson aveva influenzato notevolmente la sceneggiatura del film. Schrader ha anche rivisto vari temi di questo film per il suo film \"The Walker\" del 2007, affermando che l'idea per quel film \u00e8 nata mentre si chiedeva cosa sarebbe successo al personaggio di Julian Kaye.\nGli abiti indossati da Richard Gere furono disegnati dallo stilista italiano Giorgio Armani, mentre la borsa indossata da Lauren Hutton, poi diventata iconica, \u00e8 stata disegnata da Bottega Veneta. La red Clutch \u00e8 stata poi rivisitata nel 2016.\nCast.\nInizialmente la parte di Julian Kay fu assegnata a Christopher Reeve, che per\u00f2 la rifiut\u00f2 nonostante gli fosse stato offerto circa un milione di dollari. La parte di Julian Kay fu anche assegnata a John Travolta, che rifiut\u00f2. Cos\u00ec la parte del protagonista venne assegnata definitivamente a Richard Gere.\nGlenn Close in un'intervista a Variety, ricordando i suoi esordi, racconta di un provino negli anni 70 con John Travolta per questo film. All'epoca John Travolta era una grande star. Nella stanza dell'audizione John si trovava disteso su un letto insieme a 8 addetti ai lavori. Glenn quando arriv\u00f2 era molto agitata, non ricordava le battute e non sapeva cosa fare. Solo oggi dice di sapere che il gioco era quello di cercare di sedurlo per vedere se c'era chimica tra di loro, non importavano le battute. Lei, timida, trov\u00f2 questa situazione molto imbarazzante. Il provino non and\u00f2 bene.\nColonna sonora.\nLa colonna sonora del film, creata nel 1979 da Giorgio Moroder, contiene le seguenti canzoni:\nAltri brani che si sentono nel film sono \"Take Off Your Uniform\" di John Hiatt e \"The Love I Saw in You Is Just a Mirage\" di Smokey Robinson &amp; The Miracles, quest'ultimo accompagna la scena in cui Julian sceglie alcuni vestiti dal suo guardaroba canticchiando il pezzo in sottofondo.\nDistribuzione.\nLa pellicola \u00e8 stata distribuita nelle sale cinematografiche italiane nel mese di agosto del 1980.\nData di uscita.\nAlcune date di uscita internazionali nel corso del 1980 sono state:\nAccoglienza.\nIl film guadagn\u00f2 complessivamente quasi 30 milioni di dollari (contro un budget di soli 5 milioni di dollari) divenendo un gran successo al botteghino.\nRiferimenti all'epoca.\nA proposito della roadster Mercedes-Benz 450 SL (R107), diventata una vera e propria icona dell'epoca, la si trova - come rimando al film - citata a conclusione di una metafora proprio sugli anni ottanta: \"Gli anni \u201980 sono stati come una lunghissima festa su un transatlantico mentre da una qualche parte nella lontana Europa dell\u2019Est o su qualche isoletta dimenticata da Dio qualcuno pu\u00f2 far comparire improvvisamente un iceberg e far sprofondare tutto in un lunghissimo inverno nucleare. Ma se a questa festa posso arrivarci guidando una Mercedes SL450 cabrio \u00e8 gi\u00e0 qualcosa.\""}
{"id": "631924", "revid": "827058", "url": "https://it.wikipedia.org/wiki?curid=631924", "title": "Moschea di Omar", "text": ""}
{"id": "631925", "revid": "123115396", "url": "https://it.wikipedia.org/wiki?curid=631925", "title": "Filetto riportato", "text": "Il filetto riportato (anche helicoil) \u00e8 un inserto metallico che s'installa in fori filettati per ottenere filetti di maggiore robustezza oppure per ripristinare madreviti spanate o molto rovinate. Ha l'aspetto di una molla e di solito \u00e8 realizzato in acciaio.\nCostruzione.\nSi usano fili a sezione romboidale laminati a freddo. Il materiale di solito \u00e8 l'acciaio inossidabile pi\u00f9 comune, l'AISI 304, ma per impieghi speciali si usano anche l'acciaio inossidabile AISI 316, il nimonic, l'inconel e il bronzo fosforoso. Il filo viene avvolto come una molla in modo che il diametro esterno delle spire, a riposo, sia di poco maggiore di quello del foro in cui verr\u00e0 avvitato; anche il diametro interno, sempre a riposo, risulta quindi maggiore rispetto a quello delle viti che dovr\u00e0 accogliere. Una delle estremit\u00e0 del filo piega ad angolo retto e forma un nasello radiale trascinatore che permette la presa dell'inserto per l'avvitamento.\nDurante l'installazione il filetto viene inserito e avvitato con l'apposito utensile, le spire si contraggono e si adattano al diametro del foro, il diametro interno si riduce e raggiunge il valore nominale. Questo accorgimento assicura grande superficie di contatto e ottimo bloccaggio dell'inserto contro la parete del foro.\nMontaggio.\nDopo aver praticato un foro di opportuno diametro, indicato da tabelle, si procede alla filettatura con maschio filettante di profilo di filettatura, diametro e passo adatti, anche queste ricavabili da tabelle. Ovviamente, il passo \u00e8 identico a quello della filettatura nominale. Si appoggia l'inserto all'imboccatura del foro e con l'apposito posatore, che pu\u00f2 essere a mano oppure automatico, lo si avvita pian piano assicurandosi che penetri completamente nel foro senza sporgere. Infine si spezza il trascinatore con una pinza a becco lungo, con l'accortezza di non lasciarlo cadere nella sede.\nLa pressione esercitata dalle spire contro la parete garantisce la massima tenuta e assicura il buon bloccaggio. La sua forma a molla gli conferisce ottima adattabilit\u00e0 sia radiale sia assiale a eventuali assestamenti o lievi imprecisioni del filetto che lo accoglie.\nKit di riparazione.\nPer l'uso occasionale sono reperibili presso le utensilerie kit completi di riparazione. Molto usati sono i kit per ripristinare i filetti di testa delle candele nei motori endotermici. Contengono:"}
{"id": "631926", "revid": "11497", "url": "https://it.wikipedia.org/wiki?curid=631926", "title": "Dr. Gregory House", "text": ""}
{"id": "631927", "revid": "1610933", "url": "https://it.wikipedia.org/wiki?curid=631927", "title": "Kagu", "text": ""}
{"id": "631928", "revid": "1610933", "url": "https://it.wikipedia.org/wiki?curid=631928", "title": "Cagou", "text": ""}
{"id": "631930", "revid": "92719", "url": "https://it.wikipedia.org/wiki?curid=631930", "title": "Otarda", "text": ""}
{"id": "631933", "revid": "2166030", "url": "https://it.wikipedia.org/wiki?curid=631933", "title": "Giovanni Ducas", "text": "Settimogenito di Costantino Angelo e di Teodora Comnena, era nipote dell'imperatore Alessio I Comneno e dell'imperatrice Irene Ducas. Gi\u00e0 generale dell'Impero, divenne generalissimo dell'esercito bizantino occidentale nel dicembre del 1155.\nBiografia.\nCampagna d'Italia.\nManuele I Comneno gli affid\u00f2 - assieme a Michele Paleologo - la spedizione in Italia.\nIl compito di Giovanni e Michele era quello di mettersi in contatto con i baroni pugliesi, o con Federico Barbarossa se questi fosse stato ancora in Italia, allo scopo di stabilire un'alleanza con l'Impero bizantino tesa a sconfiggere il Regno di Sicilia.\nAppena Michele e Giovanni arrivarono in Italia, vennero a sapere che Federico si trovava ad Ancona ed era pronto a riceverli. L'imperatore germanico si mostr\u00f2 disposto a schierarsi coi bizantini, ma i suoi baroni si rifiutarono di continuare la campagna in Italia, a causa delle difficili condizioni ambientali (il forte sole procurava malattie alla pelle dei loro soldati, malattie acuite dalla presenza di troppi insetti). Con rammarico, Federico si vide costretto a dire di no a Michele e a Giovanni, che poi provvidero a informare Manuele.\nI baroni e i ribelli nel sud Italia si allearono con l'Impero bizantino. Gli eserciti congiunti conquistarono facilmente Bari, che, abitata da Greci insofferenti verso il dominio palermitano, apr\u00ec le porte a Giovanni. Le cose per la corona degli Altavilla peggiorarono quando l'esercito rimasto fedele a Guglielmo d'Altavilla fu decimato nei pressi di Andria e i cittadini di questa citt\u00e0 aprirono le porte ai bizantini.\nPapa Adriano IV segu\u00ec soddisfatto il procedere degli eventi, preferendo agli Altavilla i bizantini come vicini, e contando su qualche allargamento territoriale. Le trattative per un'alleanza con l'esercito bizantino furono avviate verso la fine dell'estate del 1155. Il papa arruol\u00f2 dei mercenari campani, e il 29 settembre si mise in marcia col suo esercito. Questo atto marc\u00f2 la prima volta in un secolo (dallo scisma d'Oriente) in cui un imperatore bizantino aveva formato una lega con il papa. I vassalli pugliesi promisero fedelt\u00e0 all'imperatore di Bisanzio, ringraziandolo per gli aiuti che avevano ricevuto. La lega tra forze pontificie e bizantine conquist\u00f2 in breve tempo tutta la Puglia e la Campania. Nel dicembre del 1155 Michele Paleologo mor\u00ec durante l'assedio di Brindisi, e Giovanni venne promosso a generalissimo.\nAi primi del 1156 Guglielmo, riorganizzato il proprio esercito, attravers\u00f2 lo stretto con le sue forze terrestri, mentre la sua marina punt\u00f2 su Brindisi, assediata dai bizantini. Quando si sparse la notizia che Guglielmo stava avanzando, qualche barone fugg\u00ec con i suoi uomini; i mercenari, avendo scelto il momento pi\u00f9 difficile della campagna per chiedere il raddoppio del compenso e avendo ricevuto una risposta negativa, disertarono in massa. Anche Roberto di Loritello disert\u00f2. Giovanni Ducas si trov\u00f2 con un esercito drasticamente ridottosi ad affrontare un esercito molto pi\u00f9 numeroso del suo, e fu sconfitto 28 maggio e fatto prigioniero con i suoi uomini, mentre le navi bizantine vennero catturate con grandi quantit\u00e0 d'oro ed argento. Guglielmo ebbe piet\u00e0 di Giovanni e dei suoi soldati bizantini, e li lasci\u00f2 tornare in patria, ma non ebbe la stessa piet\u00e0 per i suoi sudditi ribelli, che furono condannati a morte.\nLa battaglia di Miriocefalo e la nomina a sebastocratore.\nNel 1176 partecip\u00f2 insieme all'imperatore Manuele I alla battaglia di Miriocefalo, come generale, ma fu sconfitto con tutto l'esercito imperiale, per una trappola tesa dai Turchi in cima a delle montagne.\nNel 1185 sostenne l'usurpazione di suo nipote, Isacco II, contro Andronico I Comneno. Isacco ricompens\u00f2 Giovanni nominandolo sebastocratore, rendendolo quindi la seconda persona pi\u00f9 importante in tutto l'impero. I rapporti tra i due parenti precipitarono, per\u00f2, nel 1186, quando Giovanni represse un tentativo di indipendenza dei Bulgari: geloso del favore raccolto da Giovanni presso la popolazione di Costantinopoli, Isacco degrad\u00f2 Giovanni, il quale, a sua volta, sostenne l'ascensione al trono di Alessio III, il fratello di Isacco.\nGiovanni mor\u00ec di morte naturale nel 1200.\nFamiglia.\nDal primo matrimonio Giovanni ebbe due figli:\nDal secondo matrimonio con Zoe Ducas ebbe tre figli:\nDal terzo matrimonio ebbe tre figlie di cui non si sanno i nomi."}
{"id": "631936", "revid": "118614720", "url": "https://it.wikipedia.org/wiki?curid=631936", "title": "Francesco Finocchiaro", "text": "Biografia.\nNato a Mascalucia, in provincia di Catania, nel 1930, si diplom\u00f2 in ragioneria nel 1948, e due anni pi\u00f9 tardi, dopo aver assolto il servizio militare, inizi\u00f2 la sua attivit\u00e0 imprenditoriale, assumendo i primi lavori come costruttore delle case popolari a Pedara e San Giovanni La Punta.\nLa sua impresa, l'URS - Unione Ricostruzioni Siciliane S.p.A., crebbe rapidamente, impieg\u00f2 circa 1.000 addetti, ed oper\u00f2 in Sicilia e Calabria. Intensa fu la sua attivit\u00e0 con la costruzione di numerosi palazzi a Catania, in modo particolare negli anni sessanta, quando l'impresa del Finocchiaro ebbe affidata la costruzione dei palazzi destinati all'edilizia popolare nel quartiere Monte Po, su progettazione del CEP. Altre importanti opere edificate dalla sua ditta nel capoluogo erneo furono il Palazzo delle Poste in Viale Africa (1981), e quello della nuova pretura in Via Francesco Crispi (1982). Tra le numerose e importanti opere, vi fu anche la costruzione dei nuovi locali degli Ospedali riuniti di Reggio Calabria. \nAltre societ\u00e0 del Gruppo Finocchiaro furono la GEFI S.p.A., l'IMEF S.p.A., l'AFA S.p.A., operanti nel settore edilizio, e l'Azienda agricola di Torregrossa, operante nel settore agricolo, di cui fu amministratore unico. Fond\u00f2 un'altra societ\u00e0 nel 1987, anch'essa operante nel settore edilizio, la Finocchiaro Costruzioni S.p.A., con sede a Roma. Nel 1988, Finocchiaro divenne amministratore delegato della Direzionale Romana S.p.A..\nMor\u00ec improvvisamente di infarto ad Aci Castello nel 1995, all'et\u00e0 di 65 anni.\nControversie.\nIl giornalista Giuseppe Fava, nel primo editoriale de \"I Siciliani\", intitolato appunto \"I quattro cavalieri dell'apocalisse mafiosa\", lo menzion\u00f2 come uno dei quattro cavalieri dell'apocalisse mafiosa, con Gaetano Graci, Carmelo Costanzo e Mario Rendo, che cos\u00ec lo definiva:\nFava fu ucciso da dei membri del clan mafioso dei Santapaola il 5 gennaio 1984, un anno dopo la pubblicazione dell'articolo, dopo vari tentativi dei cavalieri di acquistare la rivista.\nNell'estate del 1992, conobbe Angelo Bonanno, ritenuto un boss della mafia, capo del Clan dei Cursoti. Bonanno diede la possibilit\u00e0 di visitare Marbella, in Spagna, dove c'erano dei terreni edificabili disponibili per la sua impresa. Per questo servizio, Finocchiaro avrebbe dato un miliardo e duecento milioni di lire di pizzo a Bonanno, sponsorizzando in maniera fittizia il figlio Giovanni, pilota di Formula 3000 in seguito arrestato per ricettazione e riciclaggio aggravato e continuato.\nNel 1993, venne indagato dalla Procura della Repubblica di Catania, per un'operazione del 1988 con cui acquist\u00f2 un opificio ottocentesco catanese dismesso, lungo il Viale Africa per 800 milioni di lire, successivamente rivenduto per 10 miliardi alla Provincia Regionale di Catania. A seguito del procedimento giudiziario scattato a suo carico, Finocchiaro denunci\u00f2 alcuni grossi esponenti della politica catanese, in particolare il democristiano Antonino Drago e il socialista Giulio Sascia Tignino, accusandoli di aver ricevuto nel corso degli anni continue richieste di tangenti in cambio di appalti. \nDavanti ai magistrati, il costruttore mascaluciese defin\u00ec Drago una \"sanguisuga\" e fece le seguenti dichiarazioni:\nTignino, fu invece accusato da Finocchiaro per una tangente da 1 miliardo di lire chiesta nel 1989, quando era presidente della Provincia di Catania, per assegnargli l'appalto da 172 miliardi relativo alla costruzione del Centro fieristico le Ciminiere. Finocchiaro dichiar\u00f2 che per vincere quell'appalto vers\u00f2 complessivamente 6 miliardi e 850 milioni di lire, oltre che a Drago e Tignino, al deputato socialista Salvo And\u00f2 e all'allora presidente della Regione Sicilia, il democristiano Rino Nicolosi.\nFinocchiaro, mor\u00ec improvvisamente il 1\u00ba febbraio 1995, e il processo sulla \"Tangentopoli catanese\", si concluse in primo grado il 5 dicembre con una sentenza di condanna a carico dei politici coinvolti nella vicenda, e pertanto i magistrati giunsero alla conclusione che il costruttore dovette concedere delle tangenti a costoro."}
{"id": "631937", "revid": "1428919", "url": "https://it.wikipedia.org/wiki?curid=631937", "title": "Mario Rendo", "text": "Biografia.\nNato nel 1922, a diciannove anni, nel 1941, consegue il diploma di geometra e inizia la propria attivit\u00e0 nell'impresa edile del padre. Nel secondo dopoguerra entra in societ\u00e0 con il fratello Ugo e con il geometra Campagna la quale d\u00e0 inizio alla grande impresa di costruzioni \"Rendo e Campagna\". Nel 1962, nella Zona industriale di Catania fonda la societ\u00e0 Sicilprofilati, estendendo la propria attivit\u00e0 alle costruzioni metalliche in lega leggera.\nNel 1963 d\u00e0 origine a un nuovo campo di attivit\u00e0 del \"Gruppo Rendo\" fondando a Passomartino, nei pressi della stazione ferroviaria omonima, l'Azienda Agricola Rendo importante attivit\u00e0 produttiva estesa su oltre 200 ettari di cui una parte ad agrumeto, un'altra ad allevamento di bovini da latte con tecniche avanzate, oltre a stabilimenti di liofilizzazione e di produzione di marmellate e gelatine di frutta con il marchio Agrofil.\nNel 1969, per le attivit\u00e0 da lui intraprese in vari settori e la creazione di posti di lavoro, viene insignito dell'onorificenza di Cavaliere del Lavoro dalla Presidenza della Repubblica Italiana.\nNegli anni 1980 ha luogo un'estensione dell'attivit\u00e0 del gruppo, con la creazione del consorzio Italimprese, che abbracciava settori di impresa non pi\u00f9 limitati alle costruzioni e all'agricoltura ma anche al settore delle costruzioni metalliche e ferroviarie con la fondazione dell'IMPA, poi ITIN-Italimprese Industrie S.p.A. e di varie societ\u00e0 nel centro e nel nord dell'Italia, estendendosi poi in ambito europeo e internazionale.\nNegli anni 1990 ha partecipato alla costruzione del tunnel ferroviario sotto il Canale della Manica.\nLe sue attivit\u00e0 sono entrate nel mirino delle inchieste della magistratura nel periodo precedente lo scoppio di Tangentopoli.\nNominato in varie inchieste venne definito da Giuseppe Fava uno dei \"quattro cavalieri dell'apocalisse mafiosa\". Secondo il giornalista, Rendo era uno dei \"cavalieri\", legati a Cosa Nostra e a Nitto Santapaola in particolare. Nell'editoriale pubblicato nel gennaio 1983 sulla sua rivista \"I Siciliani\", Fava lo descrive come un uomo \"improvvisamente amabile e improvvisamente collerico\". Il 5 gennaio 1984, un anno dopo la pubblicazione dell'articolo, e dopo vari tentativi dei cavalieri di acquistare la rivista, Giuseppe Fava venne ucciso da dei membri del clan mafioso dei Santapaola."}
{"id": "631940", "revid": "123603176", "url": "https://it.wikipedia.org/wiki?curid=631940", "title": "Grattacielo di Cesenatico", "text": "Il grattacielo di Cesenatico \u00e8 una architettura sita nella localit\u00e0 omonima, sul litorale adriatico. Con i suoi 118 metri, nel 1958, appena terminati i lavori, divent\u00f2 il grattacielo pi\u00f9 alto d'Italia, fino a essere superato due anni dopo dal grattacielo Pirelli di Milano.\nLa Storia.\nFu progettato dall'ingegnere lughese Eugenio Berardi (1921-1977) ed \u00e8 noto anche come Condominio Marinella 2 essendo stato dedicato alla moglie Marinella Ragazzini di Faenza. L\u2019anno precedente, sempre su progetto di Berardi, era stato inaugurato il grattacielo di Milano Marittima (Condominio Marinella), il primo edificio verticale balneare costruito in Italia.\nI lavori vennero diretti dalla Societ\u00e0 Immobiliare Marinella, istituita dall'ing. Berardi e realizzati dalla cooperativa Edile Forlivese che port\u00f2 a termine l'impresa dal febbraio 1957 al 5 agosto 1958. Il grattacielo sorge sulla sabbia a poche decine di metri dal mare.\nAttualmente \u00e8 il 17\u00b0 grattacielo pi\u00f9 alto d'Italia e ancora oggi uno degli edifici in cemento armato pi\u00f9 alti. Da rilevamenti topografici e satellitari effettuati durante lo studio dei lavori di ristrutturazione \u00e8 emerso che il grattacielo \u00e8 perfettamente dritto.\nRistrutturazione.\nHa sub\u00ecto interventi di ristrutturazione, che comprendono: posizionamento delle piastrelle in gres porcellanato sulle facciate, inserimento di tapparelle in alluminio, rivisitazione di impianti idraulico ed elettrico, sostituzione dei vecchi ascensori. Questi interventi di riqualificazione sono stati effettuati in seguito a seguito dell'allagamento di un piano e della generazione di fumo dal locale macchine ascensori.\nTra il 2003 e il 2009 \u00e8 stato soggetto a opere di completa riqualificazione e consolidamento progettati dell'architetto Giovanni Lucchi di Cesenatico e dagli ingegneri Maurizio Berlati di Cesenatico e Ivan Missiroli di Forl\u00ec.\nI lavori hanno interessato:\nLa commessa per i lavori interni ed esterni del grattacielo \u00e8 stata di circa 4 milioni di euro."}
{"id": "631941", "revid": "34119", "url": "https://it.wikipedia.org/wiki?curid=631941", "title": "Sclerosi a placche", "text": ""}
{"id": "631942", "revid": "486946", "url": "https://it.wikipedia.org/wiki?curid=631942", "title": "Juventus Caserta", "text": ""}
{"id": "631944", "revid": "108107", "url": "https://it.wikipedia.org/wiki?curid=631944", "title": "Stefano X", "text": ""}
{"id": "631949", "revid": "404449", "url": "https://it.wikipedia.org/wiki?curid=631949", "title": "Rocchette di fazio", "text": ""}
{"id": "631950", "revid": "486946", "url": "https://it.wikipedia.org/wiki?curid=631950", "title": "Pepsi Caserta", "text": ""}
{"id": "631963", "revid": "767487", "url": "https://it.wikipedia.org/wiki?curid=631963", "title": "Daniela Mazzuconi", "text": "Biografia.\nLaureata in lettere antiche alla Universit\u00e0 Cattolica di Milano.Sindaco di Usmate Velate (MB) dal 1984 al 1995, \u00e8 stata eletta deputato per la Democrazia Cristiana alle elezioni politiche del 1987 e del 1992.\n\u00c8 stata sottosegretario al Ministero di Grazia e Giustizia nel Governo Ciampi e nel Governo Amato I.\n\u00c8 ritornata in Parlamento, al Senato della Repubblica, a seguito delle elezioni politiche del 2008 per il Partito Democratico."}
{"id": "631967", "revid": "123878414", "url": "https://it.wikipedia.org/wiki?curid=631967", "title": "Viverridae", "text": "I Viverridi (Viverridae ) sono tra le famiglie pi\u00f9 primitive di Carnivori, comprendenti animali comunemente noti come \"genette\", \"zibetti\", \"civette delle palme\", \"linsanghi\" e il \"binturong\".\nDescrizione.\nDimensioni.\nComprendono specie di piccole-medie dimensioni, con la lunghezza totale tra i 675\u00a0mm di \"Poiana leightoni\" e i 2\u00a0m di \"Arctictis binturong\".\nAspetto.\nIl corpo \u00e8 generalmente lungo e sinuoso con zampe relativamente corte e una coda molto lunga. Nel genere \" Arctictis\" la coda \u00e8 completamente prensile. Sono caratterizzati da 5 dita in ogni zampa, dalla presenza di vibrisse sotto il mento e dal tipico muso allungato. Il cranio, generalmente lungo e appiattito, presenta un apparato uditivo diviso in due ossa, il timpanico e l'ectotimpanico. Hanno solitamente 40 denti, tranne in \"Prionodon\" dove sono 38. Il secondo incisivo inferiore \u00e8 elevato allo stesso livello del primo e del terzo. I canini sono abbastanza lunghi e i denti ferini sono ben sviluppati.\nLa struttura del piede \u00e8 funzionale allo stile di vita delle varie specie. Nelle specie terricole \u00e8 molto simile a quello dei Felidi, mentre in quelle arboricole i cuscinetti sono molto grandi. Un genere, \"Cynogale\", adattato alla vita semi-acquatica, presenta dita palmate. I maschi hanno un osso penico. La vista, l'olfatto e l'udito sono ben sviluppati.\nLe ghiandole odorifere.\nGran parte delle specie presentano delle ghiandole odorifere a diversi stadi di sviluppo che secernono una secrezione all'interno di sacchette poste intorno all'apertura anale. \nLa funzione di tale sostanza \u00e8 probabilmente quella di scambiare informazioni verso i propri simili, ma verosimilmente \u00e8 utilizzata anche come strumento di deterrenza nei confronti di altri predatori. La particolare striatura della pelliccia di molte specie di Viverridi, simile a quella di altri carnivori, in particolare Mustelidae come le moffette e le puzzole, che utilizzano la stessa arma di difesa, \u00e8 un segnale di avviso per gli altri animali della presenza di secrezioni nauseabonde.\nBiologia.\nComportamento.\nLa maggior parte delle specie sono cacciatori notturni, spesso solitari ma generalmente mai gregari. Sono sia arboricoli che terricoli. Due specie sono adattate alla vita semi-acquatica. Alcune specie sono allevate per la produzione dello zibetto o come animali da compagnia.\nAlimentazione.\nI viverridi si nutrono di piccoli vertebrati, insetti, vermi, crostacei, molluschi ed anche di carogne. Alcune forme sono strettamente carnivore mentre altre aggiungono alla loro dieta sia frutta che radici. Talvolta irrompono in pollai e fattorie.\nRiproduzione.\nGeneralmente si riproducono durante tutto l'anno, sebbene esistano anche forme con stagioni riproduttive. Normalmente nascono 1-6 piccoli due volte l'anno, ciechi ma ricoperti di pelo. L'aspettativa di vita pu\u00f2 arrivare a 15 anni.\nDistribuzione e habitat.\nLa famiglia \u00e8 nativa dell'Europa meridionale, dell'Africa subsahariana e dell'Asia dal Subcontinente indiano fino all'Indonesia.\nVivono principalmente nelle foreste, sia primarie che secondarie, in savane alberate, dense boscaglie e anche ambienti suburbani. \nTassonomia.\nLa famiglia \u00e8 stata suddivisa in 4 sottofamiglie:\nEvoluzione.\nLa famiglia \u00e8 presente in Europa dall'Eocene, dall'Oligocene in Asia e dal primo Miocene in Africa (con il genere \"Kanuites\")."}
{"id": "631978", "revid": "1745361", "url": "https://it.wikipedia.org/wiki?curid=631978", "title": "Corineo", "text": "Corineo o Corin \u00e8, nelle mitologia britannica, un prodigioso guerriero, in grado di affrontare i giganti. \u00c8 l'eponimo fondatore della Cornovaglia.\nSecondo Goffredo di Monmouth, egli condusse i discendenti di Troia fuggiti con Antenore dall'assedio di Troia e rifugiatisi sulle coste del Mar Tirreno. Dopo che Bruto di Troia, pronipote del principe troiano Enea, venne esiliato dall'Italia e liber\u00f2 i prigionieri troiani in Grecia, si incontr\u00f2 con Corineo e con il suo popolo, e si un\u00ec a loro nel loro viaggio. Giunti in Gallia, Corineo provoc\u00f2 una guerra con il re di Aquitania, Goffario Pitto (\"Goffar\"), cacciando nelle sue foreste senza permesso, e massacr\u00f2 migliaia di nemici con la sua ascia da guerra. Dopo aver sconfitto il re d'Aquitania, i troiani attraversarono il mare verso l'isola di Albione, che Bruto ribattezz\u00f2 Britannia in suo onore.\nCorineo si stabil\u00ec in Cornovaglia che, secondo il mito, era allora abitata da giganti. Il duro scontro tra il popolo di Corineo ed i giganti guidati dal loro capo Gogmagog fu duro, ma alla fine i troiani vinsero e lasciarono vivo solo Gogmagog per uno scontro diretto con Corineo. La lotta ebbe luogo, secondo la leggenda, nei pressi di Plymouth e Corineo vinse il gigante gettandolo su una roccia. \nCorineo viene indicato da Goffredo come il primo dei duchi leggendari di Cornovaglia, e antenato dei primi sovrani leggendari della Britannia, attraverso sua figlia Gwendolen."}
{"id": "631980", "revid": "228587", "url": "https://it.wikipedia.org/wiki?curid=631980", "title": "Corin", "text": ""}
{"id": "631981", "revid": "78273", "url": "https://it.wikipedia.org/wiki?curid=631981", "title": "Associazione islandese della fede negli d\u00e8i", "text": ""}
{"id": "631982", "revid": "196390", "url": "https://it.wikipedia.org/wiki?curid=631982", "title": "\u00cdslenska \u00c1satr\u00faarf\u00e9lagi\u00f0", "text": ""}
{"id": "631986", "revid": "298055", "url": "https://it.wikipedia.org/wiki?curid=631986", "title": "Brandon Walsh", "text": ""}
{"id": "631987", "revid": "287204", "url": "https://it.wikipedia.org/wiki?curid=631987", "title": "Associazione asatruar islandese", "text": "\u00cdslenska \u00c1satr\u00faarf\u00e9lagi\u00f0 [\"Islenska Asatruarfelagid\"] (in lingua islandese col significato di \"Fratellanza islandese della fede negli \u00c6sir\" (\u00c1satr\u00fa)) \u00e8 un'organizzazione asatruar che promuove una ripresa moderna della paganesimo norreno precedente alla cristianizzazione della Islanda avvenuta agli inizi dell'XI secolo.\nStoria.\nQuesto movimento religioso venne fondato in Islanda nel solstizio d'estate del 1972 e fu riconosciuto ufficialmente dal governo l'anno seguente, soprattutto grazie agli sforzi di Sveinbj\u00f6rn Beinteinsson. Alla data del 2002 questo culto conta circa 570 aderenti che chiamano loro stessi \"\u00c1satr\u00faarmenn\", salito a 3900 nel 2018. Sempre in quest'ultima data iniziano la costruzione del primo tempio pagano in terra islandese negli ultimi 1000 anni."}
{"id": "631992", "revid": "78273", "url": "https://it.wikipedia.org/wiki?curid=631992", "title": "Associazione islandese per la fede negli dei", "text": ""}
{"id": "631997", "revid": "34928", "url": "https://it.wikipedia.org/wiki?curid=631997", "title": "Lingua africana romanza", "text": ""}
{"id": "631999", "revid": "1215998", "url": "https://it.wikipedia.org/wiki?curid=631999", "title": "Siouxsie Sioux", "text": "\u00c8 meglio conosciuta come cantante del gruppo musicale Siouxsie and the Banshees (1976-1996) e il duo The Creatures (1981-2005). Siouxsie and the Banshees hanno pubblicato 11 album in studio e molti singoli fra i top 20 nel Regno Unito, tra cui \"Hong Kong Garden\", \"Happy House\", \"Peek-a-Boo\", pi\u00f9 un US Billboard top 25 hit \"Kiss Them for Me\". Con The Creatures, Siouxsie ha registrato quattro album in studio e il singolo \"Right Now\". Dopo lo scioglimento dei Creatures a met\u00e0 degli anni 2000, ha continuato come solista e pubblicato \"Mantaray\" nel 2007.\nAllmusic ha nominato Siouxsie come \"una delle pi\u00f9 influenti cantanti britanniche dell'era rock\". Le sue canzoni sono state oggetto di cover da parte di Jeff Buckley, Tricky e LCD Soundsystem. I suoi dischi sono anche stati elogiati da artisti come PJ Harvey e TV on the Radio. Nel 2011 \u00e8 stata premiata per il suo contributo alla musica ai Q Awards e nel 2012 ha ricevuto l'Inspiration Award all'Ivor Novello Awards.\nBiografia.\nI primi anni (1957-76).\nSiouxsie nasce come Susan Janet Ballion il 27 maggio 1957 al Guy's Hospital di Southwark, ultima di tre figli; \u00e8 pi\u00f9 giovane di 10 anni dei suoi due fratelli. I genitori, una segretaria bilingue inglese e un batteriologo di origine vallona che si occupava di estrarre veleno dai serpenti, si erano conosciuti nel Congo Belga, dove avevano vissuto alcuni anni e dove erano nati i due fratelli maggiori. Verso la fine del 1950, prima della nascita di Siouxsie, la famiglia si trasfer\u00ec in Inghilterra. I Ballion vivevano a Chislehurst, un quartiere di periferia nel Kent (ora a sud-est nella Grande Londra). Siouxsie ha una giovent\u00f9 isolata: i suoi compagni la invitavano a casa, ma lei non poteva ricambiare perch\u00e9 suo padre a casa beveva e non lavorava. Era consapevole che la sua famiglia era diversa, i Ballion non facevano parte della comunit\u00e0, la loro casa era diversa. In seguito dir\u00e0: \"la periferia ha ispirato un odio intenso\".\nA 9 anni Siouxsie un'amica vengono attaccate da un esibizionista vicino a casa loro, ma il lato pi\u00f9 deleterio dell'aggressione fu che venne ignorata dai genitori. L'episodio \u00e8 diventato un argomento taciuto; da quel momento ha iniziato ad acquisire la mancanza di rispetto per l'et\u00e0 adulta. Anni dopo ha dichiarato: \"sono cresciuta non avendo fiducia negli adulti come persone responsabili ed essendo la pi\u00f9 piccola della famiglia ero isolata - e non avevo nessuno con cui confidarmi. Cos\u00ec ho inventato il mio mondo, la mia realt\u00e0. Era il mio modo di difendermi \u2013 proteggermi dal mondo esterno; l'unico modo per affrontare la vita era quello di avere una forte corazza.\nSuo padre muore quando Siouxsie ha 14 anni, determinando un immediato effetto negativo sulla sua salute. Perde tanto peso e anche la scuola. Dopo diverse diagnosi errate, viene operata e sopravvive a un attacco di rettocolite ulcerosa. I due eventi influenzeranno la sua adolescenza, portandola a chiudersi in s\u00e9 e a immergersi nella musica alternativa di David Bowie, Lou Reed, Marc Bolan, Bryan Ferry e Iggy Pop. Presto comincia a frequentare l'ambiente musicale underground, allora caratterizzato da una forte vena glam.\nAll'et\u00e0 di 17 anni lascia la scuola e comincia a frequentare discoteche gay di Londra dove vanno solitamente la maggior parte delle amiche di sua sorella. Nel novembre del 1975 un nuovo gruppo capostipite della corrente punk 77 chiamato Sex Pistols si esibisce presso il college di arte di Chislehurst. Siouxsie non vi partecipa, ma uno dei suoi amici le dice come il loro cantante abbia minacciato la massa di studenti presenti a quel concerto e che suonavano come gli Stooges. Nel febbraio 1976, Siouxsie e il suo amico Steven Severin (allora ancora chiamato Steven Bailey) vanno a vedere suonare i Sex Pistols nella capitale. Dopo aver chiacchierato con i membri della band, Siouxsie, Severin e altri fan decidono di seguirli abitualmente. Nei mesi successivi, la giornalista Caroline Coon conia il termine \"Bromley Contingent\". per descrivere questo gruppo di adolescenti eccentrici dediti ai Sex Pistols.\nLa Ballion, gi\u00e0 conosciuta come \"Siouxsie\", comincia a farsi notare negli ambienti dei locali di Londra per via dell'abbigliamento seducente in stile fetish e bondage, che in seguito diventer\u00e0 parte dell'abbigliamento punk. Pi\u00f9 tardi, apporr\u00e0 il suo marchio riassumendo lo stile dark con trucco pesante, rossetto scuro, capelli cotonati e abiti rigorosamente neri.\nAll'inizio di settembre 1976, il \"Bromley Contingent\" segue i Sex Pistols in Francia, dove Siouxsie viene picchiata per aver indossato al braccio una fascia nera con una svastica. Dichiar\u00f2 che il suo intento era quello di far scuotere la borghesia, non per fare una dichiarazione politica. Pochi mesi dopo scriver\u00e0 la canzone \"Metal Postcard (Mittageisen)\" (in memoria dell'artista anti-nazista John Heartfield).\nSeguendo la massima del fai da te e l'idea che le persone del pubblico potrebbero essere quelle sul palco, Siouxsie insieme a Severin forma il gruppo Siouxsie and the Banshees, il cui primo concerto, tenutosi il 20 settembre 1976 ad un evento organizzato da Malcolm McLaren, consister\u00e0 in una sorta di lunga poesia accompagnata da un sottofondo musicale improvvisato. Il gruppo non era effettivamente in grado di suonare alcun brano.\nSecondo il critico Jon Savage, Siouxsie \"era diversa da qualsiasi altra cantante prima o dopo, maestosa ma distaccata\". Sul palco, incarna allo stesso tempo l'immagine di una donna potente e sessualmente provocante, libera dai dettami e dalle norme sociali. Con questa prestazione, ha aperto una nuova era per le donne nella musica, come Viv Albertine delle Slits commenter\u00e0 pi\u00f9 tardi: \"Siouxsie \u00e8 apparsa subito interamente realizzata, pienamente in controllo, assolutamente sicura di s\u00e9. E mi ha lasciato veramente senza fiato. L\u00ec stava facendo qualcosa che osavo sognare, ma lei l'ha preso e l'ha fatto e per me spazz\u00f2 via il resto del festival, che era l\u00ec. Non ricordo nemmeno tutto il resto tranne che un'esibizione\".\nUna delle prime apparizioni pubbliche di Siouxsie \u00e8 stata il 1\u00ba dicembre 1976, invitata da Malcolm McLaren per stare insieme ai Sex Pistols durante il programma televisivo \"Today\", condotto da Bill Grundy, in fascia oraria protetta pre-serale sul canale locale londinese Thames Television. L'episodio dar\u00e0 scandalo su scala nazionale per via del linguaggio osceno tenuto dagli ospiti nei confronti del conduttore (che li incalzava in tali atteggiamenti), e da quel giorno vedr\u00e0 la carriera di Grundy finita. Per i Sex Pistols sar\u00e0 un ottimo trampolino di lancio, mentre Siouxsie decider\u00e0 invece di dissociarsi dall'ambiente dei Pistols e concentrarsi sui suoi Banshees.\nSiouxsie and the Banshees e The Creatures (1977-2003).\nNel 1977 Siouxsie inizia un tour in Inghilterra come Siouxsie and the Banshees. Un anno dopo, il loro primo singolo, \"Hong Kong Garden\", raggiunge il n\u00ba 7 della classifica britannica; era pop e accattivante, ritenuto dal \"Melody Maker\" un \"esordio glorioso\".\nIl loro primo album, \"The Scream\", \u00e8 stato uno dei primi dischi post-punk pubblicati. Ha ricevuto 5 stelle su \"Sounds\" e \"Record Mirror\", col secondo che dice: il disco \"guarda al futuro, vera musica per la nuova era\". La musica era differente dal singolo: era spigolosa, cupa e frastagliata. \"The Scream\" \u00e8 stato accolto dal \"NME\" come miglior album d'esordio insieme a \"Horses\" di Patty Smith. \"Join Hands\" fa seguito nel 1979 avente la guerra come argomento principale.\nNel 1980 l'album \"Kaleidoscope\" ha caratterizzato un cambio di orientamento musicale con l'arrivo di John McGeoch, considerato \"uno dei chitarristi pi\u00f9 innovativi e influenti degli ultimi 30 anni\", da The Guardian. Il singolo \"Happy House\" \u00e8 stato classificato come \"grande Pop\" con \"la chitarra liquefatta\" e altri brani come \"Red Light\" sono stati rivestiti di suoni elettronici. \"Kaleidoscope\" ha ampliato il pubblico di Siouxsie, raggiungendo la top 5 delle classifiche britanniche. \"Juju\", seguito nel 1981, arriva al n\u00ba 7; i singoli \"Spellbound\" e \"Arabian Knights\" sono stati descritti come \"meraviglie pop\" da parte del \"Guardian\". Durante le sessioni per la registrazione dell'album, Siouxsie inizia un progetto parallelo insieme al batterista Budgie, un duo voce-batteria chiamato The Creatures, col quale continuer\u00e0, seppur saltuariamente, fino al 2005. Il loro primo disco, l'EP \"Wild Things\" \u00e8 stato un successo commerciale.\nNel 1982 l'album di Siouxsie and the Banshees \"A Kiss in the Dreamhouse\" \u00e8 stato ampiamente acclamato dalla critica. Richard Cook del \"NME\" lo raffigura come \"una prodezza di fantasia quasi mai registrata\". Il singolo \"Slowdive\" \u00e8 \"un pezzo di danza beat colorata di violino\". Per la prima volta venivano usati gli archi in diverse canzoni. Per\u00f2 le sessioni hanno pagato dazio e McGeoch \u00e8 stato costretto a lasciare la band prima del tour.\nNel 1983 Siouxsie \u00e8 andata alle Hawaii per registrare il primo album dei Creatures, \"Feast\", che include il singolo di successo \"Miss the Girl\". \u00c8 stata la sua prima incursione nell'exotica, includendo suoni di onde, cori hawaiani e percussioni locali. Nello stesso anno, Siouxsie e Budgie pubblicano \"Right Now\", una canzone dal repertorio di Mel Torm\u00e9 che The Creatures ri-orchestrano con arrangiamenti di ottoni; la canzone diventa ben presto una top 20 nel Regno Unito. Poi, con i Banshees (tra cui il chitarrista Robert Smith dei Cure), ha registrato \"Dear Prudence\", una cover dei Beatles che ha raggiunto il n\u00ba 3 della classifica britannica. Seguiranno due album con Smith: \"Nocturne\", registrato dal vivo a Londra nel 1983, e \"Hy\u00e6na\" del 1984. Il singolo \"Cities in Dust\" del 1985 \u00e8 stato registrato col sequencer ed \u00e8 arrivato al n\u00ba 23 della classifica britannica. \"Tinderbox\" del 1986 e \"Through the Looking Glass\" del 1987 raggiungono entrambi la top 15 del Regno Unito.\nNel 1988 il singolo \"Peek-a-Boo\" ha contrassegnato un allontanamento musicale dal suo precedente lavoro, anticipando il rock di ispirazione hip hop con l'uso di campionatori. L'album \"Peepshow\" \u00e8 stato considerato dalla critica come l'album di maggior successo di sempre. La ballata \"The Last Beat of My Heart\" realizzata come singolo, vede esplorare un nuovo terreno, tanto che si accarezza una melodia inquietante su una musica suonata con fisarmonica e archi.\nSiouxsie e Budgie vanno poi in Spagna, in Andalusia, a registrare il secondo album dei Creatures, \"Boomerang\". Le canzoni hanno preso una direzione diversa dai precedenti lavori dei Creatures, con musica di sottofondo che va dal flamenco a stili jazz e blues, con la presenza di ottoni nella maggior parte dei brani. Il primo singolo \u00e8 stato \"Standing There\". Il \"NME\" ha accolto l'album come \"un paesaggio ricco e inquietante di exotica\". Anton Corbijn \u00e8 andato a trovare il gruppo durante la registrazione vicino a Jerez de la Frontera, e ha convinto Siouxsie a fare delle foto a colori, mentre in precedenza erano state fatte solo in bianco e nero. Le immagini sono state utilizzate per la promozione dell'album che mostrano Siouxsie e Budgie in campi circondati da girasoli. Nel 1990 per la prima volta hanno fatto un tour con The Creatures, in Europa e Nord America.\nSul singolo dance-oriented \"Kiss Them for Me\" del 1991, Siouxsie and the Banshees hanno usato strumenti sud asiatici, che erano diventati popolari nei locali del Regno Unito con la diffusione del bhangra. Il suonatore indiano di tabla Talvin Singh (che \u00e8 stato poi percussionista di Bj\u00f6rk nell'album \"Debut\" del 1993) ha preso parte alla sessioni e ha fornito la voce per la parte finale della canzone. Con \"Kiss Them for Me\", i Banshees hanno avuto successo nella Billboard Hot 100 raggiungendo la posizione n\u00ba 23. Dopo la pubblicazione di \"Superstition\", che ha ricevuto recensioni entusiastiche, il gruppo \u00e8 stato ospite al festival di Lollapalooza, aumentando ulteriormente il loro seguito in America.\nNel 1992, il regista Tim Burton le ha chiesto di scrivere una canzone per \"Batman - Il ritorno\" e i Banshees hanno composto il singolo \"Face to Face\".\nA met\u00e0 degli anni '90, Siouxsie ha iniziato a fare collaborazioni una tantum con altri artisti. I Suede l'hanno invitata ad un concerto di beneficenza per la Red Hot Organization. Col chitarrista Bernard Butler ha fatto una versione di \"Caroline Says\" di Lou Reed. Spin l'ha recensita come \"altera e maestosa\". Morrissey, ex cantante e lerder degli Smiths, ha registrato un duetto con Siouxsie. Entrambi hanno cantato il singolo \"Interlude\", un brano che inizialmente \u00e8 stato cantato da Timi Yuro, una cantante di musica leggera degli anni '60. \"Interlude\" \u00e8 stato pubblicato sotto il titolo di \"Morrissey e Siouxsie\".\nNel 1995 \u00e8 stato pubblicato \"The Rapture\", l'ultimo album in studio dei Banshees; \u00e8 stato scritto in parte in Francia, dove lei si era recentemente trasferita vicino a Tolosa. Dopo il tour promozionale, i Banshees hanno annunciato la loro separazione nel corso di una conferenza stampa chiamata \"20 minuti in 20 anni\". Di fatto, i Creatures diventano la sua unica band. Contemporaneamente ha pubblicato la canzone \"The Lighthouse\" sull'album del produttore francese Hector Zazou \"Chansons des mers froides\" che traduce in \"Songs from the Cold Seas\". Siouxsie e Zazou adattano la poesia \"Flannan Isle\" del poeta inglese Wilfrid Wilson Gibson.\nLa sua prima performance dal vivo dopo tre anni \u00e8 stata nel febbraio 1998, quando l'ex membro dei Velvet Underground John Cale l'ha invitata a una festival chiamato \"With a Little Help From My Friends\" al Paradiso di Amsterdam. Il concerto \u00e8 stato trasmesso dalla televisione nazionale olandese e ha incluso una composizione inedita di Siouxsie, \"Murdering Mouth\", cantata in duetto con Cale. La collaborazione tra i due artisti ha funzionato cos\u00ec bene che hanno deciso di proseguire il tour negli Stati Uniti da luglio fino ad agosto, esibendosi insieme in \"Murdering Mouth\" e nella canzone di Cale \"Gun\" nei bis.\nL'anno successivo Siouxsie e Budgie pubblicano \"Anima Animus\", il primo album dei Creatures dopo lo scioglimento dei Banshees: include i due singoli \"2nd Floor\" e \"Prettiest Thing\". L'opera si discosta dal loro precedente lavoro, con un suono pi\u00f9 urbano dall'art rock all'elettronica. \"Anima Animus\" \u00e8 stato descritto dal Times come \"ipnotico e inventivo\". Sempre nel 1999, Siouxsie collabora con Marc Almond nel brano \"Threat of Love\".\nNel 2002 \u00e8 stata classificata tra le 10 migliori artiste rock femminili da Q. Nello stesso anno, la Universal ha pubblicato \"The Best of Siouxsie and the Banshees\" come prima ristampa del loro catalogo.\nNel 2003 Siouxsie e Budgie pubblicano l'ultimo album dei Creatures, \"H\u00e1i!\", in parte registrato in Giappone, collaborando col musicista di taiko Leonard Eto (prima nei Kodo Drummers). Peter Wratts scrive su \"Time Out\": \"Qui la sua voce \u00e8 lo strumento dominante, si snoda e s'intreccia intorno al ballonzolante sfondo delle percussioni, elegiaca e disumano come lei canta, fa le fusa e sussurra la sua strada attorno all'album \". Egli ha definito il disco un \"risultato da brivido\". L'album \u00e8 stato preceduto dal singolo \"Godzilla!\". Lo stesso anno, Siouxsie \u00e8 apparsa nel brano \"Cish Cash\" dei Basement Jaxx: Kish Kash poi ha vinto il premio come miglior album di dance/elettronica ai Grammy Awards.\nCome solista (dal 2004).\nIl 2004 \u00e8 stato un anno fondamentale per la cantante. Ha fatto per la prima volta un tour come solista che combina le canzoni dei Banshees e dei Creatures. \u00c8 stato registrato un DVD live intitolato \"Dreamshow\" registrato al suo ultimo concerto di Londra, in cui lei e i suoi musicisti sono stati accompagnati da un'orchestra di 16 elementi, la Millennia Ensemble. Pubblicato nel 2005, questo DVD ha raggiunto il n\u00ba 1 nelle classifiche di DVD musicali nel Regno Unito.\nNel settembre 2007 pubblica il suo primo album solista, \"Mantaray\". Pitchfork scrive: \"Lei \u00e8 veramente pop\", prima di terminare la recensione proclamando: \"\u00c8 un successo\". \"Mojo\" ha affermato: \"una sete di avventure sonore si irradia da ogni traccia\". \"Mantaray\" include tre singoli: \"Into a Swan\", \"Here Comes That Day\" e \"About to Happen\". Nel 2008 Siouxsie \u00e8 ospite della colonna sonora \"The Edge of Love\" del compositore Angelo Badalamenti, un collaboratore abituale del regista David Lynch, cantando il brano \"Careless Love\". Si \u00e8 esibita in un altro pezzo di Badalamenti, \"Who Will Take My Dreams Away\", all'annuale edizione del World Soundtrack Awards. Dopo un anno in tour, la cantante ha concluso il suo spettacolo a Londra nel settembre 2008. Di questa esibizione, nel 2009 \u00e8 stato pubblicato un DVD intitolato \"\".\nDopo una pausa di cinque anni, nel giugno 2013 Siouxsie si \u00e8 esibita due notti alla Royal Festival Hall di Londra durante il Meltdown Festival di Y\u014dko Ono. Ha eseguito interamente l'album del 1980 \"Kaleidoscope\", insieme ad altri lavori del suo catalogo e la sua performance \u00e8 stata osannata dalla stampa. \u00c8 apparsa anche al concerto \"Double Fantasy\" di Ono, cantando la canzone finale \"Walking on Thin Ice\".\nNel mese di ottobre 2014 assembla, unitamente a Steven Severin a sua volta componente dei Banshees, una compilation su CD intitolata \"It's a Wonderful Life\" per il numero della rivista \"Mojo\", pubblicato il 30 settembre, in cui compare in copertina. Il CD \u00e8 una raccolta di 15 tracce di colonne sonore di film e brani di musica classica che hanno ispirato i Banshees.\nDopo otto anni un nuovo titolo, \"Love Crime\", \u00e8 uscito nel 2015 per il finale della serie televisiva \"Hannibal\", trasmesso nell'agosto 2015. Il creatore della serie Bryan Fuller, che l'aveva contattata a novembre 2014, ha descritto la collaborazione con Brian Reitzell come \"epica\". Il titolo \u00e8 stato reso disponibile su iTunes il 4 dicembre come singolo solo digitale. Nel 2016, la canzone (rinominata \"Love Crime from the Wrath of the Lamb\") \u00e8 stata inserita sia nella versione in CD che quella in vinile di \"Hannibal Season 3 - Vol. 2 (Original Television Soundtrack)\". Nell'agosto 2021, Siouxsie rilancia il suo sito ufficiale.\nInfluenza.\nLa sua voce \u00e8, di per s\u00e9, il filo conduttore attraverso tutto questo. Non c'\u00e8 nessuno che canta in quel modo. E penso che ci siano un sacco di persone che sono state influenzate da essa, ma anche se si cerca di cantare come lei, non \u00e8 possibile farlo. Non \u00e8 possibile generare la tua voce come quella. Non \u00e8 possibile generare un'armonia come quella. Questa \u00e8 una voce molto particolare. La sua tecnica \u00e8 un filo conduttore tra materiale originale, l'opera e la musica pop. \u00c8 nitida. \u00c8 tutta sua. - Dave Sitek dei TV on the Radio\nSiouxsie \u00e8 stata elogiata da artisti di generi diversi. Ha avuto un forte impatto su due artisti trip-hop. Tricky ha fatto una cover della canzone proto trip-hop \"Tattoo\" del 1983 come brano di apertura del suo secondo album, \"Nearly God\", e i Massive Attack hanno campionato \"Metal Postcard\" sulla loro canzone \"Superpredators (Metal Postcard)\" per la colonna sonora del film \"The Jackal\".\nAltri artisti hanno fatto delle cover delle canzoni di Siouxsie. Jeff Buckley, che ha preso ispirazione da varie cantanti, ha eseguito \"Killing Time\", composto da Siouxsie e Budgie nel 1989 per l'album dei Creatures \"Boomerang\". Prima Buckley l'ha cantata su WFMU nel 1992. Gli LCD Soundsystem hanno registrato una cover di \"Slowdive\" per il lato B di \"Disco Infiltrator\". La loro versione \u00e8 uscita anche su \"Introns\". Santigold ha basato uno dei suoi brani, \"My Superman\", sulla musica della canzone dei Banshees \"Red Light\". Nel 2003, The Beta Band hanno campionato \"Painted Bird\" e cambiato il titolo in \"Liquid Bird\" sull'album \"Heroes to Zeros\". I Red Hot Chili Peppers hanno eseguito \"Christine\" al Festival V2001 e l'hanno introdotto al pubblico britannico come \"il vostro inno nazionale\". \"Christine\" \u00e8 stata rivisitata anche dai Simple Minds sul CD bonus di \"Graffiti Soul\" del 2009. Il gruppo indie folk DeVotchKa ha fatto una cover di \"The Last Beat of My Heart\", su suggerimento del cantante degli Arcade Fire Win Butler; \u00e8 stato pubblicato sull'EP \"Curse Your Little Heart\".\nMorrissey ha detto che \"Siouxsie and the Banshees erano eccellenti. Erano uno dei grandi gruppi di fine anni '70, primi anni '80\". Nel 1995, discutendo sui gruppi moderni, ha anche dichiarato: \"Nessuno di loro sono bravi come Siouxsie and the Banshees. Questo non \u00e8 offuscato dalla nostalgia, \u00e8 la realt\u00e0\". Un altro ex membro degli Smiths, Johnny Marr, ha detto che lui ha considerato il chitarrista John McGeoch per il suo lavoro sul singolo di Siouxsie \"Spellbound\". Marr ha qualificato come \"intelligente\" con \"ha di buono che \u00e8 veramente pignolo il quale \u00e8 molto poco rock'n'roll\". I Radiohead hanno anche citato McGeoch quando accennano alla registrazione di \"There There\". Il cantante Thom Yorke ha dichiarato: \"La band che ha davvero cambiato la mia vita sono stati i R.E.M. e Siouxsie and the Banshees ...\". \"Allora il mio spettacolo preferito che abbia mai visto era Siouxsie e lei era assolutamente incredibile. ... \u00c8 completamente al comando di tutto il pubblico\". Yorke ha aggiunto che \"ha fatto una grande impressione soprattutto in concerto, lei era davvero sexy ma assolutamente terrificante\". Il cantante e chitarrista dei Sonic Youth Thurston Moore ha scelto \"Hong Kong Garden\" come una delle sue 25 canzoni preferite di tutti i tempi.\nSiouxsie ha influenzato altre band che vanno dai contemporanei U2 e The Cure ad artisti successivi come The Jesus and Mary Chain, i Jane's Addiction [96] e i TV on the Radio. Il leader degli U2 Bono l'ha nominata come influenza nell'autobiografia del gruppo degli U2 \"U2 by U2\" del 2006. \u00c8 stato ispirato dal suo modo di cantare. Con la sua band, ha selezionato \"Christine\" per una compilation fatta per i lettori di \"Mojo\". Il chitarrista degli U2 The Edge \u00e8 stato anche il presentatore di un premio dato a Siouxsie in una cerimonia di \"Mojo\" nel 2005. Robert Smith dei Cure nel 2003 ha dichiarato: \"Siouxsie and the Banshees e i Wire sono stati i due gruppi che ho ammirato molto. Loro significavano qualcosa\". Inoltre egli ha evidenziato quanto il tour di \"Join Hands\" lo ha reso musicalmente: \"La prima sera sul palco con i Banshees sono stato spazzato via dal modo energico in cui ho sentito suonare quel tipo di musica. Era cos\u00ec diverso da quello che stavamo facendo con i Cure. Prima di allora, avrei voluto essere come i Buzzcocks o Elvis Costello, i Beatles punk. Essendo un Banshee ha davvero cambiato il mio atteggiamento verso quello che stavo facendo\". Dave Navarro dei Jane's Addiction una volta ha fatto un parallelo tra la sua band e i Banshees: \"Ci sono cos\u00ec tante similitudini: melodia, uso del suono, atteggiamento, sex appeal. Ho sempre visto nei Jane's Addiction come il maschile di Siouxsie and the Banshees. Dave Gahan dei Depeche Mode ha detto di Siouxsie: \"Lei suona sempre eccitante. Canta con molto sesso \u2013 che \u00e8 quello che mi piace\".\nSiouxsie \u00e8 stata acclamata da molte cantanti. PJ Harvey ha selezionato l'album \"Anima Animus\", della seconda band di Siouxsie The Creatures, come uno suoi 10 album preferiti del 1999. Harvey ha anche detto: \"\u00c8 difficile battere Siouxsie Sioux nelle performance dal vivo. Lei \u00e8 cos\u00ec eccitante da guardare, cos\u00ec piena di energia e di grezza qualit\u00e0 umana\". Sin\u00e9ad O'Connor ha detto che quando ha iniziato, Siouxsie era uno delle sue cantanti preferite. Tracey Thorn degli Everything but the Girl ha scritto nella sua autobiografia che Siouxsie era una delle sue eroine. Thorn ha reso omaggio a Siouxsie nel testo della canzone \"Hands Up to the Ceiling\" del 2007. La cantante dei Garbage Shirley Manson l'ha citata come un'influenza: \"Ho imparato a cantare ascoltando \"The Scream\" e \"Kaleidoscope\"\". Manson ha anche dichiarato che Siouxsie incarnava tutto ci\u00f2 che voleva essere quando era giovane. Manson ha scritto poi la prefazione di \"Siouxsie &amp; The Banshees: The Authorised Biography\". I Gossip l'hanno citata come una delle loro influenze per l'album \"Music for Men\" del 2009. Ana Matronic degli Scissor Sisters ha menzionato Siouxsie come fonte d'ispirazione e i Banshees come il suo gruppo preferito. Siouxsie \u00e8 stata nominata anche da Kim Deal dei Pixies e The Breeders, Karin Dreijer dei Knife, e Romy Madley Croft degli XX. Courtney Love ha citato positivamente Siouxsie mentre stava parlando dei Savages: \"Sono eccezionali. ... \u00c8 una sorta di Siouxsie Sioux\". FKA twigs l'ha nominata come sua principale influenza: \"Ogni bit di musica che ho fatto suonava come un pastiche di Siouxsie [...] ma attraverso quello ho inventato me stessa\".\nVita privata.\nSiouxsie ha sposato Budgie nel maggio 1991. L'anno seguente si sono trasferiti nel sud-ovest della Francia.\nIn un'intervista al \"Sunday Times\" nell'agosto del 2007, ha annunciato che lei e Budgie avevano divorziato. In un'intervista all\"Independent\" ha dichiarato: \"Non ho mai detto che io sia particolarmente etero o lesbica. So che ci sono persone che sono sicuramente in un modo, ma non proprio io. Presumo che se sono attratta dagli uomini questi solitamente hanno caratteristiche pi\u00f9 femminili\"."}
{"id": "632002", "revid": "27767", "url": "https://it.wikipedia.org/wiki?curid=632002", "title": "Pirazoli", "text": ""}
{"id": "632003", "revid": "5680", "url": "https://it.wikipedia.org/wiki?curid=632003", "title": "Massimo e minimo relativo", "text": ""}
{"id": "632005", "revid": "34928", "url": "https://it.wikipedia.org/wiki?curid=632005", "title": "Romanzo d'Africa", "text": ""}
{"id": "632013", "revid": "339392", "url": "https://it.wikipedia.org/wiki?curid=632013", "title": "Classe Aist (hovercraft)", "text": ""}
{"id": "632019", "revid": "729019", "url": "https://it.wikipedia.org/wiki?curid=632019", "title": "Sondrio (metropolitana di Milano)", "text": "Sondrio \u00e8 una stazione della linea M3 della metropolitana di Milano.\nStoria.\nLa stazione venne attivata il 12 maggio 1991, come capolinea del prolungamento proveniente da Centrale FS.\nRimase capolinea fino al 16 dicembre 1995, quando venne attivato il prolungamento fino alla stazione di Zara.\nLa fermata rimase chiusa al pubblico tra il 19 settembre e il 27 settembre 2010 a causa di una esondazione del fiume Seveso che allag\u00f2 la tratta Maciachini-Repubblica della linea 3. Sempre a causa dell'esondazione del Seveso, la stazione \u00e8 stata chiusa dal 15 al 16 novembre 2014.\nStrutture e impianti.\nSondrio \u00e8 una stazione sotterranea con due binari in una sola canna e, come tutte le altre stazioni della linea M3, \u00e8 accessibile ai disabili. Rientra inoltre dall'area urbana della metropolitana milanese.\nSorge sotto viale Sondrio, da cui prende il nome. \u00c8 presente un'uscita all'interno di un palazzo, mentre le altre si trovano tutte in via Melchiorre Gioia.\nLa stazione di Sondrio dista 694 metri da quella successiva (Centrale FS).\nInterscambi.\nNelle vicinanze della stazione effettuano fermata alcune linee urbane di superficie, filoviarie ed automobilistiche, gestite da ATM.\nServizi.\nLa stazione dispone di:\nCuriosit\u00e0.\nLa stazione appare in una scena del film \"Anni 90\" (1992)."}
{"id": "632023", "revid": "34392", "url": "https://it.wikipedia.org/wiki?curid=632023", "title": "Liutai", "text": ""}
{"id": "632026", "revid": "547034", "url": "https://it.wikipedia.org/wiki?curid=632026", "title": "Tomaso Filippi", "text": "Notizie biografiche.\n\u00c8 figlio di Antonio Filippi e Angela Marangoni. \nLa famiglia originaria della val Zoldana si stabil\u00ec Venezia a partire dalla met\u00e0 del Settecento. \nIn giovane et\u00e0 Tomaso inizia a prestare lavoro presso la tipografia paterna, ereditata dal nonno e specializzata nella stampa di testi sacri greci (Tipografia San Giorgio) sviluppando la sua propensione per le arti figurative che lo porter\u00e0 ad iscriversi fin dal 1867 alla regia Accademia di belle arti di Venezia.\nNel 1870 entra a far parte dell'atelier fotografico di Carlo Naya - uno dei pi\u00f9 celebri d'Europa - e nel 1871 conclude i suoi studi all'Accademia.\nLa fotografia allora era considerata la sorella minore della pittura e il passaggio in questo ambito per Tomaso \u00e8 stato del tutto naturale.\nTomaso apprende rapidamente il mestiere; in breve, da tecnico operatore diventer\u00e0 direttore dello stabilimento, ricoprendo questo incarico per lungo tempo (fino al 1895, quando aprir\u00e0 in proprio un negozio prima in Piazza San Marco, poi in Piazzetta dei Leoncini).\nNel 1878 si sposa con Angela Vorano. \nNel 1882 muore Carlo Naja. Filippi (che ne pronuncia l'orazione funebre) mantiene i rapporti con gli eredi del Fotografo e continua a collaborare con Ida Lessiak, moglie di Naja.\n\u00c8 perci\u00f2 agevolato per l'esecuzione dei lavori pi\u00f9 importanti dello studio. Fra questi lavori cura infatti un Album per l'Esposizione Internazionale d'Arte del 1887 (l'antenata della Biennale di Venezia) ed una cartella '\"Calli, Canali ed Isole della Laguna\"' a cura dell'editore Ongania.\nNel 1893 muore anche la Lessiak e i dissapori con il marito Antonio dal Zotto lo portano a scegliere di distaccarsi definitivamente dalla ditta. Gi\u00e0 dal 1894 per\u00f2 aveva iniziato ad esercitare autonomamente.\nFilippi apre anche un negozio a San Marco al civico 61 delle Procuratie Nuove, approfittando dell'occasione dell'attrezzatura proveniente in toto dallo studio Mantovani.\nNel 1907 Filippi trasferisce il negozio in Piazzetta dei Leoncini.\nDal 1925 non si occuper\u00e0 pi\u00f9 della gestione attiva della sua professione, delegando la direzione del negozio alla figlia Ida, la quale lo condurr\u00e0 sino agli anni '40.\nI lavori e i soggetti.\nAl tradizionale vedutismo destinato al grande pubblico di turisti, negozi ed editori di cartoline, affianca una intensa attivit\u00e0 di riproduzione di opere d'arte in musei e gallerie - il Civico Museo Correr, le Gallerie dell'Accademia di Venezia, chiese e palazzi - che lo rende celebre per perizia tecnica e stile tanto che a lui si rivolgono artisti e studiosi come Gustavo Ludwig, Pompeo Gherardo Molmenti, Adolfo Venturi, Bernard Berenson.\nTra il 1895 e il 1905 la sua ricerca si orienta alla documentazione di scene di genere popolare. Munito di attrezzatura portatile, si reca soprattutto nei quartieri popolari di Venezia di Chioggia e Pellestrina.\nParallelamente prosegue il lavoro di documentazione su commissione.\nTra i suoi committenti: fabbriche, alberghi, stabilimenti balneari, istituzioni, scuole, parrocchie... \nAttorno al 1917 sar\u00e0 chiamato a documentare gli emigranti veneziani a Genova, negli ospedali militari e nei luoghi di lavoro.\nUn po' alla volta per\u00f2 l'attivit\u00e0 dello studio si ridimensiona per lasciar spazio alla vendita di fotografie e cartoline. Tant'\u00e8 che in una foto risalente a circa gli anni '30 lo studio ci appare come un magazzino dove si vende merce assortita, da merletti e stoffe, a piccoli vetri oltre che a fotografie e cartoline.\nTomaso Filippi morir\u00e0 a Venezia il 21 gennaio 1948.\nIl fondo Tomaso Filippi.\nNel 1981 l'ultima figlia ancora in vita di Tomaso lascia l'intero archivio paterno in affidamento all'IRE (Istituto di Ricovero e di Educazione di Venezia) dove era ospite, come atto di riconoscenza verso l'Istituto e affinch\u00e9 nel contempo fosse garantita la tutela dello stesso patrimonio.\nIl fondo da allora \u00e8 stato studiato e pubblicato con mostre, cataloghi ed un'importante operazione di schedatura - iniziata nel 1997 e programmata fino al 2008.\nUna parte del lavoro di questa schedatura \u00e8 disponibile in rete all'indirizzo riportato a fondo pagina.\nIl fondo si pu\u00f2 tematicamente suddividere in diverse sezioni:\nCollegamenti esterni.\nFondo fotografico Tomaso Filippi on line "}
{"id": "632027", "revid": "984", "url": "https://it.wikipedia.org/wiki?curid=632027", "title": "MR-Tempio", "text": ""}
{"id": "632034", "revid": "93556", "url": "https://it.wikipedia.org/wiki?curid=632034", "title": "Rivoluzione occidentale", "text": "La rivoluzione occidentale o atlantica \u00e8 la teoria storiografica dello storico francese Jacques Godechot (1907-1989) secondo la quale nel periodo compreso dal 1776 al 1848, cio\u00e8 dagli anni della Rivoluzione americana a quelli della Rivoluzione europea della \"primavera dei popoli\", sulle due sponde dell'Atlantico, si svolse \u00abun'unica grande rivoluzione occidentale atlantica\u00bb\nLa pubblicazione della teoria.\nQuesta tesi storiografica fu presentata da Godechot al pubblico degli studiosi insieme allo storico statunitense Robert R. Palmer a Roma nel 1955, al \"X Congresso internazionale di scienze storiche\".\nRobert R. Palmer, infatti era giunto, per altre vie, alle stesse conclusioni di Godechot che, nella compilazione della tesi di dottorato dal titolo \"Les commissaires aux arm\u00e9es sous le Directoire\", con relatore Albert Mathiez, pubblicata a Parigi nel 1937 e nel 1941, sosteneva \u00abche la rivoluzione non fosse un fenomeno unicamente francese ma molto pi\u00f9 vasto\u00bb e che \u00abi movimenti rivoluzionari nella maggior parte dei paesi europei alla fine del XVIII secolo non fossero conseguenza soltanto dell'\"influenza\" delle idee francesi e dell'esempio francese, ma fossero dovuti a delle cause locali, e ad altre pi\u00f9 generali, comuni a tutta l'Europa occidentale, in particolare la crisi del regime feudale.\u00bb. Dopo la morte di Mathiez avvenuta nel 1932, la sua tesi di una crisi economica generale nell'Europa prerivoluzionaria fu condivisa anche dallo storico Georges Lefebvre.\nScriveva ancora Godechot nel 1956 ne \"La Grande Nation\" che la Rivoluzione francese non era \u00abche un aspetto d'una rivoluzione occidentale, o pi\u00f9 esattamente atlantica, che cominci\u00f2 nelle colonie inglesi d'America poco dopo il 1763 e, prima di raggiungere la Francia tra il 1787 e il 1789, si svilupp\u00f2 nelle rivoluzioni della Svizzera, dei Paesi Bassi e dell'Irlanda. Dalla Francia essa ritorn\u00f2 ai Paesi Bassi, guadagn\u00f2 la Germania renana, la Svizzera, l'Italia, Malta, il Mediterraneo orientale e l'Egitto.\u00bb \nCome Palmer, Godechot ribadiva nell'opera \"Les R\u00e9volutions\" che il \"caso\" francese andava considerato non \u00abcome un fenomeno particolare, isolato, nazionale, ma come un episodio, il pi\u00f9 importante senza dubbio, di una grande rivoluzione\u00bb; \u00abqueste \"rivoluzioni a catena\"\u00bb negli stati situati sulle due rive dell'Atlantico potevano considerarsi come \u00abl'espressione di una sola ed unica rivoluzione, la rivoluzione \"liberale\" o \"borghese\", le cui cause profonde e generali furono le stesse in tutti i paesi variando solamente in funzione delle particolari condizioni incontrate nell'uno o nell'altro\u00bb. Come era stato dimostrato dagli studi di Ernest Labrousse e di Georges Lefebvre in tutta l'Europa di fine secolo, si era manifestata una crisi economica che aveva costituito una delle premesse dello scoppio delle singole rivoluzioni.\nLe cause dell'unica rivoluzione occidentale.\nLe ragioni che secondo Godechot provocarono \u00abuna profonda rivoluzione economica, industriale, agricola, sociale\u00bb possono essere indicate in questi elementi comuni nelle \"rivoluzioni a catena\":\nRimanevano fuori da questa rivoluzione occidentale:\nLe tesi storiografiche contrastanti.\nLa teoria storiografica di Godechot trovava conforto negli studi degli storici francesi Mathiez, (che aveva guidato Godechot nella compilazione della sua tesi di dottorato), Ernest Labrousse e di Georges Lefebvree e degli storici statunitensi Robert R Palmer, Carl Bridenbaugh, Jackson Turner Main, Bernard Bailyn, Richard Morris, che si rifanno all'opera fondamentale \"The American Revolution Considered as a Social Movement\", pubblicato nel 1926 da John Franklin Jameson, trova degli oppositori nella storiografia americana che considera la Rivoluzione americana fuori dagli schemi illuministici del 1789 francese e per questo non includibile in quella unica Rivoluzione occidentale di cui la rivolta dei coloni americani avrebbe costituito l'inizio. Questo sarebbe comprovato dal fatto che i coloni ribelli misero in atto una rivoluzione \"legalitaria\" tendente cio\u00e8, ad ottenere quei diritti di rappresentanza parlamentare gi\u00e0 garantiti ai sudditi inglesi e dai quali essi, sebbene altrettanto contribuenti del fisco di Sua Maest\u00e0 britannica, erano esclusi. Essi cio\u00e8 si rifacevano per giustificare la loro ribellione alla violazione da parte della madrepatria del principio parlamentare inglese di \"nessuna tassazione senza rappresentanza\".\nSecondo questi storici statunitensi un altro motivo di non appartenenza della Rivoluzione americana alla Rivoluzione atlantica, teorizzata da Godechot, \u00e8 che, a differenza della Rivoluzione francese, caratterizzata dalla presenza di uno spirito universale indirizzato al rinnovamento dell'umanit\u00e0, in quella americana, nella sua solenne proclamazione dei diritti inalienabili, questi fanno riferimento essenzialmente al libero popolo delle repubbliche americane che tengono a distinguersi dalle \"tiranniche monarchie europee\". La rivoluzione americana sarebbe stata quindi, fatta dagli americani per gli americani, secondo quello spirito isolazionistico che caratterizzer\u00e0 la futura storia degli Stati Uniti sino alla prima guerra mondiale."}
{"id": "632037", "revid": "1782831", "url": "https://it.wikipedia.org/wiki?curid=632037", "title": "La sinistra segheria", "text": "La sinistra segheria (\"The Miserable Mill\") \u00e8 il quarto romanzo della serie \"Una serie di sfortunati eventi\", scritta da Lemony Snicket.\nTrama.\nIl libro inizia con i fratelli Baudelaire diretti in treno insieme al signor Poe a Meschinopoli per conoscere il loro nuovo tutore. Il signor Poe, non potendo perdere un giorno di lavoro, lascia i ragazzi alla stazione, incaricandoli di trovare la segheria Ciocco Fortunato dove avrebbero conosciuto il loro nuovo tutore.\nArrivati alla segheria li aspetta una sorpresa: vedono infatti vicino alla segheria un edificio a forma di occhio, lo stesso occhio tatuato sulla caviglia di Olaf. Entrati nella segheria li aspetta un'altra brutta sorpresa: il loro tutore, che viene chiamato semplicemente Signore, li avvisa con un foglietto che durante il loro soggiorno avrebbero dovuto lavorare nella segheria. Sconvolti i ragazzi si dirigono verso il dormitorio dove fanno conoscenza con Phil e gli altri lavoratori.\nPhil \u00e8 un inguaribile ottimista e tende a vedere lati positivi in tutte le cose, mentre gli altri lavoratori si lamentano dei pasti molto scarsi, di essere pagati in buoni e del nuovo caporeparto Flacutono (anagramma di conte Olaf, \u00e8 in realt\u00e0 un assistente di questi). La mattina dopo i ragazzi scoprono quant'\u00e8 dura la vita in segheria, soprattutto quando il tuo pranzo \u00e8 una gomma da masticare. Dopo pranzo vengono chiamati da Signore (un uomo con la testa perennemente ricoperta di fumo) che spiega ai ragazzi i loro incarichi. Charles, il socio di Signore, rimane meravigliato dal fatto che i ragazzi siano costretti a lavorare e si offre di aiutarli mostrando loro i locali della segheria e offrendogli una pesca.\nNei giorni successivi i ragazzi continuano a lavorare nella segheria fino a quando Flacutono fa lo sgambetto a Klaus e gli rompe gli occhiali. Allora Klaus, accompagnato da Charles, \u00e8 costretto ad andare dall'oculista che lavora nella casa a forma di occhio vicino alla segheria. Quando Klaus torna le sorelle si rendono conto con preoccupazione che \u00e8 in uno stato di trance. Il giorno dopo Klaus combina un incidente distruggendo la macchina per lo spago e nell'incidente si rompe anche la gamba di Phil. Dopo l'incidente Klaus esce dalla trance ma gli occhiali si rompono un'altra volta.\nStavolta Violet e Sunny accompagnano Klaus dall'oculista e si rendono conto che l'oculista Georgina Orwell \u00e8 una assistente di Olaf e la sua segretaria Shirley altri non \u00e8 che il perfido conte Olaf. Il povero Klaus per\u00f2 viene ipnotizzato di nuovo e i tre ragazzi vengono rispediti alla segheria dove con un foglietto Signore li avvisa che se fosse accaduto un altro incidente i ragazzi sarebbero stati affidati a shirley. I ragazzi tentano di raccontare la loro situazione a Signore che, ovviamente, non d\u00e0 loro ascolto.\nDopo una notte passata a studiare gli effetti dell'ipnosi le ragazze si rendono conto che con una parola d'ordine avrebbero potuto svegliare Klaus dalla trance, ma non trovano il vocabolo giusto. Andati il mattino al lavoro, trovano il povero Charles, l'unico che aveva creduto alle loro parole, legato ad un tronco in maniera tale da essere tagliato in due dalla sega della segheria. A muovere i comandi della sega altri non \u00e8 che Klaus, guidato dal caporeparto Flacutono.\nAll'improvviso Violet capisce grazie alle parole di Flacutono il vocabolo che avrebbe risvegliato Klaus dalla trance: astronomica. Nel frattempo la dottoressa Orwell e Shirley-Olaf arrivano alla segheria. Klaus si risveglia e scoppia il pandemonio: Violet viene bloccata da Olaf e Flacutono, e Sunny comincia a duellare con i denti contro la dottoressa Orwell armata di spada.\nKlaus grazie ad un'invenzione realizzata con una gomma da masticare e una striscia di metallo riesce a spostare il tronco dalla traiettoria della sega e salva il povero Charles. Contemporaneamente per\u00f2 La dottoressa Orwell vi cade sopra e perde la vita. A questo punto vengono chiamati Poe e Signore che vanno a parlare con Shirley e Flacutono. Shirley-Olaf dice per\u00f2 di essere stata anche lei ipnotizzata dalla dottoressa Orwell e di volersi prendere cura dei ragazzi. Per\u00f2 viene scoperto il tatuaggio della caviglia sinistra e il conte Olaf viene di nuovo smascherato, riuscendo nuovamente a scappare.\nSignore dice a questo punto di non volersi pi\u00f9 prendere cura dei ragazzi: i fratelli dovranno trovarsi una nuova famiglia. Ma gli orfani sono ancora vivi ed ancora insieme e questa dopotutto, era la cosa pi\u00f9 importante.\nAdattamenti.\nIl libro \u00e8 stato adattato nel settimo e ottavo episodio della prima stagione della serie televisiva \"Una serie di sfortunati eventi\" prodotta da Netflix."}
{"id": "632042", "revid": "729019", "url": "https://it.wikipedia.org/wiki?curid=632042", "title": "Montenapoleone (metropolitana di Milano)", "text": "Montenapoleone \u00e8 una stazione della linea 3 della metropolitana di Milano, la cui inaugurazione avvenne il 3 maggio 1990, durante l'apertura della linea al pubblico inizialmente nel tratto Duomo (metropolitana di Milano) Centrale (metropolitana di Milano). La stazione si trova in Via Montenapoleone all'incrocio con via Alessandro Manzoni, nel centro di Milano. La fermata si trova proprio nel centro del quartiere della moda di Milano. \u00c8 vicino alla Scala e al Museo Poldi Pezzoli.\nStoria.\nLa stazione di Montenapoleone fu costruita come parte della prima tratta (da Centrale a Duomo) della linea 3 della metropolitana, entrata in servizio il 3 maggio 1990.\nNei primi progetti la stazione doveva essere chiamata \"Manzoni\" in quanto sorge proprio nel punto in cui via Manzoni incrocia via Montenapoleone e via Croce Rossa.\nStrutture e impianti.\nMontenapoleone \u00e8 una stazione sotterranea, passante, con due binari in due canne sovrapposte. Venne costruita a binari sovrapposti per evitare il passaggio sotto gli edifici (come succede nella stazione di Duomo). Al livello inferiore si trova il binario dispari (in direzione di San Donato), al livello superiore il binario pari (in direzione Comasina).\nIl mezzanino, posto in posizione laterale, fu scavato a cielo aperto, indipendentemente dalle gallerie della linea.\nSorge sotto via Manzoni, all'angolo con via Montenapoleone, la famosa via milanese ricca dei pi\u00f9 prestigiosi negozi e presenta uscite in via Manzoni e in via dei Giardini. Contemporaneamente alla costruzione della stazione venne ideata una nuova sistemazione dello spazio in superficie, con la costruzione di un monumento progettato dall'architetto Aldo Rossi. Si tratt\u00f2 dell'unico progetto di sistemazione superficiale ad essere realizzato, dei tre previsti.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "632045", "revid": "989706", "url": "https://it.wikipedia.org/wiki?curid=632045", "title": "Si pu\u00f2 dare di pi\u00f9", "text": "Si pu\u00f2 dare di pi\u00f9 nasce dall'idea del discografico Mario Ragni ed \u00e8 un brano musicale che fu scritto da Giancarlo Bigazzi, Umberto Tozzi e Raf, vincitore del Festival di Sanremo 1987 nell'interpretazione dello stesso Umberto Tozzi con Enrico Ruggeri e Gianni Morandi, tre cantanti con stili musicali molto diversi ma con in comune la grande passione per il calcio.\nLa canzone nacque proprio dall'esperienza dei tre cantanti nella Nazionale Cantanti, di cui \"Si pu\u00f2 dare di pi\u00f9\" divenne l'inno ufficiale.\nIl relativo singolo, contenente sul lato B \"La canzone della verit\u00e0\", scritta da Enrico Ruggeri e Luigi Schiavone ed interpretata sempre dal trio Morandi - Ruggeri - Tozzi, fu primo in classifica quell'anno, in Italia, per 7 settimane consecutive. Di questo brano esiste anche una versione cantata dal solo Gianni Morandi presente nel CD \"30 volte Morandi\" pubblicato nel 1998.\nTracce.\nLato A\nLato B\nFumetti.\nLa canzone viene citata nella storie \"Topolino e i cavalieri della tavola rotonda\", in cui un menestrello la rivisita dietro suggerimento di Topolino per cantarla a re Art\u00f9 e Ginevra, e \"Paperinik e il Festival di San Romolo\" in cui Paperino, Paperoga e Gastone partecipano in trio (evidente parodia del trio Morandi - Ruggeri - Tozzi del quale viene anche ripreso l'abbigliamento) al Festival di San Romolo (parodia del Festival di Sanremo). In quest'ultimo caso, la canzone diventa \"Si pu\u00f2 guadagnare di pi\u00f9\"."}
{"id": "632053", "revid": "125465196", "url": "https://it.wikipedia.org/wiki?curid=632053", "title": "Videotex", "text": "Il videotex \u00e8 stato il primo esempio di rete di telecomunicazioni per la diffusione di dati e messaggistica a livello mondiale.\nIl sistema, sviluppato dalla fine degli anni settanta fino alla met\u00e0 degli anni ottanta del XX secolo, permetteva agli utenti di trasmettere informazioni (generalmente pagine di testo) che venivano visualizzate solitamente sul televisore di casa.\nDefinizione.\nCon il termine \"videotex\" si pu\u00f2 intendere:\nNorme tecniche.\nGli inglesi proposero delle norme tecniche comuni tra le diverse societ\u00e0 utilizzatrici, dette CEPT 3. I tedeschi le migliorarono e furono denominate CEPT 1. Ulteriori modifiche furono apportate dai francesi con il CEPT 2.\nNel mondo.\nFrancia.\nIl Videotex ebbe grande diffusione in Francia, con la denominazione Minitel; lanciato nel 1982 e chiuso il 30 giugno 2012, \u00e8 stato il servizio commerciale che ha conosciuto il maggior successo, grazie alla variet\u00e0 dei servizi disponibili, alla modalit\u00e0 di fatturazione (si pagava solo il consumo, come nella normale bolletta telefonica), ed anche alla scelta di France T\u00e9l\u00e9com di fornire gratuitamente il terminale.\nItalia.\nIn Italia il sistema, che assunse il nome commerciale di Videotel, fu lanciato nel 1985. Si era in epoca di monopolio pubblico e la societ\u00e0 concessionaria, la SIP, del gruppo IRI, applic\u00f2 la tecnologia Videotex per un servizio che, inizialmente riservato alla pubblica amministrazione ed agli enti pubblici in generale, avrebbe poi conosciuto una larga diffusione anche tra gli utenti privati.\nL'iniziativa si rivel\u00f2 antieconomica: il servizio fu impostato con canoni troppo elevati rispetto alle effettive potenzialit\u00e0 del mercato. La tariffazione scattava non sulla base di un sistema che identificasse la connessione, ma sulla base di una password, facilmente violabile. Anche per questi motivi il risultato economico fu disastroso e la SIP abbandon\u00f2 definitivamente il progetto nel 1994.\nTuttavia, per quanto limitato, questo servizio ebbe un certo impatto sulla storia del costume: anticip\u00f2 quello che saranno le chat e i forum, inaugurando un nuovo modo per fare conoscenza e socializzare.\n\u00c8 da notare che il legislatore e il ministero delle Poste avevano regolamentato la pubblicit\u00e0 e il sistema di televendite, mentre uno strumento diffusissimo come Internet \u00e8 oggi molto meno regolamentato.\nRegno Unito.\nIl primo tentativo di lanciare un servizio che sfruttasse tutti i possibili utilizzi del videotex \u00e8 stato elaborato nel Regno Unito sul finire degli anni sessanta. Verso il 1970 la BBC decise di cominciare a ricercare il metodo per trasmettere informazioni. Nel 1972, il progetto fu diffuso anche per l'utenza privata con un prodotto che assunse il nome Ceefax, che era un servizio unidirezionale trasmesso tramite il segnale della TV.\nNel frattempo la British Telecom stava ricercando di sviluppare un progetto basato su una concezione simile a quella della fine degli anni sessanta, conosciuto come Viewdata. Diversamente dal Ceefax, Viewdata era un sistema bidirezionale che sfruttava il collegamento telefonico, anticipando in questo internet."}
{"id": "632058", "revid": "729019", "url": "https://it.wikipedia.org/wiki?curid=632058", "title": "Turati (metropolitana di Milano)", "text": "Turati \u00e8 una stazione della linea M3 della metropolitana di Milano.\nStoria.\nLa stazione di Turati fu costruita come parte della prima tratta (da Centrale a Duomo) della linea 3 della metropolitana, entrata in servizio il 3 maggio 1990.\nStrutture e impianti.\nSi tratta di una stazione sotterranea, passante, con due binari in due canne sovrapposte. Venne costruita a binari sovrapposti per evitare il passaggio sotto gli edifici. Al livello inferiore si trova il binario dispari (in direzione di San Donato), al livello superiore il binario pari (in direzione di Comasina).\nIl mezzanino, posto in posizione laterale, fu scavato a cielo aperto, indipendentemente dalle gallerie della linea.\nSorge sotto via Filippo Turati, all'angolo con via della Moscova e presenta uscite oltre che in via Filippo Turati, anche in via Principe Amedeo e in via Montebello.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "632063", "revid": "486946", "url": "https://it.wikipedia.org/wiki?curid=632063", "title": "Formosa", "text": ""}
{"id": "632065", "revid": "1305772", "url": "https://it.wikipedia.org/wiki?curid=632065", "title": "David Miller (filosofo)", "text": "\u00c8 stato allievo di Karl Popper mentre attualmente \u00e8 professore di filosofia all'Universit\u00e0 di Warwick, Coventry, e segretario del British Logic Colloquium.\n\u00c8 stato curatore delle Popper Selections (Princeton, 1985) e autore di \"Critical Rationalism\" (Open Court, 1994) oltre che di numerosi articoli di logica e filosofia della scienza."}
{"id": "632069", "revid": "125918816", "url": "https://it.wikipedia.org/wiki?curid=632069", "title": "Forte Malatesta", "text": "Il forte Malatesta \u00e8 un'opera fortificata di difesa urbana della citt\u00e0 di Ascoli Piceno.\nEdificato nei pressi delle sponde del torrente Castellano e del ponte di Cecco, passo obbligato per chi accedeva in citt\u00e0 dalla zona est, \u00e8 stato ricostruito sui resti di precedenti architetture erette nel corso dei secoli.\nL'area su cui insiste la struttura ha ospitato come prima costruzione un impianto termale di epoca romana. Altre notizie riguardanti gli edifici sorti su questo luogo narrano di opere difensive allestite nella zona del vicino ponte di Cecco realizzate dai Piceni utili a rafforzare l'ingresso alla citt\u00e0 dopo l'avvenuta disfatta, del 91 a.C., ai danni degli ascolani inflitta da Gneo Pompeo Strabone.\nLa fortificazione benefici\u00f2 di opere risarcitive dopo la distruzione dei Longobardi, ma fu nuovamente rasa al suolo nell'anno 1242. Galeotto I Malatesta, nel 1349, al tempo in cui fu signore di Ascoli la ricostru\u00ec. L'attuale rocca, rappresenta la definitiva sistemazione operata da Sangallo il Giovane, che la progett\u00f2 ed elev\u00f2 nel 1540 su incarico di papa Paolo III Farnese.\nL'antica opera di difesa urbana, dopo un restauro durato 10 anni, condotto tra il 2000 e il 2010, curato dalla Soprintendenza ai beni culturali delle Marche \u00e8 stata riaperta al pubblico e le sue sale ospitano il Polo museale Forte Malatesta, composto dal Museo dell'Alto Medioevo e da sale per esposizioni temporanee.\nStoria.\nLe terme romane.\nSecondo gli storici locali l'area su cui sorge il forte ha accolto, in epoca romana, un termarium, detto \u201cterme del Lago\u201d', alimentato da una conduttura ricoperta da \"opus reticulatum\", ancora visibile, che convogliava fin qui l'acqua salmacina proveniente dalla sorgente di Castel Trosino.\nNell'anno 1776 lo storico Francesco Antonio Marcucci descriveva la sala delle terme come un \u201ccamerone con vasche all'interno ed una piccola fonte\u201d.\nSi attribuisce come appartenuto a questa costruzione un blocco di travertino, di grandi dimensioni, risalente alla prima et\u00e0 imperiale, attualmente conservato nella navata sinistra della chiesa di San Vittore, decorato da un leggero rilievo di volute fogliari.\nIl forte costruito da Galeotto I Malatesta (1349).\nNel 1349, Galeotto I Malatesta, signore di Ascoli, assoldato dalla citt\u00e0 per combattere la guerra contro Fermo, volle ricostruire sui resti di una precedente rocca un forte dove abitare, adatto a difenderlo dalla ostilit\u00e0 degli ascolani che mal sopportavano la sua tirannia.\nViene citato come \"Cassero a mare\", \"Forte Minore\", \"Arcicula\" o \"Rocchetta\", per differenziarlo dalla fortezza Pia che lo stesso Malatesta aveva fatto risarcire.\nIn questo edificio fece rinchiudere, nel maggio 1349, il vescovo Isacco Bindi che, a seguito di spietate esecuzioni poste in essere dagli ufficiali malatestiani, aveva denunciato le angherie ed i soprusi di Galeotto al popolo ascolano. Di questa fortificazione \u00e8 possibile identificare, oggi, la torre quadrangolare di levante.\nLe cronache locali dell'anno 1353 narrano la cacciata di Malatesta dalla citt\u00e0 avvenuta con un gran tumulto di popolo che si sollev\u00f2 contro la sua prepotenza, distruggendo il forte. Rimane incerta la data esatta dei fatti poich\u00e9 le stesse cronache la indicano avvenuta in giorni diversi, alcune il 2 giugno 1353, altre il 7 settembre dello stesso anno.\nNell'anno 1376 la costruzione sub\u00ec nuovi ed ingenti danni a causa della sommossa contro Blasco Garcia Albornoz che governava la citt\u00e0 a posto dello zio Cardinale. Dal 1533 al 1536, il forte fu ceduto alle ex clarisse del monastero che aveva sede presso la chiesa di Santa Maria delle Donne.\nLa ricostruzione di Sangallo il Giovane (1540).\nAntonio da Sangallo il Giovane, tra il 1540 ed il 1543, su incarico di Papa Paolo III Farnese, progett\u00f2 ed eresse il forte a pianta stellata di forma irregolare che \u00e8 giunto ai nostri giorni.\nCome disse il Vasari: \u00abFece ancora la Fortezza d'Ascoli, e quella in pochi giorni condusse a tal termine, ch'ella si poteva guardare; il che gli Ascolani ed altri non pensavano che si dovesse poter fare in molti anni: onde avvenne, nel mettervi cos\u00ec tosto la guardia, che qu\u00e8 popoli restarono stupefatti e quasi non credevano\u00bb.\nLo scopo fu quello di inglobare e riunire i resti delle antiche preesistenti costruzioni e della chiesa di Santa Maria del Lago che, sconsacrata, fu trasformata in mastio e suddivisa in tre livelli, dando vita cos\u00ec ad un nuovo complesso fortificato.\nVerso le sponde del Castellano, disposte in tre ordini, furono messe le troniere. Quelle pi\u00f9 basse sono per la maggior parte rettangolari, quelle superiori sono \"a campana\".\nNel 1543, in ricordo della fine dei lavori, fu apposta una lapide dal commissario P.D. Angelini, che reca inciso:\n\u00abMDXLII PAULI III PONT. MAX DECRETO ARCEM HANC AD ASCULANORUM FACTIONES AC TYRANNIDES TOLLENDAS PRETRUS ANT ANGELINUS COMMISSARIUS A FUNDAMENTIS ALEXANDER VERO PALLANTERIUS GUBER AD VERTICEM ERIGENDAM CURAVERUNT\u00bb\nSuccessivi restauri e destinazioni d'uso.\nIl forte fu oggetto di un nuovo restauro nel 1600. Tra il 1797 e il 1798 il Governo Pontificio lo utilizz\u00f2 come caserma. La struttura odierna \u00e8 frutto, inoltre, di successive modifiche apportate per migliorarne la funzionalit\u00e0 poich\u00e9 la fortezza ha ospitato il carcere giudiziario cittadino dal 1828 al 1980-1982, quando furono completati i lavori di costruzione del carcere di Marino ed entr\u00f2 gradualmente in funzione la nuova struttura.\nPolo museale Forte Malatesta.\nL'utilizzazione del complesso fortificato \u00e8 stato destinato, nell'anno 2010, dall'amministrazione comunale ascolana, proprietaria dell'edificio, ad allestimento museale polivalente rendendone gli spazi interni fruibili per esposizioni temporanee a tema artistico\u2013archeologico. Dal 2014, una parte del complesso, \u00e8 sede del Museo dell'Alto Medioevo.\nLa riapertura al pubblico della fortezza \u00e8 avvenuta nell'ottobre 2010 alla presenza del sindaco di Ascoli Guido Castelli.\nMuseo dell'Alto Medioevo.\nIl Forte Malatesta ospita dal 2014, all'interno delle sei sale dell'ultimo piano, la sede del Museo dell'Alto Medioevo di Ascoli composto, per la parte relativa ai Longobardi, dalle due tombe e da altri corredi longobardi di Castel Trosino che erano presenti nel Museo nazionale dell'Alto Medioevo di Roma e nel Museo archeologico statale di Ascoli Piceno. Presenti inoltre altri oggetti che si aggiungono alla sezione longobarda e compongono le altre sezioni del museo: tardo-romana, bizantina e gotica. Alcuni di loro provengono per la maggior parte dai musei archeologici della Regione e formano cos\u00ec un museo altomedievale marchigiano.\nMuseo \"Cinema &amp; territorio\" \"I Costumi nel cinema\".\nMuseo multimediale dedicato ai costumi nel cinema. Consiste in un percorso dove il visitatore pu\u00f2 comprendere le principali fasi che portano alla creazione di un costume per set cinematografici, attraverso videoproiezioni e con l'ausilio di audio-guide. Il museo svela i segreti di tanti capolavori, talvolta arricchiti da tomboli, pizzi e merletti del territorio che ne esaltano i costumi di un film. Il museo \u00e8 stato inaugurato nel novembre del 2021.\nEsposizioni temporanee.\nLe sale, accessibili anche a portatori di handicap, sono predisposte per accogliere principalmente esposizioni e mostre temporanee. Gli spazi prevedono anche una sala conferenze, al primo piano, ed attivit\u00e0 di incontri e convegni."}
{"id": "632070", "revid": "305330", "url": "https://it.wikipedia.org/wiki?curid=632070", "title": "Soprastampa ferro di cavallo", "text": "Il Ferro di cavallo \u00e8 un francobollo italiano sovrastampato dal Regno d'Italia nel 1865.\nNotizie storiche.\nLa prima soprastampa italiana.\nIl \u201cFerro di cavallo\u201d deriva il suo nome dalla soprastampa apposta sui precedenti valori da 15 centesimi per aumentarne il valore postale a 20 centesimi, come prescritto nell'art. 5 della Legge 24 novembre 1864 n\u00ba 2006. La decisione, approvata in Parlamento nell'ottobre 1864, colse di sorpresa la stessa Amministrazione Postale, che continuava ad ordinare all'Officina De La Rue di Londra la stampa del 15 centesimi, in base alle vecchie tariffe. \nLa fornitura era arrivata ad almeno 60 milioni di esemplari del 15 centesimi. Per ovviare all'aumento tariffario, risparmiando inchiostro e carta e per dare tempo di coniare un nuovo valore da 20 centesimi, si decise di correggerne l'importo soprastampando la vecchia tariffa con una banda nera a forma di ferro di cavallo. Ai quattro angoli del francobollo venne invece soprastampata la tariffa nuova di 20 centesimi. Nel frattempo si andava studiando quello che sar\u00e0 poi il \"Vittorio Riquadrato\", ossia il nuovo valore da 20 c. del 1867. L'aumento tariffario era stato voluto dal governo italiano per far fronte alla guerra che si andava ad affrontare nel tentativo di annettere anche il Veneto al Regno d'Italia. Si Decise pertanto un aumento delle tariffe postali con un provvedimento che doveva essere provvisorio, ma poi la legge non fu pi\u00f9 abrogata e divenne definitivo.\nI punti anti-contraffazione.\nNel marzo del 1864, il conio dell'officina di stampa si era incrinato e quindi in aprile venne sostituito con uno nuovo al quale vennero aggiunti 4 punti nell'ovale della leggenda, due per lato, ad incastrare la rosetta. Questa variazione voleva servire ad individuare eventuali falsificazioni. Non \u00e8 per\u00f2 nota la ragione per la quale, nel luglio, venne nuovamente cambiato il conio, aggiungendo altri 8 punti sui laterali del fregio. In questo modo vennero create tre variet\u00e0: senza punti, 4 punti e 12 punti; quella a 4 punti, dato il breve periodo di uso del conio, \u00e8 senza dubbio la pi\u00f9 rara e dunque la pi\u00f9 ambita dai collezionisti dei francobolli del regno d'Italia. L'11 marzo 1867 il \u201cFerro di cavallo\u201d con Regio Decreto venne messo definitivamente fuori uso e le amministrazioni postali vennero invitate a restituirne le scorte entro il mese di luglio. I valori rimasero quindi in uso per soli tre 3 anni; essendo per\u00f2 la tariffa da 20 centesimi assai comune, i francobolli usati valgono ora dai 10 ai 40 euro. La vera rarit\u00e0 \u00e8 costituita dagli esemplari nuovi e perfettamente integri, ovvero senza linguella, del \"4 punti\", arrivati nel 2007 alla quotazione di euro 27.750."}
{"id": "632077", "revid": "287204", "url": "https://it.wikipedia.org/wiki?curid=632077", "title": "Temperatura di Neel", "text": ""}
{"id": "632078", "revid": "88740", "url": "https://it.wikipedia.org/wiki?curid=632078", "title": "Scipionyx samniticus", "text": "Scipionyx (il cui nome significa \"artiglio di Scipione\") \u00e8 un genere estinto di dinosauro teropode vissuto nel piano Albiano del Cretaceo inferiore, circa 113 milioni di anni fa, in Italia. \nIl genere contiene una singola specie, \"S. samniticus\", nota da un singolo fossile, scoperto nel 1981 da un paleontologo dilettante e portato all'attenzione della scienza nel 1993, per poi essere descritta e nominata nel 1998. \nLa scoperta di questo esemplare ha avuto un notevole impatto nella paleontologia per diversi motivi: \"Scipionyx\" rappresentava il primo dinosauro ritrovato sul suolo italiano, inoltre il suo stato di preservazione \u00e8 tale da conservare vaste aree di tessuti molli pietrificati e organi interni come muscoli e intestino. L'esemplare mostra diversi dettagli degli organi interni, persino la struttura interna di alcune cellule muscolari e ossee. Data la sua importanza nella comprensione dell'anatomia dei dinosauri, l'esemplare \u00e8 stato ampiamente studiato, ed \u00e8 stato soprannominato \"Ciro\" dalla stampa popolare italiana, che ne ha ampiamente pubblicizzato il ritrovamento.\nL'esemplare rappresenta un individuo molto giovane lungo solo mezzo metro e, forse, di appena tre giorni di vita. La sua taglia da adulto \u00e8 sconosciuta. \"Scipionyx\" era un predatore bipede, che bilanciava il corpo grazie alla lunga coda. Il suo corpo era probabilmente ricoperto da piume primitive, sebbene queste non si siano conservate nell'esemplare che manca di qualsiasi tegumento esterno.\nNelle viscere dell'esemplare sono ancora presenti gli ultimi pasti semidigeriti dell'animale, indicando che \"Scipionyx\" si nutriva di lucertole e pesci. Forse questi erano stati dati in pasto al giovane dai suoi genitori. Diversi scienziati hanno cercato di apprendere dalla posizione degli organi interni come l'animale respirava, ma le loro conclusioni si sono spesso trovate in disaccordo.\nLa classificazione di \"Scipionyx\" \u00e8 alquanto incerta, in quanto l'animale rappresenta un individuo troppo giovane per poter indicare con precisione a quale clade appartenesse. La maggior parte dei paleontologi lo classifica come membro di Compsognathidae, una famiglia di piccoli celurosauri. Tuttavia, il paleontologo italiano Andrea Cau ha proposto che \"Scipionyx\" possa rappresentare un giovane Carcharodontosauridae, una famiglia di grandi carnosauri.\nDescrizione.\nDimensioni.\nL'olotipo di \"Scipionyx\" rappresenta un individuo molto piccolo e giovane, la cui lunghezza conservata \u00e8 di appena 237 millimetri. Nel 2011, dal Sasso &amp; Maganuco hanno stimato la sua lunghezza totale, compresa la sezione di coda mancante, a 46,1 centimetri. L'esemplare non \u00e8 molto pi\u00f9 piccolo di altri embrioni o giovani teropodi conosciuti, come \"Lourinhanosaurus\" e \"Allosaurus\", teropodi che potevano raggiungere dimensioni considerevoli. Tuttavia, date le sue presunte affinit\u00e0 con i Compsognathidae, \u00e8 probabile che la taglia adulta di \"Scipionyx\" non superasse quella del pi\u00f9 grande compsognathide conosciuto, \"Sinocalliopteryx\" di 2,37 metri di lunghezza. Poich\u00e9 il cucciolo si sarebbe adattato all'interno di un uovo lungo circa 11 centimetri e largo 6 centimetri, ci\u00f2 avrebbe implicato una dimensione dell'uovo piuttosto elevata rispetto alla lunghezza del corpo dell'adulto, una biologia riproduttiva che ricorderebbe alcuni uccelli moderni come il kiwi, ma che non ha precedenti tra i teropodi mesozoici, che tendono a produrre uova molto pi\u00f9 piccole rispetto alle loro dimensioni adulte. Se \"Scipionyx\" venisse rivalutato come un allosauroide, come proposto da Cau, allora tale discrepanza tra le stimate dimensioni dell'uovo e la taglia adulta verrebbero risolte e combacerebbero con lo standard dei teropodi mesozoici.\nCostituzione generale.\nPoich\u00e9 l'olotipo \u00e8 un pulcino di solo pochi giorni, \u00e8 difficile determinare la corporatura dell'animale adulto, ma alcune conclusioni generali possono essere tratte attendibilmente. \"Scipionyx\" era un piccolo predatore bipede. La sua postura orizzontale parallela al terreno era bilanciata dalla lunga coda. Il collo era relativamente lungo e sottile. Gli arti posteriori e soprattutto gli anteriori erano piuttosto allungati. Dal Sasso &amp; Maganuco ritennero probabile che l'animale fosse ricoperto da un manto di protopiume primitive, presenti anche in alcuni suoi possibili parenti diretti.\nTratti diagnostici.\nLo studio dell'esemplare del 2011 ha stabilito otto tratti derivati unici, o autapomorfie, in cui \"Scipionyx\" differiva dai suoi parenti pi\u00f9 stretti. La premascella presenta cinque denti. Dove l'osso parietale e l'osso frontale entrano in contatto, la depressione in cui era presente la finestra sopratemporale, un'apertura del tetto cranico, mostra una sinuosa cresta sul postorbitale. Il ramo inferiore dell'osso squamosale ha un'estremit\u00e0 rettangolare. Il polso \u00e8 costituito da due sole ossa sovrapposte: un elemento radiale e un elemento inferiore formato dalla fusione del primo e del secondo carpale. Quest'ultimo elemento ha la forma di una lente, non di una mezzaluna; \u00e8 appiattito; ed \u00e8 fuso senza soluzione di continuit\u00e0. Il primo dito \u00e8 notevolmente allungato, il 23% pi\u00f9 lungo del terzo dito. La tacca sul bordo anteriore dell'ileo \u00e8 diretta in avanti e solo debolmente sviluppata. Il bordo anteriore dell'asta dell'ischio ha un lungo processo otturatorio con un'estremit\u00e0 rettangolare.\nCranio.\nIl cranio dell'olotipo \u00e8 grande, rispetto alle dimensioni del corpo, e corto con orbite molto grandi. Ci\u00f2 \u00e8 in gran parte dovuto alla sua giovane et\u00e0. Di conseguenza, la fenestra antorbitale semicircolare, l'apertura del cranio normalmente pi\u00f9 grande, \u00e8 anch'essa corta e pi\u00f9 piccola dell'orbita dell'occhio. Di fronte ad essa sono presenti due aperture pi\u00f9 piccole: la mascellare e la promascellare. Il muso \u00e8 appuntito con una punta bassa e arrotondata. La premascella, l'osso che forma la parte anteriore del muso, presenta cinque denti. Il mascellare posteriore \u00e8 profondo con un ramo anteriore molto corto e presenta sette denti. La depressione nella sua superficie per l'apertura antorbitale \u00e8 delimitata da una cresta. Il lacrimale \u00e8 robusto e privo di corno, e la sua parte laterale non presenta alcun forame. Il prefrontale \u00e8 eccezionalmente grande, formando gran parte del bordo superiore anteriore dell'orbita dell'occhio. Le ossa frontali hanno una cresta trasversale sul retro. Tra i frontali e i parietali il tetto cranico su una distanza limitata non si \u00e8 ancora chiuso, determinando una cospicua apertura a forma di diamante, una fontanella che fu inizialmente scambiata per un danno inferto al fossile durante la sua prima preparazione. Sul suo lato interno la finestra sopratemporale non ha depressioni, essendo delimitata da un alto margine del parietale. La giugale non presenta un ramo verticale anteriore verso il lacrimale. L'osso quadrato ha sul bordo anteriore una grande espansione a forma d'ala, che tocca lo pterigoideo. Le ossa della scatola cranica sono in gran parte inaccessibili, ma \u00e8 visibile una piccola apertura dell'orecchio interno, il \"recessus tympanicus dorsalis\". La parte inferiore della scatola cranica manca di una parte gonfiata o \"bulla\".\nLa mandibola \u00e8 diritta e allungata. L'osso mascellare \u00e8 piuttosto basso: l'esemplare crea l'illusione di una mascella forte perch\u00e9 la mascella sinistra \u00e8 visibile sotto quella destra e presenta dieci denti. Nella descrizione del 1998 una parte dello splenio fu scambiata per un sopradentario e l'angolo fu erroneamente identificato come surangolare perch\u00e9 nel fossile era stato spostato verso l'alto, creando la falsa impressione che fosse presente una finestra mandibolare esterna, un'apertura nella parte esterna della mandibola.\n\"Scipionyx\" presenta 5 denti nella premascella, 7 nella mascella e 10 nella mandibola per un totale di 22 per lato e un totale complessivo di 44. Il numero dei denti premascellari \u00e8 curioso, in quanto nei compsognathidi i denti premascellari sono normalmente 4: solo alcuni carnosauri ne avevano cinque. A causa della giovane et\u00e0 dell'esemplare, il ciclo di sostituzione dei denti non era ancora iniziato, causando una perfetta simmetria dentale tra la mascella sinistra e quella destra. I denti mancano anche della tipica forma dei denti dei compsognatidi con un apice improvvisamente ricurvo della corona dentale. In generale, invece, i denti curvano gradualmente; solo i denti pi\u00f9 grandi mostrano una sorta di \"nodo\". Eccezionalmente, la fila dei denti mandibolari si estende pi\u00f9 indietro rispetto a quella della mascella. I denti premascellari sono appuntiti e privi di dentelli. I primi quattro hanno una sezione ovale; il quinto \u00e8 pi\u00f9 appiattito vicino al suo apice. Il secondo e il quinto dente sono i pi\u00f9 grandi. I denti mascellari sono appiattiti con dentelli sui bordi posteriori. Il secondo e il quarto dente mascellare sono i pi\u00f9 grandi; quest'ultimo \u00e8 il dente pi\u00f9 grande di tutti. Dei dieci denti della mandibola, i primi due sono piuttosto dritti a sezione ovale e privi di dentelli. Il terzo dente ha dei dentelli alla base e una sommit\u00e0 pi\u00f9 piatta; gli altri sette sono pi\u00f9 ricurvi e appiattiti lungo tutta la loro altezza; gradualmente i dentelli raggiungono l'apice.\nPostcrania.\nLa colonna vertebrale di \"Scipionyx\" comprende probabilmente 10 vertebre cervicali e 13 vertebre dorsali; a causa del fatto che l'esemplare \u00e8 solo un cucciolo, la differenziazione tra le due categorie non si \u00e8 completamente sviluppata, rendendo ogni distinzione piuttosto arbitraria. Con certezza sono presenti cinque vertebre sacrali. Il fossile conservava solo nove vertebre caudali; probabilmente il numero originale era di circa cinquanta. Le vertebre cervicali sono opistocele. L'epistrofeo \u00e8 pneumatizzato in quanto un pneumatoporo, un'apertura attraverso la quale un diverticolo delle sacche d'aria della base del collo potrebbe raggiungere il suo interno cavo, \u00e8 visibile a lato. Anche la terza, la quarta e la quinta vertebra mostrano pneumatopori ma la serie consecutiva ne \u00e8 priva, il che \u00e8 sorprendente in quanto si era ipotizzato che il processo di pneumatizzazione iniziasse posteriormente, proseguendo in avanti. Contrariamente a quanto affermato dallo studio del 1998, le coste cervicali sono molto allungate, circa tre volte i centri vertebrali.\nLe vertebre dorsali non sono pneumatizzate. Sono anfiplati a sezione ovale e presentano basse spine a profilo esagonale. Appena sotto la parte superiore della colonna vertebrale sul bordo anteriore e posteriore \u00e8 presente un piccolo processo a forma di becco. Interpretato come un ridotto complesso iposfene-ipantro nel 1998, un sistema di articolazioni vertebrali secondarie presente in molti teropodi, lo studio del 2011 lo ha interpretato invece come una coppia di punti di attacco per i tendini, come identificato nel 2006 in \"Compsognathus\". Eccezionalmente, con la tredicesima vertebra i due processi articolari costali, la parapofisi e la diapofisi, sono posizionati allo stesso livello. Le cinque vertebre sacrali non si sono ancora fuse in un vero e proprio bacino. Le vertebre della coda sono platycoelous con spine basse e chevron inclinati all'indietro.\nL'esemplare presenta almeno dodici paia di costole dorsali; alcuni elementi ossei spostati potrebbero rappresentare una tredicesima coppia. La terza e la quarta costola hanno estremit\u00e0 inferiori espanse che in vita probabilmente erano attaccate a costole sternali cartilaginee, a loro volta collegate ad uno sterno che nell'esemplare olotipico non si era ancora ossificato. Il ventre \u00e8 coperto da una serie di diciotto paia di gastralia o costole ventrali. Misteriose parti di fusto presenti in prossimit\u00e0 degli arti anteriori sono stati interpretati da Dal Sasso &amp; Maganuco come i resti di un diciannovesimo elemento anteriore costituito da due fusti completamente fusi omologhi ai normali elementi mediali di una coppia di gastralia; un osso simile a uno chevron \u00e8 stato riportato anche in \"Juravenator\". I gastralia formano uno schema a spina di pesce, gli elementi mediali sinistro e destro si sovrappongono alle loro estremit\u00e0 biforcute in modo che possano espandersi e contrarsi per accogliere i movimenti respiratori dell'addome.\nLa scapola \u00e8 relativamente diritta e circa sei o sette volte pi\u00f9 lunga che larga; la sua estremit\u00e0 superiore \u00e8 mancante. La sua estremit\u00e0 inferiore \u00e8 collegata a un coracoide semicircolare. La forcula \u00e8 ampia e pi\u00f9 o meno a forma di U con i suoi due rami angolati a 125\u00b0. L'arto anteriore \u00e8 piuttosto lungo; la sua lunghezza \u00e8 pari al 48% della lunghezza del corpo davanti al bacino. Soprattutto la mano \u00e8 allungata come \u00e8 tipico dei compsognatidi; ma come membro del gruppo, \"Scipionyx\" presenta comunque una mano relativamente corta. L'omero \u00e8 diritto con una cresta deltopettorale moderatamente sviluppata. L'ulna \u00e8 slanciata e di forma cilindrica con una lunghezza del 70% di quella dell'omero. Il polso \u00e8 costituito da due soli elementi: un osso radiale che ricopre l'estremit\u00e0 inferiore del radio e un osso a forma di disco al di sotto di esso; questo \u00e8 o il primo carpale inferiore ingrandito o una perfetta fusione senza soluzione di continuit\u00e0 del primo e del secondo carpale inferiore. Il metacarpo \u00e8 compatto e moderatamente allungato. I suoi tre elementi rispecchiano la forma delle dita che portano: il primo \u00e8 il pi\u00f9 corto e il pi\u00f9 grosso; il secondo il pi\u00f9 lungo; e il terzo \u00e8 intermedio in lunghezza e spessore. Il terzo dito \u00e8 eccezionalmente lungo per un comspognathide, con il 123% della lunghezza del pollice. Come l'articolazione inferiore del primo metacarpo \u00e8 smussato, il pollice diverge medialmente. Il suo artiglio non \u00e8 pi\u00f9 grande di quello del secondo dito. Gli artigli delle mani sono moderatamente ricurvi.\nNella bacino, l'ileo \u00e8 corto e piatto con il profilo superiore leggermente convesso. L'estremit\u00e0 posteriore \u00e8 rettangolare, il bordo anteriore ha una punta appendente a forma di uncino e vicino alla sua sommit\u00e0 \u00e8 presente una tacca circolare, un tratto che di solito \u00e8 considerato una sinapomorfia dei Tyrannosauroidea. L'osso pubico punta quasi verticalmente verso il basso ed \u00e8 quindi \"mesopubico\" o \"ortopubico\". \u00c8 relativamente corto con circa due terzi della lunghezza del femore. Ha un \"piede\" corto a forma di mazza da golf. L'ischio \u00e8 tre quarti della lunghezza del pube, posto ad un angolo di 54\u00b0 rispetto ad esso. Finisce in una piccola espansione. Sulla parte anteriore del suo corpo centrale \u00e8 presente un grande processo otturatore a forma d'ascia, l'attacco per il \"Musculus puboischiofemoralis externus\", che manca di una piccola tacca circolare tra il suo bordo inferiore e l'asta, sebbene questa mancanza sia normalmente associata al possesso di un \"processus obturatorius\" triangolare inferiore.\nDell'arto posteriore manca la parte inferiore della gamba. Il femore \u00e8 dritto e robusto. Il piccolo trocantere \u00e8 nettamente pi\u00f9 basso del grande trocantere e separato da esso da una stretta fessura. Ha la forma di un'espansione a forma d'ala sul davanti. Manca un accessorio o trocantere posteriore; allo stesso modo \u00e8 assente un quarto trocantere sulla diafisi posteriore. La tibia presenta solo una debole cresta cnemica, separata dal suo condilo esterno da un solco profondo e stretto, l'incisura tibiale. Il perone \u00e8 largo nella parte superiore ma ha un corpo centrale sottile.\nTessuti molli.\nL'olotipo conserva un insieme eccezionalmente ampio di tessuti molli per un dinosauro fossile. Sebbene alcuni tessuti muscolari (\"Santanaraptor\", \"Pelecanimimus\"), cartilagine (\"Juravenator\", \"Aucasaurus\") e intestino (\"Mirischia\") fossero gi\u00e0 stati ritrovati anche in dinosauri, \"Scipionyx\" \u00e8 unico nel preservare in qualche forma esempi della maggior parte dei principali gruppi di organi interni: sangue, vasi sanguigni, cartilagine, tessuto connettivo, tessuto osseo, tessuto muscolare, guaine di cheratina, apparato respiratorio e apparato digerente. Il tessuto nervoso e la pelle esterna, comprese eventuali squame o piume, sono invece assenti.\nI tessuti molli non sono presenti sotto forma di impronte ma come pietrificazioni tridimensionali, essendo stati sostituiti da fosfato di calcio con dettagli sorprendenti, anche a livello subcellulare; o come resti trasformati dei componenti biomolecolari originari.\nTessuto osseo.\nIl tessuto osseo originale non \u00e8 pi\u00f9 presente ma la mineralizzazione del fosfato di calcio ha preservato la struttura delle cellule ossee originarie, mostrando i singoli osteociti compresi i loro spazi cavi interni e i \"canaliculi\". Si sono conservati anche i vasi sanguigni interni dell'osso, in alcuni casi ancora vuoti all'interno. Su alcune ossa, tra cui parte del cranio e della mandibola, \u00e8 ancora visibile il periostio.\nLegamenti e cartilagine.\nDalla nona vertebra cervicale al dorso, le articolazioni vertebrali mostrano resti di capsule articolari. In alcuni punti tra le spine vertebrali sono visibili legamenti interspinali e sovraspinali molto sottili. Sei vertebre sono visibilmente ricoperte da sincondrosi cartilaginee, una caratteristica tipica giovanile. I cappucci cartilaginei sono presenti anche su tutte le articolazioni degli arti, anche i pi\u00f9 piccoli, e sono particolarmente spessi nelle articolazioni della spalla, del gomito e del polso. Anche il piede pubico \u00e8 ricoperto e l'ileo e l'osso pubico sono separati dalla cartilagine.\nSistema respiratorio.\nDell'apparato respiratorio si \u00e8 conservato poco. Non ci sono tracce di polmoni, n\u00e9 di sacche d'aria. L'unico elemento ancora presente \u00e8 costituito da un pezzo di trachea lungo sette millimetri di cui sono visibili una decina di anelli tracheali, i pi\u00f9 anteriori dei quali sono aperti nella parte superiore, conferendo loro una forma a C. Hanno una lunghezza media di 0,33 millimetri e sono separate da intercapedini spesse 0,17 millimetri. La trachea \u00e8 piuttosto sottile, con una larghezza preservata di un millimetro circa la met\u00e0 di quella che ci si aspetterebbe per un animale delle dimensioni dell'olotipo, e posizionata piuttosto in basso alla base del collo, incorporata nel tessuto connettivo.\nFegato, cuore, milza e timo.\nNella parte anteriore del torace \u00e8 visibile un cospicuo alone rosso, che forma una macchia grossolanamente circolare del diametro di diciassette millimetri. Nel 1998, \u00e8 stato suggerito che questo potrebbe rappresentare i resti del fegato in decomposizione, un organo ricco di sangue. Che il pigmento rosso fosse effettivamente derivato dal sangue, \u00e8 stato confermato nel 2011: un'analisi al microscopio elettronico a scansione ha indicato che la sostanza era costituita da limonite, ossido di ferro idrato, un probabile prodotto di trasformazione dell'emoglobina originale. Era presente anche la biliverdina, una componente biliare prevista nel fegato. Il sangue potrebbe anche aver avuto origine in parte dal cuore e dalla milza, due organi ugualmente ricchi di sangue, che i rettili hanno posizionati tra i due lobi del fegato.\nUn altro organo del torace, di cui potrebbero essere presenti tracce, \u00e8 il timo, che potrebbe aver contribuito ad una massa grigiastra di origine organica visibile alla base del collo; questo contiene anche tessuto connettivo e muscolare.\nApparato digerente.\nIl tratto digestivo pu\u00f2 essere per lo pi\u00f9 ricostruito, sia perch\u00e9 gli intestini sono ancora presenti, sia per la presenza degli ultimi pasti dell'animale. La posizione dell'esofago \u00e8 indicata da una serie lunga cinque millimetri di piccole particelle di cibo. Al di sotto della nona vertebra dorsale la posizione dello stomaco \u00e8 mostrata da un gruppo di piccole ossa di animali, l'organo stesso probabilmente \u00e8 stato dissolto dal suo stesso acido gastrico poco dopo la morte dell'animale. La posizione piuttosto arretrata dell'ammasso suggerisce che lo stomaco avesse una struttura doppia, con un proventricolo che secerneva enzimi seguito dal ventriglio muscolare. Non sono stati trovati gastroliti.\nProprio dietro la presunta posizione dello stomaco \u00e8 visibile un intestino molto cospicuo, che \u00e8 stato identificato come il duodeno, che si conserva in parte sotto forma di endocalco naturale, e in parte come pietrificazione che mostra ancora la struttura cellulare, compresa la mucosa e il tessuto connettivo. Alcuni vasi sanguigni mesentericii coprono l'intestino sotto forma di tubi cavi lunghi fino a un centimetro e larghi da 0,02 a 0,1 millimetri. Il duodeno forma un'ampia ansa, la cui parte discendente \u00e8 diretta prima verso il basso verso la gastralia e poi scorre verso la parte posteriore. L\u00ec in una curva a gomito, le cui pieghe sono chiaramente visibili, gira in avanti, procedendo come un tratto ascendente, la sua parte visibile termina vicino allo stomaco. A questo punto il tratto \u00e8 diretto alla sinistra del corpo, perpendicolare alla lastra fossile, e quindi non \u00e8 pi\u00f9 possibile seguirne l'andamento. Accanto e leggermente al di sopra, affiora una parte successiva dell'intestino che \u00e8 stata interpretata come il digiuno. Questo intestino pi\u00f9 sottile si rivolge all'indietro, correndo parallelamente al tratto ascendente del duodeno e infine scomparendo sotto di esso, a livello della dodicesima vertebra dorsale. Apparentemente viene fatto un cappio in avanti perch\u00e9 riemerge al di sotto della decima vertebra dorsale, prima correndo verso l'alto e poi girando all'indietro sotto la colonna vertebrale posteriore: probabilmente dopo la morte la sua posizione si \u00e8 parzialmente spostata verso l'alto. Il digiuno sembra fondersi con un ileo eccezionalmente corto. Una contrazione al di sotto della tredicesima vertebra dorsale potrebbe indicare il passaggio al retto. Il cieco sembra assente. Il retto scorre all'indietro tra i corpi superiori del pube e gli ischi. Quindi si piega verso il basso parallelamente al corpo dell'ischio, alla fine di esso tornando verso l'alto. In questa parte finale sono ancora presenti le feci. La cloaca non \u00e8 conservata. Dal Sasso &amp; Maganuco hanno suggerito che l'uscita della cloaca fosse piuttosto bassa, a livello dei piedi ischiatici e che una valvola rettocoprodaea separasse feci e urina.\nTra il bordo anteriore delle aste pubiche e la parte posteriore dell'intestino \u00e8 presente un ampio spazio vuoto. Inoltre, il retto sembra correre in una posizione molto alta come se fosse spinto verso l'alto da qualcosa. Secondo Dal Sasso &amp; Maganuco, in vita questo spazio sarebbe stato riempito dal sacco vitellino del piccolo; alla schiusa i giovani di rettili in genere non hanno assorbito tutto il tuorlo e utilizzano i nutrienti residui per integrare l'assunzione di cibo durante le prime settimane.\nTessuto muscolare.\nIn diversi punti fossile \u00e8 presente del tessuto muscolare. Il grado di conservazione \u00e8 spesso eccezionale, con non solo le singole fibre ancora distinguibili, ma anche le singole cellule e persino i sarcomeri subcellulari. Tra i fossili di dinosauro, tali sarcomeri sono noti solo da \"Santanaraptor\", le cui fibre muscolari sono quattro volte pi\u00f9 spesse. Il materiale organico originario \u00e8 stato sostituito da piccoli globi cavi, le cui pareti sono costituite da cristalli euedrici di apatite.\nNella massa organica grigia alla base del collo sono presenti fibre muscolari che sono state identificate come appartenenti al \"Musculus sternohyoideus\" e al \"Musculus sternotrachealis\". Tra la sesta e la settima vertebra dorsale \u00e8 visibile una macchia di fibre muscolari appartenenti o al \"Musculus transversospinalis\" o al \"Musculus longissimus dorsi\". Davanti all'ischio destro sono presenti fibre muscolari che corrono dal piede ischiatico in direzione del femore. La loro identit\u00e0 \u00e8 incerta: potrebbero appartenere al \"Musculus puboischiofemoralis pars medialis\" (il \"Musculus adductor femoris I\" dei coccodrilli) ma in tal caso questo muscolo con (alcuni) teropodi non aviari non sarebbe ancorato al processo otturatorio. Le fibre potrebbero anche rappresentare un muscolo sconosciuto. In ogni caso confutano una congettura di Gregory S. Paul secondo cui non ci sarebbe alcuna connessione muscolare tra l'ischio e il femore. Al di sopra del tratto retto \u00e8 presente un'ampia area di fibre muscolari orizzontali non segmentate, probabilmente rappresentanti il \"Musculus caudofemoralis longus\" non segmentato della base della coda, il principale muscolo retrattore operante sul femore. Queste fibre sono poligonali in sezione trasversale e mostrano anche gli spazi intercellulari. Al di sotto di alcune vertebre della base della coda sono presenti i legamenti connettivi tra i chevron, che formano il legamento interemale, ma anche alcune piccole fibre muscolari e alcuni misteriosi tubi cavi disposti a spina di pesce; questi ultimi forse rappresentano i miosepta dei miotomi, i segmenti del \"Musculus iliocaudalis\" o del \"Musculus ischiocaudalis\".\nGuaine di cheratina.\nSu tutti gli artigli conservati nel fossile (quelli dei piedi sono andati perduti) sono visibili guaine di cheratina. Questi hanno una colorazione pi\u00f9 scura sulla parte superiore che sulla parte inferiore, il che suggerisce che il materiale originale della guaina \u00e8 ancora presente, ma questo non \u00e8 stato ancora testato direttamente da un'analisi chimica per paura di danneggiare queste delicate strutture che erano viste come una parte essenziale del l'integrit\u00e0 del prezioso esemplare. Le guaine di cheratina degli artigli delle mani estendono i nuclei ossei di circa il 40%, continuando come una falce la curva ossea e terminando con punte acuminate. Su alcuni artigli le guaine si sono in parte distaccate; su altri sono stati appiattiti o divisi.\nTegumento.\nIl fossile non conserva alcuna traccia di pelle, scaglie o piume. Nel 1999, Philip J. Currie ipotizz\u00f2 che ci\u00f2 potesse essere frutto di una male interpretazione dell'esemplare, suggerendo che i tubi trovati alla base della coda rappresentassero i filamenti delle protopiume. Nel 2011, tuttavia, Dal Sasso &amp; Maganuco hanno respinto questa interpretazione perch\u00e9 i tubi si assottigliano ad entrambe le estremit\u00e0, mentre si prevede che i filamenti del tegumento abbiano solo un'estremit\u00e0 superiore rastremata. Tuttavia, Dal Sasso &amp; Maganuco ritengono probabile che \"Scipionyx\" in vita fosse ricoperto da un manto di protopiume, in quanto sono state ritrovate in diversi esemplari di compsognatidi, come \"Sinosauropteryx\" e \"Sinocalliopteryx\".\nClassificazione.\nPoich\u00e9 l'unico fossile conosciuto di questa specie appartiene a un esemplare molto immaturo, stabilire la sua esatta collocazione nell'albero filogenetico dei teropodi \u00e8 piuttosto complicato. Questo avviene perch\u00e9 gli esemplari giovani tendono a presentare caratteri ancestrali, che potrebbero collocarlo in una posizione pi\u00f9 basale di quella reale. Inizialmente l'esemplare venne considerato un maniraptoriforme. Nella monografia pubblicata nel 2011 gli autori inclusero un'analisi filogenetica, che indic\u00f2 l'appartenenza di \"Scipionyx\" a Compsognathidae, come sister taxon di \"Orkoraptor\". Tuttavia, Dal Sasso &amp; Maganuco hanno sottolineato che, a causa dei resti limitati, la posizione di \"Orkoraptor\" \u00e8 provvisoria.\nQuesto cladogramma mostra la posizione di \"Scipionyx\" all'interno dell'albero Coelurosauria, secondo lo studio del 2011:\nNel 2021, uno studio proposto da Andrea Cau rivalut\u00f2 la classificazione di questo esemplare e la classificazione dei compsognathidi in generale. Secondo lo studio di Cau, i compsognathidi sarebbero un \"falso clade\" (un assemblaggio polifiletico) e buona parte dei generi ascritti rappresenterebbe in realt\u00e0 forma giovanili o pulcini di altri teropodi tetanuri, affermando che le stesse caratteristiche usate per differenziare il gruppo dalle altre famiglie di teropodi, siano in realt\u00e0 le caratteristiche tipiche dei pulcini dei grandi tetanuri basali. Nel suo studio, Cau propone una nuova procedura per classificare questi animali, applicandola a \"Juravenator\", \"Scipionyx\" e \"Sciuromimus\", ottenendo una possibile posizione filogenetica che non fosse intaccata dall'immaturit\u00e0 degli esemplari. Secondo questa nuova procedura, \"Juravenator\" e \"Sciuromimus\" risultano essere dei megalosauroidi, mentre \"Scipionyx\" risulta un carcharodontosauride. Questa interpretazione sarebbe avvalorata, anche, dalla somiglianza del mascellare di \"Scipionyx\" con quello di un pulcino di \"Allosaurus\". Tale collocazione, inoltre, andrebbe a spiegare la discrepanza di dimensioni tra l'esemplare tipo di \"Scipionyx\" e le dimensioni adulte stimate per i presunti compsognathidi adulti, pi\u00f9 in linea con le dimensioni dei grandi carcharodontosauridi.\nStoria della scoperta.\nL'olotipo, e unico esemplare di \"Scipionyx\", \u00e8 stato rinvenuto nella primavera del 1981 da Giovanni Todesco, appassionato di fossili, e da sua moglie, che lo recuperarono, assieme ad altri otto fossili, nella piccola cava \"Le Cavere\" ai margini del paese di Pietraroja, a circa settanta chilometri a nord-est di Napoli. L'esemplare si era conservato nella formazione marina di Pietraroja, nota per i suoi fossili insolitamente ben conservati. Todesco pensava che i resti appartenessero ad una qualche sorta di rettile preistorico e lo port\u00f2 a casa sua. Todesco prepar\u00f2 personalmente la sua scoperta nella propria cantina a San Giovanni Ilarione, vicino a Verona, asportando, senza l'ausilio di alcuno strumento ottico, parte della matrice gessosa dalla superficie delle ossa e ricoprendole con colla vinilica. Rinforz\u00f2 inoltre la lastra di pietra aggiungendo dei pezzi al bordo e su uno di questi aggiunse una finta coda in resina poliestere in quanto la coda originale era quasi del tutto assente, non essendo riuscito a recuperarla completamente. All'inizio del 1993 Todesco, che aveva soprannominato l'esemplare, \"cagnolino\", per le sue fauci dentate, port\u00f2 l'esemplare all'attenzione del paleontologo Giorgio Teruzzi del Museo Civico di Storia Naturale di Milano, che lo identific\u00f2 come un giovane dinosauro teropode e lo soprannomin\u00f2 Ambrogio, dal nome del santo patrono di Milano. Non essendo egli stesso un esperto nel campo degli studi sui dinosauri, chiam\u00f2 in aiuto il collega padre Giuseppe Leonardi. In Italia tali reperti sono per legge di propriet\u00e0 dello Stato e Todesco fu convinto dal giornalista scientifico Franco Capone a denunciare il ritrovamento alle autorit\u00e0: il 15 ottobre 1993 Todesco consegn\u00f2 personalmente il fossile alla \"Direzione Archeologica di Napoli\". L'esemplare \u00e8 stato inserito nella collezione della Soprintendenza regionale per i Beni Archeologici di Salerno, Avellino, Benevento e Caserta di Salerno, alla quale appartiene ancora ufficialmente; il 19 aprile 2002 l'esemplare venne messo in una propria esposizione al Museo Archeologico di Benevento. Todesco fu denunciato per furto e i carabinieri sequestrarono tutta la sua collezione di fossili. Alla presentazione del fossile a Milano, Todesco fu obbligato a non presentarsi. La sentenza di assoluzione dall'accusa di aver trafugato fossili arriv\u00f2 infine nel 2004, riconoscendo a Todesco di essere \u00abun benemerito della ricerca e salvaguardia dei Beni culturali\u00bb.\nNel 1993, Teruzzi e Leonardi riportato scientificamente il ritrovamento, generando un notevole interesse mediatico, in quanto si trattava del primissimo dinosauro rinvenuto in Italia. La popolare rivista \"Oggi\" soprannomin\u00f2 l'esemplare Ciro, tipico nome da ragazzo napoletano, da un'idea del caporedattore Pino Aprile. Giovanni Todesco avrebbe poi raccontato la sua versione del ritrovamento di Ciro nel libro \"Due figli e un dinosauro\", uscito nel maggio del 2013. Nel 1994, Leonardi pubblic\u00f2 un articolo pi\u00f9 ampio sulla scoperta. Nel 1995, Marco Signore dell'Universit\u00e0 degli Studi di Napoli Federico II present\u00f2 una tesi con una lunga descrizione dell'esemplare, nominandolo \"Dromaeodaimon irene\". Ma poich\u00e9 la tesi non venne mai pubblicata, questo nome \u00e8 rimasto un \"nomen ex dissertatione\" non valido. Nel frattempo, a Salerno, Sergio Rampinelli aveva iniziato un'ulteriore preparazione del fossile, durata trecento ore, rimuovendo la finta coda, sostituendo la colla vinilica con un moderno conservante in resina e portando a termine la pulizia delle ossa. In questa occasione si scopr\u00ec che l'esemplare conservava ancora ampie parti di tessuti molli.\nNel 1998, \"Ciro\" apparve sulla copertina di \"Nature\", con il suo nome binomiale ufficiale, \"Scipionyx samniticus\", datogli da Marco Signore e Cristiano Dal Sasso. Il nome del genere, \"Scipionyx\", deriva dal nome latino Scipione e dal greco \u1f44\u03bd\u03c5\u03be/\"onice\" ossia \"artiglio\", e significa \"artiglio di Scipione\". \"Scipione\" si riferisce sia a Scipione Breislak, il geologo del XVIII secolo che scrisse la prima descrizione della formazione in cui fu ritrovato il fossile, sia a Scipione l'Africano, il famoso console romano che lott\u00f2 contro Annibale. Il nome specifico, \"samniticus\", significa \"Dal Sannio\", nome latino della regione intorno a Pietraroja. Durante la descrizione vennero considerati diversi nomi, come \"Italosaurus\", \"Italoraptor\" e \"Microraptor\". Quest'ultimo sarebbe stato utilizzato in futuro per un genere di dromaeosauride \"dalle quattro ali\" scoperto in Cina pochi anni dopo.\nL'olotipo SBA-SA 163760, e unico resto fossile conosciuto di questo genere, risale all'Albiano inferiore, circa 110 milioni di anni, ed \u00e8 costituito da uno scheletro quasi completo di un individuo giovane, privo solo dell'estremit\u00e0 della coda, delle zampe inferiori e dell'artiglio del secondo dito destro. Il fossile conserva ancora ampie porzioni di tessuti molli, ma non presenta alcun tegumento, come squame o piume. Dal 15 aprile del 2005 un calco dell'olotipo si trova presso il luogo del ritrovamento, al Paleolab, un museo realizzato presso l'area geopaleontologica di Pietraroja e altri al Museo Civico di Storia Naturale di Milano, al Museo di Storia Naturale del Mediterraneo di Livorno, al Centro Didattico Ambientale Vivere i Parchi di Candia C.se (TO) e al MUSE di Trento, mentre l'originale \u00e8 custodito dalla Soprintendenza Archeologica di Salerno, Avellino, Benevento e Caserta.\nData l'eccezionale importanza del ritrovamento, tra il dicembre 2005 e l'ottobre 2008 il fossile \u00e8 stato oggetto di uno studio approfondito a Milano, sfociando in una monografia di dal Sasso e Simone Maganuco pubblicata nel 2011, contenente la descrizione pi\u00f9 ampia di una singola specie di dinosauro mai eseguita.\nNel 2021, il paleontologo italiano Andrea Cau ha informalmente proposto che l'olotipo di \"Scipionyx\" rappresenti un pulcino di carcharodontosauro.\nPaleobiologia.\nDieta.\nL'esemplare tipo fornisce anche informazioni dirette sulla dieta di \"Scipionyx\", in quanto l'eccezionale esemplare conserva ancora i resti di una serie completa di pasti consecutivi, forse tutto ci\u00f2 che l'animale ha mangiato durante la sua breve vita. Questi confermano ci\u00f2 che gi\u00e0 si poteva gi\u00e0 concludere dalle sue affinit\u00e0 filogenetiche e dalla sua costituzione generale: \"Scipionyx\" era un predatore di piccoli animali.\nNel tratto esofageo sono presenti circa otto squame e alcuni frammenti ossei. Dal Sasso &amp; Maganuco conclusero che questi non fossero stati ingeriti come elementi sciolti ma fossero i resti di un pasto, in parte rigurgitato dallo stomaco durante gli ultimi spasmi della morte. Nella stessa posizione dello stomaco, \u00e8 visibile un grappolo di piccole ossa. Queste includono una caviglia con un metatarso largo tre millimetri costituito da cinque metatarsi articolati, una vertebra caudale e l'estremit\u00e0 superiore di un'ulna. Se i resti rappresentano un singolo animale, \u00e8 probabile che sia un membro di Mesoeucrocodylia o qualche lepidosauro simile ad una lucertola; la taglia sembrerebbe indicare la seconda possibilit\u00e0. Nel tratto discendente del duodeno sono presenti due grappoli di squame di lucertola e, pi\u00f9 in basso, una vertebra di pesce. Il digiuno mostra un grappolo composto da una dozzine di vertebre di pesce, probabilmente appartenute a un membro di Clupeomorpha. Un secondo gruppo di vertebre \u00e8 stato trovato al confine tra digiuno e ileo. Il tratto finale del retto contiene ancora delle feci in cui sono visibili un pezzo di pelle che mostra diciassette squame di un pesce osteoglossiforme di nove stagioni, a giudicare dalle linee di crescita delle squame.\nLa posizione di questi elementi all'interno dell'apparato digerente dell'animale, permettono di ricostruire la sequenza in cui questi sono stati ingeriti: prima un pesce lungo dai 4 ai 5 centimetri; poi un pesce pi\u00f9 piccolo di 2-3 centimetri; poi una lucertola lunga da 10 a 12 centimetri; un lepidosauro lungo da 15 a 40 centimetri (a seconda dell'identificazione); e infine alcuni vertebrati indeterminati. Insieme rappresentano una dieta variegata che dimostra che \"Scipionyx\" era un predatore generalista opportunista. Le lucertole furono probabilmente catturate mentre ancora vive, indicando una certa agilit\u00e0 dell'animale, mentre i pesci furono probabilmente raccolti sulla a costa a seguito di una mareggiata. Se la lucertola ritrovata nello stomaco di \"Scipionyx\" fosse stata davvero lunga 40 centimetri, \u00e8 altamente improbabile che il cucciolo di pari dimensioni fosse stato in grado di sottometterla, indicando forse delle cure parentali.\nFisiologia.\n\"Scipionyx\" \u00e8 considerato uno dei vertebrati fossili pi\u00f9 importanti mai scoperti, dopo che una lunga e scrupolosa \"autopsia\" ha rivelato la singolare fossilizzazione di porzioni dei suoi organi interni. Si ritiene che \"Scipionyx\" vivesse in una regione ricche di lagune poco profonde. Questi corpi idrici erano carenti di ossigeno, portando all'eccezionale conservazione dell'esemplare di \"Scipionyx\", in modo simile a quella avvenuta per gli esemplari di \"Archeopteryx\" in Germania. Parti della trachea, intestino, fegato, vasi sanguigni, cartilagine, guaine di cheratina, tendini e muscoli si sono fossilizzati nel fine calcare. Il fegato dell'esemplare \u00e8 stato conservato sotto forma di un alone di ematite rossa, mantenendo la forma che aveva quando l'animale era ancora vivo. Il ritrovamento ha una grande importanza poich\u00e9 fino alla scoperta di \"Scipionyx\" gli studiosi potevano solo ipotizzare in che modo gli organi dei dinosauri potessero essere disposti. L'esemplare olotipo fornisce quindi informazioni dirette uniche sulla fisiologia dei dinosauri non-aviari, in particolare per quanto riguarda la digestione, la respirazione e l'ontogenesi.\nDigestione.\nIl tratto digestivo di \"Scipionyx\" \u00e8 generalmente corto e largo. La lunghezza complessiva dell'intestino, inferiore a quanto previsto, indica che \"Scipionyx\" fosse in grado di elaborare il cibo in modo molto efficiente.[3] L'efficienza era migliorata dalle visibili pieghe dell'intestino, le \"plicae circulares\", allargando la superficie di assorbimento. Tuttavia, Dal Sasso &amp; Maganuco hanno sottolineato che un breve tratto intestinale non implica necessariamente un periodo di assorbimento pi\u00f9 breve; la ritenzione del cibo poteva anche essere prolungata per ottimizzare l'assorbimento dei nutrienti. La maggior parte dei predatori vertebrati esistenti \u00e8 in grado di estrarre circa il 75% del valore energetico dalla carne delle proprie prede.\nLe ossa nella regione dello stomaco di \"Scipionyx\" non erano incise dall'acido dello stomaco, il che indica che questo pasto avesse meno di un giorno. \u00c8 possibile che l'uscita dello stomaco fosse troppo stretta per far passare questi resti e che l'acido fosse usato per estrarre il calcio dalle ossa, un nutriente necessario per un giovane animale in crescita. Nella maggior parte dei vertebrati, il successivo tratto digestivo non \u00e8 in grado di digerire ulteriormente le ossa, pertanto i resti ossei sarebbero stati successivamente rigurgitati. Tuttavia, la presenza di vertebre nell'intestino suggerisce che l'uscita fosse abbastanza ampia da far passare le ossa, e che i teropodi non-aviari in questo campo, fossero pi\u00f9 simili agli attuali Lepidosauromorpha che agli archosauri odierni che rigurgitano le ossa che non sono in grado di digerire. Ci\u00f2 \u00e8 confermato anche da un alto contenuto osseo nei coproliti dei grandi teropodi. Il pesce contiene molto calcio ed \u00e8 possibile che il giovane \"Scipionyx\" lo avesse cercato istintivamente. La presenza di pelle nelle feci era prevista, in quanto la pelle non \u00e8 facilmente digeribile.\nLe parti ossee del grande lepidosauro rinvenuto nello stomaco erano state rese pi\u00f9 digeribili sminuzzandole in piccoli pezzi. Secondo Dal Sasso &amp; Maganuco il cucciolo non sarebbe stato in grado di smembrare da solo la preda, il che potrebbe essere un indizio a delle estese cure parentali, in quanto \u00e8 improbabile che l'animale avesse per caso trovato una carcassa ordinatamente fatta in pezzi facilmente inghiottibili, specie la carcassa di un animale facilmente inghiottibile intero da predatori o spazzini.\nRespirazione.\nSebbene la maggior parte del sistema respiratorio non si sia preservata, alcune conclusioni di vasta portata sono state tratte dalle prove indirette disponibili. Nel 1999, John Ruben e.a. ha dedotto che \"Scipionyx\" avesse un sistema respiratorio diverso dagli uccelli, e pi\u00f9 simile a quello dei coccodrilli, basandosi su un'analisi di immagini del fossile che sembravano indicare la presenza di un diaframma. Il grosso fegato avrebbe diviso completamente la cavit\u00e0 corporea in una sezione anteriore per cuore e polmoni e una sezione posteriore per l'intestino. Ci\u00f2 avrebbe indicato la presenza di polmoni settati, ventilati da un diaframma epatico-pistone, azionato dal fegato e da un \"Musculus diaframmaticus\", che nel fossile era visibilmente attaccato al pube. Un tale sistema sarebbe un argomento contro l'idea che gli uccelli, i cui polmoni sono ventilati da sacche d'aria, siano teropodi celurosauri, e un'indicazione che i teropodi fossero a sangue freddo.\nLe conclusioni di John Ruben, tuttavia, sono state messe in discussione da alcuni scienziati, come Lawrence Witmer. Lo studio del 2011 ha concluso che, siccome il fegato era preservato come un vago alone, che rappresentava fluidi corporei che dopo la morte avrebbero potuto coprire una superficie pi\u00f9 ampia degli organi da cui provenivano, le sue esatte dimensioni ed estensione non possono essere determinate. In ogni caso, non \u00e8 stato possibile osservare direttamente un diaframma o una sua possibile posizione. Anche il fegato di diversi uccelli ha grandi dimensioni, il che dimostra che un tale tratto \u00e8 compatibile con un sistema respiratorio a sacca d'aria. La piccola cavit\u00e0 presente davanti all'alone sembrava indicare la presenza di piccoli polmoni rigidi simili a quelli degli uccelli. Il presunto \"M. diaframmaticus\" \u00e8 stato dimostrato essere un artefatto causato dalla lucidatura e incisione di noduli di calcite di origine non organica durante la preparazione, creando l'illusione delle fibre muscolari.\nLo spazio vuoto tra le ossa pubiche e l'intestino \u00e8 stato ipotizzato da G.S. Paul e David Martill come la sede di una grande sacca d'aria. Dal Sasso &amp; Maganuco, tuttavia, respinsero questa interpretazione perch\u00e9 negli uccelli odierni la sacca d'aria dell'addome posteriore non forza l'intestino in avanti. Secondo Dal Sasso &amp; Maganuco, quest'area ospitava pi\u00f9 probabilmente un grande sacco vitellino. La presenza di sacche d'aria \u00e8 comunque probabile data la pneumatizzazione delle vertebre. Vertebre senza pneumatopori avrebbero indicato i confini tra tre sistemi di sacche d'aria: quelli della base del collo, dei polmoni e dell'addome. Le teste a doppia costola indicherebbero un torace piuttosto rigido, ventilato dalle gastralie. Tuttavia, un sistema di processi uncinati sulle costole come nei Maniraptoriformes, che permette alla gabbia toracica di muoversi in modo flessibile, in articolazione con uno sterno ossificato, non \u00e8 presente in \"Scipionyx\".\nCrescita.\nL'olotipo di \"Scipionyx\" \u00e8 un raro esempio di pulcino di teropode non-aviario; altri importanti esempi di esemplari molto giovani sono i pulcini di \"Byronosaurus\" che per\u00f2 sono molto meno completi. La giovane et\u00e0 si riflette nelle proporzioni e nel basso grado di ossificazione e fusione di diversi elementi scheletrici. Il tratto giovanile pi\u00f9 evidente \u00e8 la testa relativamente grande e corta rispetto al resto del corpo.\nDal Sasso e Maganuco hanno cercato di determinare l'et\u00e0 assoluta del cucciolo. Il fatto che la fontanella non si fosse ancora chiusa pone un limite massimo di et\u00e0 di circa cinque settimane. Un limite ancora pi\u00f9 basso \u00e8 indicato dalla mancata sostituzione di un dente, che negli archosauri inizia al massimo dopo poche settimane. L'et\u00e0 pi\u00f9 precisa \u00e8 data dalle dimensioni del sacco vitellino, che indica un'et\u00e0 di circa tre giorni, con un limite massimo di una settimana. Nonostante la sua giovanissima et\u00e0, il piccolo era in grado di camminare, come dimostra la completa ossificazione dell'ileo. Tuttavia, ci\u00f2 non implica che \"Scipionyx\" fosse precoce poich\u00e9 anche negli uccelli altriciali quest'osso del bacino si ossifica completamente entro pochi giorni dalla schiusa.\nPaleoecologia.\nIl luogo in cui \u00e8 stato rinvenuto l'esemplare di \"Scipionyx\", risale all'Albiano e faceva parte della Placca Adriatica, all'epoca in gran parte ricoperta da un mare poco profondo, il Paratetide. Tuttavia, era presente anche un po' di terraferma, ma non \u00e8 certo per quanto si estendesse, se si trattassero di isole o facessero parte di una massa di terra pi\u00f9 grande. I sedimenti marini del \"Plattenkalk\" di Pietraroja si depositarono, probabilmente, in prossimit\u00e0 di un pezzo della piattaforma appenninica, pezzo che forse formava una piccola isola tra l'attuale centro Italia e la Tunisia. Da ci\u00f2 si \u00e8 concluso che l'habitat di \"Scipionyx\" doveva essere un ambiente insulare o peninsulare, e lo stesso \"Scipionyx\" rappresentava uno degli animali pi\u00f9 grandi del suo ecosistema.\nTuttavia, esistono anche indicazioni che suggeriscono che questi territori fossero regolarmente interconnessi per formare isole molto pi\u00f9 estese, o ponti di terra che consentivano ad animali molto pi\u00f9 grandi, come sauropodi e grandi teropodi, di spostarsi tra i vari continenti. Se cos\u00ec fosse, questi animali non si soffermarono a lungo quando la superficie terrestre si framment\u00f2 nuovamente, perch\u00e9 non ci sono segni di nanismo insulare, una riduzione delle dimensioni come adattamento alla diminuzione delle risorse in un terreno insulare. Allo stesso modo, lo stesso \"Scipionyx\" non \u00e8 un esempio di nanismo insulare tra i suoi parenti. A causa delle sue piccole dimensioni, \"Scipionyx\" non avrebbe avuto problemi a sopravvivere in ambienti insulari dalle risorse limitate. Tuttavia, Dal Sasso &amp; Maganuco non considerano \"Scipionyx\" come un residente permanente di queste piccole isole, ma pi\u00f9 probabilmente come un immigrato recente arrivato durante un'ondata di dispersione, probabilmente dal Nordafrica. Dal Sasso &amp; Maganuco hanno anche ammesso che ci\u00f2 era in contrasto con la loro stessa analisi filogenetica, che mostrava \"Scipionyx\" era un compsognatide basale, ma sottolinearono che la filogenesi ottenuta era incerta a causa dello stato giovanile dell'esemplare fossile. Tuttavia, sempre pi\u00f9 evidenze geologiche e paleontologiche supportano l'ipotesi che per almeno una parte del Mesozoico, i territori italiani fossero in gran parte emersi, e che probabilmente, formassero un promontorio del Nordafrica, con evidenze paleontologiche che mostrerebbero un'ampia estensione di terre emerse che comprendeva almeno parte di Lazio, Campania e Sicilia. Inoltre, la presenza di resti di titanosauri risalenti a quasi lo stesso periodo, e tradizionalmente identificati come casi di nanismo insulare, aggiunge maggiori prove all'idea che questi animali vivessero ed interagirono insieme in una vasta estensione di terraferma, indicando la presenza di una fauna italica durante l'Aptiano-Albiano, analoga alle faune nordafricane dello stesso tempo, e con le quali era probabilmente in connessione diretta. \nGli animali terrestri effettivamente rinvenuti nei giacimenti di Pietraroja sono tutti di piccola taglia, ed includono le lucertole \"Chometokadmon\" e \"Eichstaettisaurus gouldi\", un parente del pi\u00f9 antico \"Eichstaettisaurus schroederi\" di quaranta milioni di anni; il rhynchocephalo \"Derasmosaurus\" e l'anfibio \"Celtedens megacephalus\"."}
{"id": "632086", "revid": "245802", "url": "https://it.wikipedia.org/wiki?curid=632086", "title": "Zio Paperone e le guerre planetarie", "text": "Zio Paperone e le guerre planetarie \u00e8 una storia a fumetti disney sceneggiata da Guido Martina e disegnata da Giovan Battista Carpi. \u00c8 stata pubblicata per la prima volta in Italia su Topolino n.1172 e 1173.\nTrama.\nZio Paperone sta dormendo beatamente quando suona l'allarme. Lui si alza di botto e si dirige verso il cervellone elettronico per scoprire quale dei suoi tanti depositi sta per essere scassinato. Scopre che \u00e8 quello su \"Gau\" (che scopriremo poi essere la luna; G sta per \"Gold\" (oro in inglese) e \"Au\" sta per il simbolo chimico dell'oro) e va a svegliare i nipoti.\nPaperone, Paperino e Qui, Quo, Qua partono per \"Gau\" per evitare che il furto riesca e scoprono che i ladri sono delle rane chiamate \"B.B.\". Durante il viaggio di ritorno una tempesta cosmica colpisce l'astronave e i paperi finiscono su un altro pianeta che scambiano in un primo momento per i Paesi Bassi (in questo pianeta ci sono infatti molti mulini a vento e tulipani).\nI paperi incontrano il re del pianeta (che \u00e8 tale e quale a Zio Paperone). La principessa (che \u00e8 tale e quale a Paperina) viene rapita dalle truppe del re della luna di quel pianeta (che \u00e8 tale e quale a Rockerduck) e Paperino, innamoratasi perdutamente di lei, decide di salvarla. Quindi arriva sulla luna e con l'aiuto dello zio e dei nipoti riesce a sconfiggere il re della luna e salvare la principessa. Alla fine Zio Paperone riceve come ricompensa dei tulipani d'oro mentre Paperino, che aveva deciso di sposare la principessa e di restare l\u00ec, quando scopre che sul pianeta il sole non tramonta mai e che l\u00ec si lavora 24 ore su 24 cambia subito idea e decide di tornare sulla terra."}
{"id": "632094", "revid": "93556", "url": "https://it.wikipedia.org/wiki?curid=632094", "title": "Monte Cammarata", "text": "Il monte Cammarata (1.578\u00a0m) \u00e8 una montagna del libero consorzio comunale di Agrigento, in Sicilia. Il monte \u00e8 sito nei comuni di Cammarata e San Giovanni Gemini.\nNome.\nAttestato dal I secolo come \"Gemellos Colles\", la sua etimologia deriva dalla conformazione orografica a duplice vetta in relazione a quella del vicino monte Gemini (1.397\u00a0m).\nDescrizione.\nLa cima del monte \u00e8 raggiungibile per mezzo di una strada di circa 16\u00a0km, innestandosi nella strada provinciale che collega i centri abitati di Cammarata e Santo Stefano Quisquina. Grazie alla sua forma piramidale e posizione orografica in cui si trova la montagna, in cima sono stati costruiti dei ripetitori TV che trasmettono in varie province della regione.\nDalla vetta, nelle giornate limpide, a est \u00e8 visibile la cima dell'Etna (3.340 m) mentre a nord si scorge il gruppo montuoso delle Madonie, il Monte San Calogero (1.326 m) e uno scorcio del Mar Tirreno, pi\u00f9 a ovest la Rocca Busambra (1.613 m) fino ai monti di Palermo e i monti del trapanese e a sud la catena dei Sicani tra cui il Monte delle Rose (1.436 m) e le coste del Mar Mediterraneo."}
{"id": "632099", "revid": "109238518", "url": "https://it.wikipedia.org/wiki?curid=632099", "title": "Temperatura di N\u00e9el", "text": "La temperatura di N\u00e9el, TN, \u00e8 la temperatura al di sopra della quale un materiale antiferromagnetico diventa paramagnetico: vale a dire la temperatura a cui l'ordinamento macroscopico dei domini magnetici cristallini nel materiale viene distrutto.\nLa temperatura di N\u00e9el per i materiali antiferromagnetici \u00e8 analoga alla Temperatura di Curie, TC, per i materiali ferromagnetici. Deve il suo nome allo scopritore, Louis N\u00e9el (1904-2000), che per i suoi lavori su questo argomento ricevette il premio Nobel 1970 per la Fisica.\nTemperature di N\u00e9el di alcune sostanze:"}
{"id": "632100", "revid": "6923", "url": "https://it.wikipedia.org/wiki?curid=632100", "title": "Modone", "text": "Modone () \u00e8 un ex comune della Grecia nella periferia del Peloponneso di abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Pylos-Nestoras.\nModone deve la sua importanza storica al fatto di essere stata per lungo tempo una delle pi\u00f9 importanti basi navali della Repubblica di Venezia.\nLa citt\u00e0 \u00e8 situata sulla costa ionica del Peloponneso, tra Navarino e Capo Gallo, di fronte alle isole Sapienza e Cabrera. In epoca veneziana vi facevano scalo quasi tutte le navi veneziane sulla rotta tra Venezia e il Levante, nonch\u00e9 tutte le navi di pellegrini in viaggio verso la Terrasanta. Per la sua posizione strategica a guardia dell'imbocco dell'Adriatico, la fortezza di Modone fu tenuta in grande considerazione dalla Serenissima e soprannominata (analogamente al vicino porto di Corone) \"Venetiarum ocellae\" (\"occhi di Venezia\").\nStoria.\nEpoca antica.\nModone divenne famosa durante la Guerra civile romana fra Marco Antonio e Ottaviano.\nNell'estate dell'anno 32 Antonio, assieme alla regina d'Egitto Cleopatra, aveva predisposto il suo esercito a \nPatrasso e la sua flotta nell'ampio Golfo di Ambracia, vicino ad Azio, l'attuale \"Aktio-Vonitsa\", disponendo una serie di presidi da nord, nell'isola di Corf\u00f9, a sud, a Modone, nel Peloponneso.\nEra un dispositivo di rifornimenti efficace ma di fatto incontrollabile: l'abile ammiraglio Agrippa, cui Ottaviano aveva delegato le operazioni militari, conquist\u00f2 con la sua flotta Modone, minacciando i collegamenti e la linea di rifornimento con l'Egitto.\nNell'estate dell'anno 31 sia la flotta che l'esercito di Antonio rimasero inattivi per un anno. Concentrare le forze ad Azio, contro l'avanzante Ottaviano era ormai un'opzione obbligata, ma niente affatto incoraggiante perch\u00e9 era quello che il futuro imperatore e il suo brillante generale avevano auspicato. Il Golfo di Ambracia da porto sicuro era diventato una trappola per le grandi quinquereme, circa 300 navi di grossa stazza fatte appositamente costruire dalla regina Cleopatra per appoggiare Antonio: pesanti, mal ridotte e soprattutto con equipaggi sotto organico e privi dell'addestramento e dell'esperienza di quelli della flotta di Ottaviano. La vittoria di Ottaviano fu totale.\nL'isola pass\u00f2 poi, dopo la divisione dell'Impero romano, ai romani d'oriente, ovvero ai Bizantini, che ne mantennero il controllo fino al 1206, quando venne definitivamente persa dall'Impero in favore dei veneziani.\nIl primo dominio veneziano (1206-1500).\nVenezia occup\u00f2 Modone per la prima volta nel 1125, quando il doge Domenico Michiel fece radere al suolo la preesistente fortezza bizantina, ma dovette poi abbandonare la citt\u00e0. Gi\u00e0 nel 1206 per\u00f2 la Repubblica ristabil\u00ec il proprio dominio su Modone, che mantenne ininterrotto per quasi trecento anni ed estese gradualmente a tutta la Morea, finch\u00e9 il 9 agosto 1500 i settemila difensori non dovettero capitolare alle ingenti truppe del sultano Bayazet II (si narra che fosse giunto con 100.000 uomini e 500 cannoni). La vicenda della presa di Modone da parte dei Turchi fu vivacemente descritta a posteriori da molti storiografi:\nL'ambiguit\u00e0 tenuta di fronte al nemico (durante l'assedio e la successiva prigionia) da parte del rettore della fortezza, il patrizio Marco Gabriel, sarebbe all'origine della committenza del \"Ritratto di cavaliere\" di Vittore Carpaccio. Secondo questa interpretazione, l'ignoto cavaliere sarebbe il Gabriel, e l'opera sarebbe stata commissionata al Carpaccio dalla sua famiglia allo scopo di riscattarne l'onore, dopo la sua decapitazione da parte degli Ottomani, avvenuta a Costantinopoli il 4 novembre 1501.\nNegli anni a venire molteplici furono i tentativi di riconquistare la citt\u00e0: nel 1531 ad opera dei Cavalieri di San Giovanni, e nel 1572 su iniziativa di Don Giovanni d'Austria.\nLa presa di Modone \u00e8 raccontata in un poema epico ottomano del primo Cinquecento: Firdevsi-i Rumi, Kutb-Name (edizione a cura di I. Olgun, I Parmaksizoglu, Ankara 1980).\nIl secondo dominio veneziano (1686-1715).\nFu solamente con la guerra di Morea (1684-1699) che la Serenissima pot\u00e9 rientrare in possesso di Modone. Al comando del Capitano Generale Francesco Morosini, il 30 giugno 1686 i Veneziani strinsero d'assedio la citt\u00e0, difesa da 13.000 fanti e 1.200 cavalli, da terra e da mare; i Turchi capitolarono il 7 luglio. Quattromila abitanti sopravvissuti abbandonarono la citt\u00e0, mentre i conquistatori si impadronirono di cento cannoni di bronzo e quasi duecento schiavi.\nLa riconquista veneta fu ratificata nel 1699 dalla Pace di Carlowitz, ma fu alquanto effimera, giacch\u00e9 gi\u00e0 nel 1714 i Turchi mossero guerra a Venezia e riconquistarono (1715) tutta la Morea, che fu loro ufficialmente ceduta con la Pace di Passarowitz (1718)."}
{"id": "632103", "revid": "28026", "url": "https://it.wikipedia.org/wiki?curid=632103", "title": "Rifugio Giacomini", "text": ""}
{"id": "632109", "revid": "1305772", "url": "https://it.wikipedia.org/wiki?curid=632109", "title": "Greencastle", "text": "Greencastle \u00e8 il nome di vari luoghi:"}
{"id": "632113", "revid": "30909", "url": "https://it.wikipedia.org/wiki?curid=632113", "title": "Power VR", "text": ""}
{"id": "632114", "revid": "339392", "url": "https://it.wikipedia.org/wiki?curid=632114", "title": "Julia (gens)", "text": ""}
{"id": "632122", "revid": "287204", "url": "https://it.wikipedia.org/wiki?curid=632122", "title": "Fix (aviazione)", "text": "Il fix (dall'inglese \"to fix\", fissare, sottinteso su una carta di navigazione) \u00e8 la posizione di un aeroplano, determinata a vista (regole del volo a vista - VFR) o tramite gli strumenti di navigazione (regole del volo strumentale - IFR).\nTipi di \"fix\".\nI \"fix\" possono essere suddivisi a seconda dello scopo. Nella parte pubblicata delle informazioni aeronautiche di ogni Stato (AIP), vengono riportati tutti i fix utilizzati nelle procedure di volo e nelle aerovie, solitamente:\nNella fase di navigazione, il \"fix\" \u00e8 invece la posizione istantanea dell'aeroplano, determinata con l'uso degli strumenti di bordo, solitamente tramite intersezioni di radiali VOR, rilevamenti da DME e NDB. \u00c8 possibile anche utilizzare le piattaforme inerziali di navigazione, che sono in grado solitamente di fare rilevamenti in distanza e rotta magnetica da e per qualunque posizione geografica: in questo caso si parla di fix RNAV.\nFix nelle procedure strumentali.\nIn ogni procedura di avvicinamento strumentale devono essere presenti almeno l\"Initial Approach Fix\" (IAF), da cui inizia il segmento di avvicinamento iniziale, e il \"Missed Approach Point\" (MAPt), da cui si inizia la procedura di mancato avvicinamento. Possono essere inoltre presenti l\"Intermediate Fix\", da cui inizia il segmento di avvicinamento intermedio, e il \"Final Approach Fix\", da cui inizia il segmento di avvicinamento finale. Ulteriori punti sono lo \"Holding Fix\", su cui \u00e8 possibile far attendere un volo per smaltire il traffico che lo precede, e i vari \"turning point\", punti dove inizia una virata. I punti in cui si \u00e8 liberi dagli ostacoli e si pu\u00f2 continuare la discesa vengono detti \"step-down fix\". Negli avvicinamenti ILS, pu\u00f2 essere presente il \"Final Approach Point\" (FAP), dove la rotta di avvicinamento sul localizzatore incontra il sentiero di discesa del \"glide path\".\nNelle procedure di partenza, solitamente sono presenti i punti in cui iniziano le virate, e quelli che devono essere attraversati a quote specifiche, sia per garantire la separazione dagli ostacoli, sia a fini antirumore."}
{"id": "632123", "revid": "9733", "url": "https://it.wikipedia.org/wiki?curid=632123", "title": "Assiomi", "text": ""}
{"id": "632125", "revid": "1187695", "url": "https://it.wikipedia.org/wiki?curid=632125", "title": "L'amuleto di Samarcanda", "text": "L'Amuleto di Samarcanda (\"The Amulet of Samarkand\") \u00e8 il primo volume della \"Tetralogia di Bartimeus\" scritta da Jonathan Stroud.\nTrama.\nIl millenario jinn Bartimeus, colui che riedific\u00f2 le mura di Uruk, di Karnak e di Praga, che parl\u00f2 con Salomone, che corse nelle praterie insieme ai padri dei bufali, che sorvegli\u00f2 l'Antico Zimbabwe fino a quando le pietre caddero e gli sciacalli mangiarono le sue genti, viene richiamato dall\"Altro Luogo\", il mondo degli Spiriti, ed evocato a Londra. La sua missione \u00e8 tra le pi\u00f9 difficili e pericolose: rubare l\"'Amuleto di Samarcanda\" a Simon Lovelace, mago senza scrupoli e membro del Parlamento. Ma il vero problema \u00e8 che a chiamarlo \u00e8 stato un ragazzo di dodici anni, Nathaniel, che riesce a governarlo fin quando lui non scoprir\u00e0 il suo nome di nascita..."}
{"id": "632133", "revid": "1974914", "url": "https://it.wikipedia.org/wiki?curid=632133", "title": "Raffaello Brignetti", "text": "Biografia.\nRaffaello Brignetti nasce all'Isola del Giglio nel 1921, gli antenati paterni, i Brignetti, originari di Camogli, si erano rifugiati all'Elba al tempo dell'invasione di Napoleone.\nLa sua infanzia e la prima giovinezza la trascorre all'Isola d'Elba al faro di Forte Focardo, di cui suo padre era guardiano.\nLe scuole elementari le frequenta a Porto Azzurro, il paese pi\u00f9 vicino, che raggiungeva ogni giorno in barca. Conseguita la maturit\u00e0 al liceo classico di Portoferraio, si trasferisce a Roma per seguire gli studi universitari, durante la seconda guerra mondiale combatte in Grecia; dopo l'8 settembre 1943, preso prigioniero dai tedeschi, resta nei campi di lavoro in Germania per quasi due anni. Nel 1947 si laurea in letteratura italiana contemporanea (relatore Ungaretti) con una tesi riguardante scrittori di mare, italiani e stranieri, approfondendo in particolare l'opera di Vittorio G. Rossi. Successivamente, entra a far parte di un gruppo di giovani studiosi e intellettuali che si raccolsero intorno alla figura carismatica di Ungaretti e si dedicarono alcuni alla vita accademica, altri alla divulgazione letteraria sui media, in particolare nella nascente televisione. Tra essi personalit\u00e0 come Leone Piccioni, Luigi Silori, Mario Petrucciani, Elio Filippo Accrocca e altri.\nInizia poi la carriera giornalistica a Roma collaborando con racconti ed articoli su vari argomenti, in particolare d\u00ec viaggio, a \"Il Tempo\", \"Il Giornale d'Italia\" e infine al \"Corriere della Sera\", che abbandona nel 1961, quando, in seguito a un incidente automobilistico, rimase paralizzato. Nonostante l'immobilit\u00e0 forzata, il suo continuo fantasticare, la mente sorretta da uno spirito tenace e marinaresco gli permisero di pubblicare sia libri sia audiodrammi, risultando vincitore di numerosi premi letterari tra i quali i prestigiosi premio Viareggio (con \"Il gabbiano azzurro\", 1967), premio Strega (con \"La spiaggia d'oro\", 1971). Alcune sue opere inedite (\"Mare dei deliri e altri racconti inediti\", 1981, \"Acrimonia\", 1988) verranno pubblicate dopo la sua morte avvenuta a Roma nel 1978.\nVisse a lungo nella Torre Medicea di Marciana Marina all'isola d'Elba di sua propriet\u00e0 e poi nel piccolo appartamento ai piedi della torre stessa, in seguito alle conseguenze del terribile incidente stradale.\nA lui \u00e8 intitolato il \"Premio Letterario isola d'Elba-Raffaello Brignetti\".\nTematica.\nMotivo prevalente della sua narrativa \u00e8, in gran parte, la vita marinara dove l'azione stravagante del destino intreccia in modo insolito in un'unica realt\u00e0, presenze di vita concreta ad episodi e avvenimenti illusori ed assurdi.\nLa maggior parte dei romanzi di Brignetti hanno come argomento o come sfondo il mare ma sono caratterizzati non tanto dal gusto dell'avventura o del pittoresco, quanto piuttosto da un sottile senso di mistero e di ansia.\nEssi narrano casi curiosi e tragici in cui il mare sembra farsi strumento di un destino doloroso e beffardo. \"Morte per acqua\" (1952), che raccoglie racconti di vicende di mare paradossali quanto rigorose nel meccanismo con cui la bizzarria del caso conduce i personaggi alla morte, resta l'opera pi\u00f9 tipica di Brignetti, non priva di suggestioni kafkiane.\nSuccessivamente, con \"La deriva\" (1955) e \"La riva di Charleston\" (1960), lo scrittore ha dato maggiore spazio all'intrigo romanzesco e al dialogo; in questa direzione \"Allegro parlabile\" (1965) rappresenta il risultato pi\u00f9 sperimentale e curioso. Nel 1960 collabora anche con il Pioniere in cui vengono pubblicati alcuni suoi\u00a0 racconti.\nDopo il tragico incidente stradale, Brignetti ritorna ai suoi pi\u00f9 consueti temi marini, con uno stile pi\u00f9 contemplativo e descrittivo, nei romanzi \"Il gabbiano azzurro\" (1967) e \"La spiaggia d'oro\" (1971)."}
{"id": "632140", "revid": "578661", "url": "https://it.wikipedia.org/wiki?curid=632140", "title": "Giorgio Cremaschi", "text": "\u00c8 stato presidente del Comitato Centrale della FIOM, l'organizzazione dei metalmeccanici della CGIL, dal 2010 al 2012. Dal 12 gennaio 2019 al 12 maggio 2021 \u00e8 stato Portavoce nazionale di Potere al Popolo!.\nBiografia.\nNei primi anni Settanta, fu studente della Facolt\u00e0 di Scienze politiche dell'Universit\u00e0 di Bologna e fu impegnato politicamente. Nel 1973, infatti, era dirigente della sezione universitaria e membro del Comitato federale del Partito Comunista Italiano di Bologna.\nDopo la laurea e le prime esperienze nel sindacato della scuola del capoluogo emiliano, arriv\u00f2 a Brescia nel 1974 per un incarico all'interno del progetto delle \u00ab150 ore\u00bb, iniziativa realizzata dall'allora sigla unitaria dei metalmeccanici, la FLM (Federazione lavoratori metalmeccanici), per la formazione e il conseguimento d'un titolo di studio da parte degli operai bresciani.\nGli anni Ottanta lo hanno visto protagonista degli scontri sindacali in numerose aziende della provincia; confronti accesi e scontri durissimi legati non solo all'organizzazione del lavoro e al salario, ma pure al ruolo del sindacato in azienda. Dopo la lunga parentesi alla FIOM di Brescia (di cui \u00e8 stato anche segretario generale dal 1981 al 1988), ha iniziato l'esperienza dei vertici nazionali di categoria, quindi quella non meno intensa della FIOM torinese, e poi, nuovamente a Roma, quella di segretario nazionale dei metalmeccanici della CGIL. In questo periodo aderisce, come semplice iscritto, a Rifondazione Comunista. \nAl XII congresso della CGIL dell'ottobre 1991 \u00e8 tra i presentatori del documento \"Essere Sindacato\" alternativo al documento presentato dal segretario generale Bruno Trentin.\nNel 2005 durante lo svolgimento del XV congresso diventa leader dell'area programmatica interna alla CGIL denominata \"Rete 28 aprile\" . Dal 2010 fino all'estate 2012 \u00e8 stato presidente del Comitato centrale della FIOM.\nDall'estate 2011 \u00e8 tra i promotori ed attivisti di primo piano del comitato \"No Debito\".\nNella primavera 2013 \u00e8 fra i promotori della rete anticapitalista nazionale \"Ross@\". Il 2 dicembre 2013 presenta, come primo firmatario, il Documento II \"Il sindacato \u00e8 un'altra cosa - rivendicAZIONI per una CGIL indipendente, democratica, che lotta\", in antitesi al Documento I (prima firmataria Susanna Camusso) \"Il lavoro decide il futuro\". Entrambi i documenti andranno a votazione tra gli iscritti CGIL il 6, 7, 8 maggio 2014 in occasione del XVII Congresso CGIL.\nIl 15 settembre 2015 Cremaschi, con un articolo pubblicato su \"The Huffington Post\", intitolato \"Perch\u00e9 lascio la Cgil\", annuncia pubblicamente e spiega i motivi della sua decisione di abbandonare il sindacato restituendo la tessera dopo 44 anni di militanza: \u00abOramai mi sento totalmente estraneo a ci\u00f2 che realmente \u00e8 questa organizzazione e non sono in grado minimamente di fare s\u00ec che essa cambi.\u00bb\nNel 2016 \u00e8 tra i firmatari dell'appello Eurostop, su cui viene fondata la piattaforma politica dallo stesso nome, in cui si schiera per l'uscita dall'Euro, per il superamento dell'Unione Europea e per l'uscita dalla NATO.\nNel 2018 si candida per la prima volta alle elezioni politiche nelle liste di Potere al Popolo!, per la Camera dei\nDeputati. Il mancato raggiungimento della soglia di sbarramento al 3% gli impedisce di essere eletto.\nIl 12 gennaio 2019 viene eletto Portavoce nazionale di Potere al Popolo unitamente a Viola Carofalo rimanendo in carica fino al 12 maggio 2021."}
{"id": "632141", "revid": "5376", "url": "https://it.wikipedia.org/wiki?curid=632141", "title": "Associazione Guide e Scout Cattolici Italiani", "text": ""}
{"id": "632143", "revid": "1590006", "url": "https://it.wikipedia.org/wiki?curid=632143", "title": "Conca d'Oro", "text": "La Conca d'Oro (in siciliano \"Conca d'Oru\") \u00e8 la pianura sulla quale \u00e8 adagiata la citt\u00e0 di Palermo e alcuni centri abitati del suo hinterland.\n\u00c8 compresa fra i Monti di Palermo ed il Mar Tirreno sul quale si specchia la citt\u00e0 di Palermo. In riva al mare e isolato dagli altri monti si staglia la mole del Monte Pellegrino, alto 609 metri. Per la pianura passa il principale fiume palermitano, l'Oreto.\nSi estende per circa cento chilometri quadrati, da sotto i rilievi di Bagheria e Villabate a est sino ad ovest, ed era un tempo interamente coltivata ad agrumeto, da cui proviene il nome, legato ai colori tipici dei frutti riecheggianti il dorato.\nL'originario territorio ha subito negli ultimi decenni trasformazioni profonde, sotto la spinta di una espansione urbanistica incontrollata, passata alla storia come il \"sacco di Palermo\".\nUn'area della pianura dove ancora \u00e8 viva la coltivazione del Mandarino tardivo di Ciaculli \u00e8 quella delle borgate di campagna di Ciaculli e Croceverde-Giardina, entrambe localit\u00e0 del comune di Palermo. Questo \u00e8 uno degli agrumi meno conosciuti ma molto richiesti all'estero."}
{"id": "632151", "revid": "90227", "url": "https://it.wikipedia.org/wiki?curid=632151", "title": "Leone IX", "text": ""}
{"id": "632152", "revid": "228587", "url": "https://it.wikipedia.org/wiki?curid=632152", "title": "Velocit\u00e0 al suolo", "text": "La velocit\u00e0 al suolo o Ground Speed (GS) \u00e8 la velocit\u00e0 orizzontale di un aeromobile rispetto al terreno. Un aereo con assetto verticale avrebbe una velocit\u00e0 al suolo pari a zero. Le informazioni visualizzate ai passeggeri attraverso il sistema di intrattenimento spesso danno la velocit\u00e0 al suolo piuttosto che la velocit\u00e0 rispetto all'aria.\nLa velocit\u00e0 al suolo pu\u00f2 essere determinata dalla somma vettoriale della proiezione al suolo della velocit\u00e0 vera del velivolo rispetto all'aria, pi\u00f9 la velocit\u00e0 del vento e la sua direzione; un vento contrario sottrae la velocit\u00e0 di avanzamento, mentre un vento in coda aggiunge ad esso. Venti in altri angoli rispetto alla prua avranno componenti sia di vento contrario o di vento in coda, cos\u00ec come una componente di vento laterale. Con le velocit\u00e0 degli aerei commerciali correnti, la velocit\u00e0 del vento pesa solitamente per una piccola percentuale.\nUn anemometro indica la velocit\u00e0 relativa alla massa d'aria, chiamata IAS o Indicated Air Speed. La massa d'aria pu\u00f2 essere in movimento rispetto al terreno a causa di differenze di temperatura e densit\u00e0 che generano tale movimento, e quindi sono necessarie alcune correzioni supplementari per calcolare la posizione reale sopra il terreno. Questo pu\u00f2 essere effettuato attraverso la navigazione mediante punti di riferimento, radio aiuti di posizione, sistemi di navigazione inerziali o un GPS. Quando non erano disponibili tecnologie avanzate, si usava il regolo aeronautico per calcolare la velocit\u00e0 a terra. Un radar di velocit\u00e0 rispetto al suolo \u00e8 in grado di misurarla direttamente.\nLa velocit\u00e0 al suolo \u00e8 fondamentalmente diversa dalla velocit\u00e0 rispetto all'aria. Quando un aereo \u00e8 in volo la velocit\u00e0 al suolo non determina quando l'aereo stalla, e non influenza le prestazioni aeree come il rateo di salita. Per tutte quelle necessit\u00e0 si usa la Velocit\u00e0 indicata e la Velocit\u00e0 reale."}
{"id": "632154", "revid": "76963", "url": "https://it.wikipedia.org/wiki?curid=632154", "title": "Laurence Leboeuf", "text": "Laurence \u00e8 meglio conosciuta per il ruolo di \"Cody Myers\" nella serie televisiva \"15/Love\". Era fidanzata con Max Walker (come aveva rivelato Max nel suo blog), co-star in \"15/Love\".\nBiografia.\nLa carriera da attrice di Laurence comincia nel 1996 quando interpreta il ruolo di \"Evelyne Boivin\" nella serie televisiva francese \"Virginie\". Due anni pi\u00f9 tardi ricopre invece il ruolo di \"Catherine\" in \"L'ombre de l'epervier\". Nel 2002 il ruolo di Isabelle in \"Tag - Epilogue\" le fa guadagnare una nomination ai \"Gemini Awards\". Nel 2004 viene selezionata per il ruoo di \"Cody Myers\" nella serie televisiva canadese \"15/Love\". Lo show \u00e8 una serie basata sulle vicende di un gruppo di giocatori di tennis teenager che frequentano la \"Cascadia Tennis Academy\". La popolarit\u00e0 del programma aiut\u00f2 Laurence ad cominciare una carriera nel mondo della recitazione in lingua inglese che la vedr\u00e0 poi partecipe della miniserie Tv \"Human Trafficking\" e del film del 2006 \"The Secret\".\nNel 2007 ha partecipato alla serie televisiva \"Les Lavigueur, la vraie historie\" nel ruolo di Louise.\nMan mano ebbe successo con la sua carriera nel mondo della recitazione, l'ha portata avanti ad interpretare \"Apple\" Ragazzina apparsa dal nulla pronta ad aiutare The kid contro il malvagio Zeus. - Turbo Kid - Film (2015)\n\"Turbo Kid\" segna l'esordio alla regia di Anouk Whissell, Fran\u00e7ois Simard e Yoann-Karl Whissell. Il film \u00e8 nato come un cortometraggio iscritto al concorso per l'antologia horror \"The ABCs of Death\". Il corto non ha avuto un posto nell'antologia che gli ha preferito \"T is for Toilet\" di Lee Hardcastle, ma il produttore Ant Timpson ha chiesto ai realizzatori se avessero preso in considerazione l'idea di trasformare la loro storia in un lungometraggio e come potete intuire la cosa \u00e8 andata in porto.\nLa storia ambientata nel 1997 in un mondo post-apocalittico ormai in rovina segue un orfano chiamato The Kid (Munro Chambers), che sopravvive da solo attraverso la siccit\u00e0 di un inverno nucleare attraversando una landa desolata sulla sua BMX e recuperando scarti per scambiarli con una scarsa fornitura di acqua. Quando Apple (Laurence Leboeuf), la sua nuova migliore amica dai capelli rosa viene rapita da un seguace del cattivo supremo chiamato Zeus (Michael Ironside), The Kid ispirandosi al suo eroe dei fumetti \"Turbo\" trova il coraggio di salvarla e combattere contro Zeus, il suo spietato braccio destro Skeletron ed il loro feroce esercito.\nNel 2017 ha una piccola parte nel film \"Madre!\" di \"Darren Aronofsky\".\nDoppiatrici italiane.\nNelle versioni in italiano delle opere in cui ha recitato, Laurence Leboeuf \u00e8 stata doppiata da:"}
{"id": "632159", "revid": "33689", "url": "https://it.wikipedia.org/wiki?curid=632159", "title": "Collana", "text": "Una collana \u00e8 un tipo di gioiello o un ornamento portato attorno al collo, costituito di norma da una catenina di metallo prezioso che pu\u00f2 servire o meno da supporto per degli elementi decorativi infilati, come perle, granati, gemme, coralli, denti di animali, pendenti.\nLa collana \u00e8 uno dei gioielli utilizzati per portare un simbolo, ad esempio un crocifisso o un Buddha pendenti.\nStoria.\nNel corso dei millenni la collana ha assunto forme sempre pi\u00f9 raffinate, partendo dalle rozze file di conchiglie o di pietruzze di epoche primitive, fino ad arrivare a tecniche di oreficeria varianti a seconda del gusto dell'epoca. Gi\u00e0 presso gli antichi Egizi gli artigiani utilizzarono per le collane vari materiali, dal corno all'osso, dall'avorio alle pietre dure. Oltre ad un notevole livello di fantasia, si diffusero nuove tecniche di lavorazione di materiali preziosi oltre alla filigrana e agli smalti.\nAltri centri antichi nei quali proliferarono le produzioni raffinate di collane furono Creta e Micene, dove imperarono collane di ametiste. \nAnche le collane etrusche abbondarono di oro e di lavorazione a trina, mentre nell'era ellenistica i Greci svilupparono i loro modelli pi\u00f9 creativi, dai cerchi attorcigliati (\"torques\") ai collari di lamina di bronzo.\nTutti questi elementi furono ripresi dai romani che vi aggiunsero nuovi motivi grazie all'introduzione di cammei, coralli, turchesi, ecc.\nSe le collane prodotte dall'artigianato bizantino evidenziarono l'uso di monete e di croci, l'oreficeria barbara abbond\u00f2 di metalli e di pietre preziose. \nDopo una fase del periodo medioevale di relativa semplicit\u00e0 (sec XII-XIII), a partire dal XIV secolo le collane e l'orificieria sempre pi\u00f9 raffinate tornarono nuovamente in auge. La vera trasformazione avvenne nel XV secolo, quando tra gli uomini si diffuse l'uso di collane e catene d'oro portate intorno al collo. Furono la creazione degli ordini cavallereschi come quelli del Toison d'Oro e della Giarrettiera a spingere la moda maschile verso l'adozione delle collane d'oro. Nel periodo Rinascimentale le collane d'oro rimasero in auge almeno fino agli anni '40 del XVI secolo, cadendo poi definitivamente in disuso, il nuovo secolo preferiva le perle, cos\u00ec i nobili e le nobildonne adottarono lunghe collane di perla. La moda maschile abbandon\u00f2 l'uso delle collane di perla nel corso del XVII secolo. Nei secoli successivi le collane divennero uno strumento esclusivamente femminile ed assunsero una forma meno ingombrante per mettere in risalto lo bellezza naturale delle pietre. Al giorno d'oggi gran parte delle collane rimane prerogativa femminile, a eccezione di quelle a catenina.\nClassificazione.\nOltre che sulla base del tipo di materiale dell'adornato della collana (diamante, perla, corallo...), una classificazione della collana pu\u00f2 essere fatta in rapporto alla sua forma.\nIn particolare aderiscono al collo: \nAderiscono allo sterno:"}
{"id": "632161", "revid": "793215", "url": "https://it.wikipedia.org/wiki?curid=632161", "title": "Nino Daniele", "text": " \nBiografia.\nFiglio del prefetto di Lecce, Giovanni Daniele Vasta (Catania), amico di Francesco Crispi e di \u00c9mile Ollivier, ministro repubblicano di Napoleone III.\nNino Daniele fu anche capo legionario a Fiume, a Zara e in tutta la Dalmazia e luogotenente di Gabriele D'Annunzio.\nA Roma fond\u00f2 nel 1908 il primo giornale imperialista, \"Il Principe\". Lavor\u00f2 nel quotidiano romano \"Il mondo\" fondato a Roma dal conte Matarazzo nel 1922.\nEmigr\u00f2 in Brasile nel 1926 e collabor\u00f2 alla \"Folha de Manha\", a \"Il Pasquino Coloniale\" e fond\u00f2 il Diario Latino, primo giornale in italiano a San Paolo nel dopo guerra. Pubblic\u00f2 il libro \"D'Annunzio Politico\" dove racconta le vicende dell'impresa fiumana e tutti i retroscena politici che l'accompagnarono, essendo stato segretario e fiduciario politico di Gabriele D'Annunzio al quale si era affiancato all'et\u00e0 di vent'anni prima della guerra italo-turca.\nA San Paolo fu autore e curatore dei \"Quaderni della Libert\u00e0\" dove apparvero gli scritti \"Fiume bifronte\" con saggi su Giuseppe Giulietti, Antonio Gramsci, Benito Mussolini, Gabriele D'Annunzio.\nA Roma intervist\u00f2 Guido De Giorgio e in Brasile Amedeo Rocco Armentano. \nNegli anni cinquanta si rec\u00f2 in Portogallo e intervist\u00f2 l'ex re Umberto II di Savoia in esilio. L'intervista fu pubblicata su un quotidiano di San Paolo e contiene interessanti indicazioni di Umberto II sulla politica europea e sul futuro della monarchia in Italia.\nSposato con Vittoria De Masi ebbe tre figli maschi Ivan, Arai e Leo."}
{"id": "632162", "revid": "125625486", "url": "https://it.wikipedia.org/wiki?curid=632162", "title": "Linea M2 (metropolitana di Milano)", "text": "La linea M2 \u00e8 una linea della metropolitana di Milano che collega la citt\u00e0 da nord-est, con doppio capolinea a Cologno Nord (nel comune di Cologno Monzese) e Gessate (nel comune di Gessate) a sud, attestandosi ai due capolinea di Piazza Abbiategrasso (nel comune di Milano) e Assago Forum (nel comune di Assago).\nLa Linea 2 viene soprannominata \"linea verde\" per via del colore con cui \u00e8 disegnata nelle mappe. Il verde \u00e8 anche il colore principale utilizzato nella decorazione delle stazioni e dei treni. \u00c8 la pi\u00f9 lunga tra le quattro linee in servizio (40,4 chilometri) ed \u00e8 finora l'unica ad avere tratti in superficie, tra Cimiano e i due capolinea di Gessate e Cologno Nord, e sulla diramazione per Assago Forum.\nIncrocia la Linea 1 nelle stazioni di Loreto e Cadorna FN, la Linea 3 nella stazione Centrale FS e la Linea 5 nella stazione Garibaldi FS.\nStoria.\nLa prima tratta.\nLa prima tratta della linea fu aperta il 4 ottobre 1969 tra le stazioni di Caiazzo e Gobba. Il 27 aprile dell'anno successivo segu\u00ec il prolungamento fino a Centrale FS, e il 12 luglio 1971 il prolungamento a Garibaldi FS.\nFin dall'inizio si decise di fornire l'alimentazione elettrica alla linea 2 tramite linea aerea anzich\u00e9 tramite terza rotaia come sulla linea 1; a causa del ritardo nella costruzione dei treni appositamente progettati, inizialmente la linea aerea venne alimentata alla tensione di 750 V, la stessa della linea 1, e vennero utilizzati alcuni treni della linea 1 riadattati e dotati di pantografi allargati, idonei per il servizio in linea, in sostituzione dei piccoli pantografi utilizzati solo per le manovre di servizio nel deposito di Precotto. Ci\u00f2 ebbe termine l'8 novembre 1971, data in cui, essendosi completata la consegna delle nuove elettromotrici, la tensione pot\u00e9 essere aumentata a (valore comune alla \"linea celere\" Milano-Gorgonzola), e l'anno successivo, con l'integrazione di quest'ultima nella metropolitana, al valore definitivo di .\nLa tratta extraurbana Gobba-Gorgonzola.\nLe cosiddette \"Linee celeri dell'Adda\", in funzione dal maggio 1968 fino a Gorgonzola, sostituivano la tranvia interurbana per Vaprio e Cassano. Dopo pochi anni (dicembre 1972) la tratta fu percorsa dai treni della metropolitana, sostituendo con autobus la tratta per Cassano e mantenendo i tram interurbani sulla tratta terminale Gorgonzola-Vaprio d'Adda. Nel febbraio 1978 anche quest'ultima fu soppressa, sostituita da autobus. Le stazioni di Cascina Burrona, Villa Fiorita, Bussero e Villa Pompea non erano previste nel progetto originale, e sono quindi state realizzate in parte con metodi economici, ricorrendo a strutture prefabbricate.\nIl prolungamento Garibaldi FS-Cadorna.\nIl prolungamento da Garibaldi FS a Cadorna venne approvato dal Consiglio Comunale con delibera del 9 marzo 1970. Il nuovo tronco, interamente sotterraneo, comprendeva le stazioni intermedie di Moscova e Lanza.\nA causa della scarsit\u00e0 di spazio in superficie la costruzione della tratta fu complessa e difficoltosa: la stazione di Moscova fu la prima a Milano ad essere scavata a foro cieco, anzich\u00e9 a cielo aperto (ad esclusione del mezzanino); la stazione di Lanza invece venne scavata a cielo aperto, ma in un tratto in cui i due binari corrono in due canne separate.\nAlla stazione di Cadorna si fece incrociare la linea 2 con la preesistente linea 1; il manufatto d'incrocio era gi\u00e0 stato predisposto all'epoca di costruzione di quella linea (1964), ma a causa di errori nei rilievi delle quote furono necessari importanti lavori di adattamento.\nLa tratta, lunga circa metri, venne attivata il 3 marzo 1978.\nLa diramazione Cascina Gobba-Cologno Nord.\nLa diramazione extraurbana da Cascina Gobba a Cologno Monzese, gi\u00e0 inclusa nel progetto delle linee celeri dell'Adda come primo tronco della diramazione per Vimercate, fu approvata dal Consiglio Comunale con delibera del 9 marzo 1970. Il nuovo tronco, interamente fuori terra, comprendeva le stazioni intermedie di Metallino e Cologno. Il tratto iniziale, dal bivio presso Cascina Gobba fin'oltre la stazione di Cologno, venne previsto in viadotto, per non interrompere la viabilit\u00e0 stradale; per minimizzare l'impatto ambientale vennero progettati pilastri con forma a \"V\" con interasse di 29 metri.\nSuccessivamente i nomi delle stazioni furono mutati: Metallino, Cologno e Bettolino divennero rispettivamente Cologno Sud, Cologno Centro e Cologno Nord.\nIl tronco, lungo 3,36\u00a0km, venne attivato il 7 giugno 1981; presso il capolinea venne realizzato un punto d'interscambio ferro-gomma, comprendente un'autostazione e un parcheggio direttamente collegato alla tangenziale est.\nNei pressi del capolinea fu costruito un deposito che si estende su (di cui coperti), capacit\u00e0 di 54 vetture e sviluppo totale dei binari di .\nIl prolungamento Cadorna-Porta Genova FS.\nIl prolungamento da Cadorna a Porta Genova FS venne approvato dal Consiglio Comunale con le delibere del 28 gennaio e del 24 novembre 1976; i lavori iniziarono nel secondo semestre del 1978.\nIl nuovo tronco, interamente sotterraneo e di quasi 2\u00a0km di lunghezza, fu attivato il 30 ottobre 1983. Una parte di tale tratto, comprendente la stazione di Sant'Agostino, fu realizzato a gallerie sovrapposte, per evitare il passaggio sotto gli edifici e acquisire esperienza in vista della costruzione della linea 3.\nIl prolungamento Gorgonzola-Gessate.\nIl 13 aprile 1985 la linea fu prolungata a nord-est da Gorgonzola a Gessate, interamente in superficie, con la stazione intermedia di Cascina Antonietta.\nIl prolungamento Porta Genova FS-Romolo.\nI lavori per il prolungamento da Porta Genova FS a Romolo iniziarono nel secondo semestre del 1980. Il nuovo tronco, interamente sotterraneo e di 980 metri di lunghezza, non comprendeva stazioni intermedie; presso il capolinea di Romolo fu previsto l'interscambio con le autolinee interurbane, e con la futura fermata ferroviaria.\nIl tronco venne attivato il 13 aprile 1985.\nIl prolungamento Romolo-Famagosta.\nIl 1\u00ba novembre 1994, nell'ambito delle celebrazioni per il trentesimo anniversario della metropolitana di Milano, fu attivato il prolungamento da Romolo al nuovo capolinea di Famagosta, senza stazioni intermedie.\nIl prolungamento Famagosta-Abbiategrasso.\nIl 17 aprile 2005 fu attivato il tronco Famagosta-Piazza Abbiategrasso, senza stazioni intermedie.\nLa diramazione Famagosta-Assago.\nIl 20 febbraio 2011 venne attivata la nuova diramazione da Famagosta ad Assago Milanofiori Forum, costruita in superficie a fianco dell'autostrada per Genova e comprendente la stazione intermedia di Assago Milanofiori Nord.\nI lavori di scavo.\nI lavori di scavo della parte pi\u00f9 vecchia della linea sono stati realizzati in un periodo (dalla seconda met\u00e0 degli anni sessanta alla met\u00e0 degli anni ottanta) in cui il livello della falda acquifera era notevolmente basso (sia per motivi naturali, sia per motivi antropici, dato il suo pesante utilizzo da parte delle industrie).\nSuccessivamente il livello della falda acquifera ha iniziato progressivamente a salire, causando la comparsa in galleria di infiltrazioni d'acqua (due tratti notevolmente soggetti al fenomeno sono quelli fra Loreto e Lambrate e nella canna inferiore a Sant'Agostino). Per contrastare il fenomeno sono in corso lavori di impermeabilizzare delle gallerie e sono costantemente in funzione delle pompe idrovore per abbassare il livello della falda in prossimit\u00e0 della galleria.\nCaratteristiche tecniche.\nLa linea 2 \u00e8 dotata di alimentazione elettrica tramite linea aerea (a pantografo) con tensione di 1\u00a0500 volt in corrente continua su tutto il percorso, \u00e8 composta in totale da 35 stazioni e si estende per 40,4 km.\nLa linea \u00e8 interrata nella parte cittadina, mentre esce in superficie a partire dalla stazione di Cimiano, verso la periferia nord-est, e dalla stazione di Assago Milanofiori Nord, verso la periferia sud. Nel tratto che va da Cascina Gobba a Cologno Nord \u00e8 sopraelevata: al momento \u00e8 l'unico tratto della metropolitana milanese nel quale si \u00e8 adottata tale soluzione.\nAlcune stazioni della linea 2 sono realizzate con una banchina centrale per i passeggeri che serve entrambe le direzioni, mentre le rimanenti (la maggior parte) presentano due banchine ai lati, ognuna delle quali serve una specifica direzione. I treni utilizzano il binario di destra, come nelle altre linee metropolitane di Milano. Nelle stazioni a due banchine laterali le porte che si aprono per la salita e la discesa dei passeggeri sono quelle sul lato destro rispetto senso di marcia del treno, mentre nelle stazioni a banchina unica centrale vengono utilizzate le porte sul lato sinistro. Sebbene in alcuni tratti i binari per le due direzioni siano collocati in due canne separate, nella maggior parte del percorso i binari sono collocati allo stesso livello a distanza di pochi metri. Nella tratta tra Sant'Ambrogio e Porta Genova i due binari sono collocati su due canne sovrapposte e la stazione di Sant'Agostino si sviluppa su due livelli. Questo tipo di disposizione \u00e8 poi stato utilizzato nella tratta centrale della linea 3.\nNella tratta compresa tra le stazioni di Centrale e Loreto, sono presenti due coppie di tunnel di raccordo con le linee M1 ed M3. Sfruttando tali raccordi \u00e8 possibile trasferire vetture fra le varie linee.\nIn caso di necessit\u00e0 per guasti o altro, i treni possono effettuare inversione di marcia nelle seguenti stazioni:\nDepositi.\nTra le quattro linee metropolitane milanesi, la M2 \u00e8 quella dotata del maggior numero di depositi, avendone tre (la M1 ne ha invece due, la M3 solo uno e la M5 non \u00e8 al momento dotata di un deposito in superficie, utilizzando per il rimessaggio dei fasci di binari tronchi alle stazioni capilinea): Gorgonzola (dal 1972), Cologno Nord (dal 1981) e Famagosta (dal 1999), situati tutti in corrispondenza delle omonime stazioni.\nCuriosit\u00e0.\nLa M2, con quasi 40\u00a0km di estensione e 35 stazioni, \u00e8 tra le singole linee di metropolitana pi\u00f9 lunghe d'Europa e la linea pi\u00f9 lunga d'Italia.\nDurante le ore di morbida, circa la met\u00e0 dei servizi, in direzione est, termina a \"Cascina Gobba\", unica fermata con 4 binari e 3 banchine, situata sul confine della fascia urbana.\nA differenza della M1, le cui fermate hanno solo banchine laterali, la M2 presenta anche alcune fermate con banchina a isola, oppure con due banchine sovrapposte (fermata \"Sant'Agostino\"). Ci\u00f2 accade anche in alcune fermate delle pi\u00f9 recenti M3 (nella tratta Crocetta-Repubblica le banchine sono sovrapposte e le fermate di Corvetto e Brenta hanno la banchina a isola) e M5 (quasi tutte le fermate della \"lilla\" hanno la banchina a isola).\nLa fermata Lanza, insieme alla fermata Pero della M1, ha la peculiarit\u00e0 di avere i due binari in canne parallele, senza per\u00f2 avere una banchina a isola. Vi sono infatti due banchine laterali e i binari sono separati da un muro. Inoltre la fermata Lanza ha la particolarit\u00e0 di avere un accesso all'interno di un palazzo.\nLe fermate di interscambio tra le diverse linee sono dotate di ascensori tra i diversi livelli, e quasi tutte le fermate sono dotate di montascale a piattaforma per carrozzine, per una migliore accessibilit\u00e0.\nTutti i treni della M2 hanno una luce posteriore che lampeggia, cos\u00ec da poter essere maggiormente visibili nelle tratte in superficie durante le giornate di nebbia.\nProlungamenti.\n\u00c8 in fase di completamento, secondo Metropolitana Milanese, il progetto definitivo del prolungamento in direzione nord-est, da \"Cologno Nord\" a \"Vimercate\", con fermate intermedie a Brugherio, \"Carugate\", \"Agrate Colleoni\", \"Concorezzo\" e \"Vimercate Torri Bianche.\"\n\u00c8 stata pi\u00f9 volte prospettata negli ultimi anni l'idea di estendere la linea 2 dal capolinea di Assago Milanofiori Forum fino a Binasco, ma a causa degli alti costi di realizzazione dell'opera il progetto non ha ricevuto ancora oggi il via libera attuativo da parte degli enti preposti."}
{"id": "632163", "revid": "339392", "url": "https://it.wikipedia.org/wiki?curid=632163", "title": "Linea 2 (metropolitana di Milano)", "text": ""}
{"id": "632168", "revid": "1573940", "url": "https://it.wikipedia.org/wiki?curid=632168", "title": "Glaucidium passerinum", "text": "La civetta nana (Glaucidium passerinum ) \u00e8 un uccello rapace notturno della famiglia degli Strigidi, nonch\u00e9 la pi\u00f9 piccola specie della sua famiglia in Europa.\nDistribuzione e habitat.\nLa civetta nana si pu\u00f2 osservare in quasi tutta l'Eurasia; in Italia nidifica sulle Alpi, in habitat di foreste di conifere.\nBiologia.\nLa civetta nana \u00e8 un rapace attivo prevalentemente di notte; tuttavia, \u00e8 spesso attiva anche durante le prime ore del giorno e al crepuscolo. La si pu\u00f2 osservare anche durante il giorno, quando non \u00e8 attiva ma talvolta staziona sulle cime delle conifere. La civetta nana \u00e8 un uccello solitario e particolarmente adattato alla vita nei boschi: infatti, le ali corte e arrotondate e la coda abbastanza lunga le permettono di manovrare agilmente tra gli alberi. \u00c8 dotata di ottima vista e udito, ed \u00e8 in grado di catturare volatili grandi quasi quanto lei. \u00c8, tuttavia, predata da altri rapaci di dimensioni maggiori, tra cui allocchi, gufi reali e altri strigiformi, e alcune specie di rapaci diurni.\nLa civetta nana \u00e8 pi\u00f9 piccola della civetta comune.\nVoce.\nEmette un fischiante: chiu-chiu-chitcic\nAlimentazione.\nSi nutre di piccoli volatili, come cince, regoli e fringillidi, in genere fino alle dimensioni di un tordo, piccoli roditori come topi e arvicole e insetti. In Centro e Nord Europa, durante l'autunno accumula grosse dispense di prede in cavit\u00e0 degli alberi o cassette nido per sopravvivere all'inverno. Queste dispense sono sensibili al cambiamento climatico.\nRiproduzione.\nNidifica in primavera inoltrata: marzo-maggio.\nSistematica.\nSono note 2 sottospecie:"}
{"id": "632170", "revid": "830939", "url": "https://it.wikipedia.org/wiki?curid=632170", "title": "Eugen Huber", "text": "\u00c8 l'autore del Codice civile svizzero.\nBiografia.\nHuber, figlio di un medico, studi\u00f2 diritto all'Universit\u00e0 di Zurigo. Nel 1872 consegu\u00ec il dottorato con una tesi su \"Lo sviluppo del diritto di successione svizzero dalla separazione della Confederazione Svizzera dal Sacro Romano Impero\".\nNel 1875 fu corrispondente della Neue Z\u00fcrcher Zeitung a Zurigo e lavor\u00f2 come giudice ad Appenzello dal 1877 al 1890. Nel 1880 fu nominato professore di diritto privato svizzero e della Costituzione elvetica all'Universit\u00e0 di Basilea.\nNel 1888 cominci\u00f2 ad insegnare storia della legislazione, diritto privato, diritto commerciale, diritto canonico e filosofia del diritto all'Universit\u00e0 \"Martin Luther\" di Halle e Wittenberg, in Germania.\nIn questo periodo inizi\u00f2 a raccogliere le leggi dei singoli cantoni in un'unica opera, suddivisa in quattro tomi.\nNel 1892 venne incaricato dal Consiglio federale di redigere il Codice Civile svizzero. Complet\u00f2 il lavoro nel 1907, che entr\u00f2 in vigore nel 1912. Il documento fu lodato per la sua modernit\u00e0 e chiarezza, venendo in seguito adottato anche dalla Turchia.\nHuber mor\u00ec a Berna il 23 aprile 1923. \u00c8 sepolto nel Bremgartenfriedhof, il pi\u00f9 grande cimitero della citt\u00e0.\nCodice civile svizzero.\nIl codice civile scritto da Huber \u00e8 uno dei pi\u00f9 moderni in Europa. Si tratta infatti di una sintesi etico-filosofica basata sulle leggi cantonali ed europee. All'articolo 1, capoverso 2, \u00e8 indicato che, in caso di un vuoto legislativo, il giudice \u00e8 tenuto a comportarsi da legislatore: \"Nei casi non previsti dalla legge il giudice decide secondo la consuetudine e, in difetto di questa, secondo la regola che egli adotterebbe come legislatore.\"\nCon questo riferimento all'imperativo categorico kantiano, Huber si adegua alla comprensione degli svizzeri. Si basa sulla giustizia creativa delle leggi federali."}
{"id": "632171", "revid": "1610933", "url": "https://it.wikipedia.org/wiki?curid=632171", "title": "Civetta nana", "text": ""}
{"id": "632180", "revid": "90227", "url": "https://it.wikipedia.org/wiki?curid=632180", "title": "Gennadio scolastico", "text": ""}
{"id": "632181", "revid": "93328", "url": "https://it.wikipedia.org/wiki?curid=632181", "title": "Federazione giovanile comunisti italiani", "text": ""}
{"id": "632183", "revid": "767487", "url": "https://it.wikipedia.org/wiki?curid=632183", "title": "Sinistra Liberale", "text": "Sinistra Liberale, erede della tradizione del liberalismo progressista, \u00e8 un movimento politico costituito nel 1993 per iniziativa di un gruppo di giovani intellettuali e politici liberali progressisti (tra gli altri Gianfranco Passalacqua, Alessandro Pilotti, Carlo Staccioli, Guido Gentile, Emanuela Pistoia).\nLa storia.\nL'Assemblea nazionale del 1\u00ba ottobre 2005 segna il rilancio del movimento, impegnato a ridefinire, in rapporto forte con i Democratici di Sinistra, i contenuti ed i valori dell'area riformista e riformatrice, nella prospettiva del Partito Democratico.\nNel corso del 2006 \u00e8 confluito in Sinistra Liberale il gruppo riunitosi attorno al documento-manifesto \"Nessuno Escluso\", animato da Paolo Colla, gi\u00e0 segretario nazionale della Giovent\u00f9 Liberale Italiana negli anni ottanta.\nNel novembre del 2006 Sinistra Liberale aderisce come associazione federata ai DS.\nL'ideologia.\nSempre collocato nella coalizione di centrosinistra, il Movimento si ispira al pensiero di Norberto Bobbio e di John Rawls, ed ha come riferimenti nazionali Piero Gobetti, Luigi Einaudi, Benedetto Croce ed il gruppo de \"Il Mondo\".\n\u00c8 forte il rapporto con Valerio Zanone, e con l'Associazione per la Democrazia Liberale, da lui fondata e presieduta.\nOrganizzazione.\nIl gruppo dirigente di Sinistra Liberale \u00e8 costituito oltre che da Passalacqua e Colla, da Antonio Saitta, Alessandro Pilotti, Michele Manzelli, Roberta Tescari, Roberta Meneghetti, Maurizio Scarano.\nNel congresso del 19 novembre 2006 viene confermato coordinatore nazionale Gianfranco Passalacqua. Paolo Colla viene eletto Presidente dell'Assemblea Nazionale, ed Antonio Saitta Vicepresidente. Nel Collegio dei Garanti vengono eletti il politologo Orazio M. Petracca e il tributarista Eugenio Briguglio."}
{"id": "632185", "revid": "827882", "url": "https://it.wikipedia.org/wiki?curid=632185", "title": "Contea di Dutchess", "text": "La contea di Dutchess \u00e8 una contea del sud-est dello Stato di New York negli Stati Uniti.\nGeografia fisica.\nLa contea confina a nord con la contea di Columbia, a nord-est con la contea di Berkshire dello Stato del Massachusetts, a est con le contee dello Stato del Connecticut di Litchfield e di Fairfield, a sud con la contea di Putnam. A ovest il confine \u00e8 segnato dal fiume Hudson che separa la contea da quella di Ulster a ovest e da quella di Orange a sud-ovest. Il territorio \u00e8 prevalentemente collinoso ricadendo nell'area delle \"Hudson Highlands\" a sud-ovest e delle \"Taconic Mountains\" a nord-est. Nelle Taconic Mountains la contea raggiunge la massima elevazione con i 704 metri della \"Brace Mountain\". Il territorio in prossimit\u00e0 del fiume Hudson \u00e8 pianeggiante. Oltre all'Hudson i fiumi pi\u00f9 importanti sono i suoi affluenti \"Wappinger\" e \"Fishkill\". La citt\u00e0 principale \u00e8 Poughkeepsie, posta sulla riva sinistra del fiume Hudson, che \u00e8 anche la sede amministrativa della contea. Altra cittadina di una certa importanza \u00e8 Beacon, posta sulla riva sinistra dell'Hudson, nel sud-est della contea.\nStoria.\nLa contea di Dutchess \u00e8 una delle dodici contee originarie che componevano la \"Provincia di New York\". La contea ricevette il nome in onore di Maria di Modena, la duchessa (\"Duchess\") di York e seconda moglie del re Giacomo II. All'appellativo originario di \"Contea di Duchess\" con il tempo \u00e8 stata aggiunta una 't' sia per un errore di pronuncia e probabilmente anche per sottolineare la presenza dei coloni olandesi (\"Dutch\") che l'abitavano. Nel 1812 venne staccata la parte meridionale della contea per creare la nuova contea di Putnam."}
{"id": "632186", "revid": "121444559", "url": "https://it.wikipedia.org/wiki?curid=632186", "title": "Sofferenza", "text": "La sofferenza \u00e8 una condizione di dolore, che pu\u00f2 riguardare il corpo e/o il vissuto emotivo del soggetto.\nEssa pu\u00f2 derivare direttamente da un trauma, fisico o emotivo, oppure pu\u00f2 essere espressione di una afflizione interiore pi\u00f9 profonda, di cui pu\u00f2 essere difficile o impossibile individuare un fondamento oggettivo. In particolare, quando la sofferenza \u00e8 legata a una condizione interiore del soggetto ed \u00e8 prolungata nel tempo, ovvero la sua intensit\u00e0 \u00e8 tale da inibire o danneggiare la normale attivit\u00e0 emotiva e pratica del soggetto, essa costituisce sintomo di un disturbo psicologico, ad esempio nell'ambito patologico della depressione. La sofferenza \u00e8 anche un insieme di sensazioni corporali anomale. Nella malattia mentale, che disturba la mente, \u00e8 un dolore fisico."}
{"id": "632190", "revid": "2196166", "url": "https://it.wikipedia.org/wiki?curid=632190", "title": "La storia dei tre Adolf", "text": " \u00e8 un manga scritto e disegnato da Osamu Tezuka nel 1983 e pubblicato in Giappone fino al 1985 dalla rivista Shukan Bunshun. Non ha mai avuto una trasposizione in prodotto d'animazione.\nIn Italia il manga \u00e8 stato pubblicato diviso in 3 volumi da Hazard edizioni nel 2010, mentre J-Pop ha curato un'edizione divisa in 2 volumi, pubblicata alla fine del 2018 col titolo I tre Adolf.\nTrama.\nBerlino, 1936. Sohei Toge, giornalista inviato per le olimpiadi, viene a sapere del possesso da parte del fratello Isao, universitario attivista di sinistra, di alcuni documenti che provano le origini ebraiche di Adolf Hitler. Purtroppo non fa in tempo a venirne da esso informato poich\u00e9 qualcuno lo ha appena ucciso e gettato da una finestra. Improvvisamente il suo corpo scompare e cos\u00ec anche ogni prova della sua esistenza. Sohei si mette alla ricerca del cadavere di Isao ma viene sequestrato e torturato dalla Gestapo. Dopo essere stato rilasciato, tenta vanamente di rintracciare i suoi rapitori partecipando al congresso di Norimberga.\nK\u014dbe. L'amicizia tra Adolf Kaufmann, figlio di un membro del consolato tedesco, Wolfgang, e di una giapponese, Yukie, e Adolf Kamil, di panettieri ebrei tedeschi, \u00e8 ostacolata dai genitori. Adolf Kamil, ascoltando di nascosto il padre, viene al corrente del segreto di Hitler rivelandolo accidentalmente ad Adolf Kaufmann. Il padre di quest'ultimo, anch'egli alla ricerca dei documenti per conto del consolato, si ammala e muore, non prima per\u00f2 di riuscire ad iscrivere il figlio alla Adolf Hitler Schule di Berlino. Kaufmann tenta cos\u00ec di andare a nascondersi nel bosco. Ma \u00e8 ormai tutto inutile: \u00e8 costretto a partire per Berlino, dove verr\u00e0 arruolato nella Hitler-Jugend e premiato dal F\u00fchrer in persona per le sue capacit\u00e0.\nI documenti sono giunti in Giappone e sono entrati in possesso della signorina Ogi, ex maestra elementare di Isao Toge e membro di un gruppo pacifista. Sulle loro tracce incombe anche Akabane, ispettore della polizia segreta giapponese arrivista e testardo. Inseguito dalla polizia, Toge viene arrestato di fronte a casa Kaufmann, ma proprio grazie all'intervento della signora Kaufmann, che avrebbe confessato i suoi sentimenti verso Toge, dopo un'inutile tortura, riesce a farsi rilasciare. Di nuovo inseguito da Akabane, per\u00f2, Toge, oltre a perdere i documenti, viene accusato di aver dato fuoco alla discarica in cui erano nascosti e del tentato omicidio dell'ispettore, feritosi accidentalmente durante la colluttazione. Toge e l'ispettore Niikawa riescono a riprendere possesso dei documenti ma vengono attaccati da Acetylene Lampe. Nonostante Toge riesca a fuggire, lo scontro a fuoco avr\u00e0 esiti drammatici: il poliziotto rimane ucciso e Lampe scompare senza riportare danni. In seguito Toge, nascostosi in un Izakaya, viene ancora una volta scagionato, e decide di riaffidare i documenti alla signorina Ogi.\nIntanto la carriera di Adolf Kaufmann nella AHS prosegue senza intoppi, diventando segretario personale del F\u00fchrer. Il padre di Adolf Kamil, Isaac, \u00e8 costretto a recarsi in Lituania per aiutare gli studenti della scuola ebraica Yeshiva a fuggire in Giappone, ma viene derubato del passaporto. Viene quindi catturato e portato in Germania, dove Kaufmann, senza volerlo, viene forzato ad ucciderlo. Durante i rastrellamenti si innamorer\u00e0 poi di una ragazza ebrea, Elisa Gutheimer, che riesce a trarre in salvo inviandola in Giappone a farsi ospitare da Adolf Kamil. La signorina Ogi e Adolf Kamil, anch'egli suo ex-alunno, decidono di consegnare i documenti alla spia russa Ramsey, corrispondente del Frankfurter Zeitung, che verr\u00e0 arrestato e giustiziato dalla polizia giapponese. I documenti passano dalle sue mani a quelle di Yoshio Honda, di cui la figlia dell'ispettore Niikawa, Mieko, si \u00e8 infatuata, che li sotterra nel giardino di casa. Questi infatti rifiuta il militarismo e l'espansione coloniale giapponese e agisce da tramite per la rete spionistica di Ramsey. Suo padre, il colonnello della polizia militare Honda, temendo che finisca sotto processo, lo uccide a sangue freddo, facendolo passare come suicidio.\nMentre in Giappone la relazione tra Sohei e la vedova Kaufmann si fa sempre pi\u00f9 intima, portando i due ad aprire un ristorante tedesco, In Germania Lampe propone ad Adolf Kaufmann l'incarico di recuperare i documenti. Kaufmann per\u00f2 rifiuta perch\u00e9 incaricato da Hitler in persona di trovare i responsabili dell'attentato subito nel suo quartier generale. Ma Hitler, a causa degli insuccessi del Terzo Reich, impazzisce accusando lo stesso Kaufmann di tradimento. Grazie a Lampe, che svela il vero colpevole, riesce a mantenere il suo incarico, e hanno inizio cos\u00ec i \u201cprocessi\u201d che porteranno alla condanna di oltre cinquemila persone. Come atto finale di tale paranoica epurazione, Kaufmann riceve l'ordine di giustiziare anche Rommel. Rifiutandosi di uccidere uno dei maggiori eroi tedeschi, Kaufmann viene declassato e costretto a occuparsi del trasferimento di ebrei nei campi di sterminio; La carriera militare di Adolf Kaufmann \u00e8 a questo punto ormai giunta all'epilogo. Riavvicinato da Lampe, Kaufmann \u00e8 quindi costretto ad accettare l'incarico di partire per il Giappone attraverso il mar glaciale artico su un sottomarino, per uccidere tutti i testimoni dei documenti su Hitler e distruggerli. Riuscito a raggiungere il Giappone nonostante le avverse condizioni psicologiche oltre che ambientali del viaggio, Adolf si ricongiunge con la madre, che gli rivela di essersi risposata con Sohei Toge, bersaglio di Adolf. Scontratosi con Kamil e Toge, Kaufmann recupera finalmente i documenti, per poi scoprire che Hitler \u00e8 morto e la Germania si \u00e8 appena arresa. La vedova Kaufmann morir\u00e0 appena dopo aver dato alla luce Yu, la figlia che aveva concepito assieme a Sohei Toge, affidandola a quest'ultimo, che a sua volta affider\u00e0 alla proprietaria dell'Izakaya.\nTerminate le traversie inerenti ai preziosi attestati, la vicenda si sposta in Medio Oriente, negli anni dei Conflitti arabo-israeliani, dove i due Adolf si ritroveranno: Kamil arruolato nell'esercito d'Israele, Kaufmann facente parte dell'organizzazione Settembre Nero. Il loro incontro terminer\u00e0 in modo tragico.\nDieci anni dopo lo scontro tra Kamil e Kaufmann, Sohei Toge si reca in Israele alla ricerca di Adolf Kamil, salvo per\u00f2 trovarlo ad accoglierlo suo figlio e la moglie Elisa, essendo deceduto un mese prima in un attentato terroristico. Toge afferma di essere venuto proprio per rendere omaggio a Kamil e che sta raccogliendo fonti per trascrivere le memorie dei tre Adolf, per sensibilizzare chiunque possa leggerle. Viene poi condotto al cimitero dove \u00e8 sepolto Adolf Kamil, lo stesso che si vede all'inizio della storia.\nAnalisi.\n\"Der F\u00fchrer ist Jude\". Inizia cos\u00ec una storia dove Tezuka crea un intreccio di vicende che coinvolgono Sohei Toge e gli amici di nome Adolf. Infatti il fumetto non riguarda solo le avventure del giornalista che deve svelare l'incredibile verit\u00e0 ma anche quelle dei due amici che vengono sviluppate in parallelo con un ritmo incalzante e in maniera sempre pi\u00f9 interessante. Nel tracciare la personalit\u00e0 dei tre protagonisti l'autore ha creato uomini veri i cui drammi, paure, passioni e contraddizioni danno loro vita, creando psicologie complesse e verosimili.\nSohei Toge decide di rendere pubblici i preziosi documenti e per questo verr\u00e0 perseguitato da nazisti e polizie segrete di mezzo mondo, ma, con perseveranza tutta giapponese, sopporter\u00e0 e lotter\u00e0, superando le sue paure e le perdite in nome di uno scopo che val bene anche la sua stessa vita, che non esita a mettere a repentaglio. Adolf Kamil, ebreo, non deve solo combattere contro il razzismo di ogni giorno, ma anche esporsi e rischiare la vita per contribuire a divulgare le vere origini di Hitler e aiutare i rifugiati ebrei in Giappone. Adolf Kaufmann, amico sincero di Kamil, verr\u00e0 costretto dall'autoritario padre a diventare un ufficiale nazista. L'indottrinamento degli uomini del Reich lo obbliga a piegarsi a un'ideologia che non comprende e non vuole accettare ma che, alla fine, riesce a corromperlo. La vicenda di Adolf Kaufmann \u00e8 rappresentazione del tema portante di questo manga: la stupidit\u00e0 e l'insensata violenza connaturate agli uomini, qui simboleggiate dalla follia nazista, che annienta le aspirazioni alla pace e all'amore di altri uomini.\nLa condanna della guerra e degli odi razziali diviene cos\u00ec, per estensione, condanna del lato pi\u00f9 oscuro della natura umana che inspiegabilmente prevale. Non bisogna tuttavia pensare che Tezuka si limiti a un'ingenua considerazione del razzismo, come qualcosa che venga da fuori. Nell'ultimo volume infatti, se si vede Kaufmann perseverare nella sua ostilit\u00e0 ossessiva verso gli ebrei, si vede pure il tenente Kamil, fino a poche pagine prima un personaggio sempre pacifico, partecipare senza esitazione a spedizioni militari in Palestina dove anche donne e bambini vengono uccisi. Il messaggio \u00e8 chiaro: nessuno \u00e8 immune all'odio verso altri uomini.\nDal punto di vista tecnico l'autore rinuncia al suo tipico tratto caricaturale per utilizzare un disegno pi\u00f9 realistico che meglio si adatta all'importanza della storia. Le tavole sono impostate in modo semplice e schematico. Tradizionali le inquadrature.\nLe origini ebree di Adolf Hitler potrebbero non essere un'invenzione dell'autore. Una teoria ipotizzata nel 2011 ritiene che sua nonna paterna, Maria Schicklgruber, avesse concepito Alois Hitler con un ebreo, Leopold Frankenberger, per cui il dittatore nazista avrebbe avuto un quarto di sangue ebraico. Secondo tale teoria un nipote di Alois, William Patrick Hitler, dopo aver lasciato la Germania negli anni trenta, avrebbe minacciato di ricattare lo zio Adolf riferendo alla stampa che il padre di Alois era Leopold Frankenberger.\nIn Italia.\nIl fumetto \u00e8 stato pubblicato in Italia per tre volte (nel 1998, 2003 e 2010) grazie alle Hazard Edizioni. L'edizione Hazard ha rispettato la divisione in 5 volumi (non l'edizione 2010, su 3 volumi con cofanetto raccoglitore) e la lettura alla giapponese, da destra verso sinistra, per conservare la giusta direzione delle immagini e la corretta postura dei personaggi. Per questa edizione la Hazard ha ricevuto, , il prestigioso Premio Oesterheld \u00abper aver favorito la comprensione e la conoscenza tra i popoli\u00bb.\nNel 2018 \u00e8 stato pubblicato dall'etichetta J-POP in due volumi."}
{"id": "632193", "revid": "110157", "url": "https://it.wikipedia.org/wiki?curid=632193", "title": "Santuario di Banchette", "text": "Il santuario di Banchette \u00e8 un santuario mariano situato in frazione Banchette, nel comune di Bioglio, in provincia di Biella, non lontano dal comune di Pettinengo.\nStoria.\nLa chiesa sorge nell'area naturale della Quargnasca (Parco della Rovella) a 675 m s.l.m. ed \u00e8 un santuario extradiocesano gestito dai Padri barnabiti di Genova. L'edificio attuale fu eretto dai Barnabiti sui resti dell'antica chiesa usata nel 1630 come lazzaretto durante un'epidemia di peste. \nL'aspetto odierno \u00e8 frutto di una serie di restauri compiuti all'inizio del XX secolo sull'impianto originale della chiesa cinquecentesca della quale restano soltanto la facciata e parte delle navate laterali. \nSecondo la tradizione, il santuario fu eretto per riparare al gesto sacrilego compiuto da un folle, che sfregi\u00f2 l'affresco della Madonna presente su una colonna colpendola con un sasso. Da questo gesto nacque il soprannome di \"Madonna del livido\" (\"Madonna dal bull\" in dialetto), il cui affresco rovinato \u00e8 ancora oggi visibile all'interno della chiesa. Sul retro del santuario un edificio, costruito alla prima met\u00e0 del Settecento grazie al lascito di un ufficiale spagnolo ed adibito a casa vacanze per pellegrini, ospita oggi un ristorante.\nPer la sua posizione collinare e avvolta dal verde di un boschetto ai piedi del Monte Rovella e prossima al Torrente Quargnasca, il santuario \u00e8 meta di pellegrinaggi e, soprattutto, di cerimonie nuziali. \u00c8 facilmente raggiungibile dalla strada provinciale che attraversa la Valle di Mosso.\nEscursionismo.\nAssieme al santuario della Brugarola, presso Ailoche, al Santuario del Mazzucco a Camandona e al santuario di Nostra Signora della Brughiera, a Trivero, fa parte del gruppo di santuari minori del biellese che si snodano lungo gli itinerari escursionistico-devozionali CoEUR e Cammino di San Carlo. "}
{"id": "632197", "revid": "110477723", "url": "https://it.wikipedia.org/wiki?curid=632197", "title": "Manmohan Singh", "text": "Biografia.\nNato a Gah (Punjab) nell'attuale Pakistan (nell'allora India Britannica), dopo gli studi in Economia e Finanze in India e a Oxford entra a far parte del Fondo Monetario Internazionale, poi svolge svariati incarichi nell'ONU e infine entra in politica negli anni '90. Dal 1991 al 1996 fu ministro delle Finanze, avviando cos\u00ec grandi riforme per il paese. Poi dal 2005 al 2006 \u00e8 stato anche ministro degli Affari Esteri. Nel 2004 diventa il Primo ministro dell'India, insieme al partito di Sonia Gandhi, che rinuncia alla candidatura per non creare polemiche riguardo alla sua origine italiana anzich\u00e9 indiana. Nel 2009 viene riconfermato dalle elezioni per governare sino al 2014. Sposato dal 1958, \u00e8 padre di tre figlie ed \u00e8 di religione sikh."}
{"id": "632207", "revid": "22475", "url": "https://it.wikipedia.org/wiki?curid=632207", "title": "Regata", "text": "Una regata \u00e8 una competizione tra imbarcazioni, che possono essere a remi, in genere con otto vogatori per imbarcazione, oppure a vela e che consiste nel completare, una o pi\u00f9 volte, un percorso prestabilito tramite un \"bando di regata\".\nEtimologia.\nIl termine \u00e8 di origine veneziana e indicava originariamente esclusivamente le competizioni tra gare a remi. \nLa sua etimologia \u00e8 controversa. Secondo una tesi, dato che le imbarcazioni alla partenza venivano allineate e disposte \"in riga\", da questa prassi sarebbe nata la parole \"rigata\" e poi \"regata\". Un'etimologia diversa prevede invece l'origine del termine dal verbo latino \"aurigare\" (gareggiare), usato a Venezia per le gare in generale. Ancora, secondo Pompeo Molmenti, l'origine sarebbe da ricercare nella parola \"ramigium\" (remeggio) da cui sarebbe derivato \"remigata\" poi contratto in \"regata\". Infine, altre tesi farebbero risalire il termine dalla parola \"remus\" o addirittura dal termine celtico \"rheata\" che significa \"corsa, gara\".\nDa Venezia il termine giunse quindi nei vocabolari europei e il suo significato si estese a indicare tutte le competizioni su barche.\nRegate tra imbarcazioni a vela.\nLe regate si svolgono tra barche o tra tavole a vela. Le regate che coinvolgono due sole imbarcazioni (ad esempio quelle della Coppa America) vengono chiamate \"match race\".\nIl momento della partenza delle imbarcazioni \u00e8 segnalato dai giudici del comitato di regata tramite una serie di segnali visivi e acustici. Le imbarcazioni impegnate nella regata devono effettuare un percorso determinato da diverse boe situate in vari punti del campo di regata.\nNel caso di regata corsa in tempo reale, ovvero match race o regata per monotipi o level class, questa viene assegnata alla prima imbarcazione che taglia il traguardo (una linea immaginaria tracciata tra due boe), altrimenti \u00e8 calcolato un tempo compensato che tiene conto del \"rating\" o dell \"handicap\" di ogni imbarcazione.\nRegate tra imbarcazioni a remi.\nLe regate tra imbarcazioni a remi si possono svolgere su fiume, su lago o in mare aperto, con armi spinti da uno o pi\u00f9 vogatori.\nIl tipo di voga pu\u00f2 essere all'inglese oppure alla veneta, nel caso delle regate che si svolgono nella laguna di Venezia.\nAnche in questo caso la partenza viene data tramite un segnale acustico mentre la linea d'arrivo pu\u00f2 essere costituita da boe o in alcuni casi da un cordino teso tra due pali o due sostegni galleggianti.\nCollegamenti esterni.\n Foto regate"}
{"id": "632213", "revid": "110157", "url": "https://it.wikipedia.org/wiki?curid=632213", "title": "Artificial Intelligence (serie)", "text": "Artificial Intelligence \u00e8 una serie di album pubblicati dalla Warp Records agli inizi degli anni novanta per mettere in mostra le capacit\u00e0 e i suoni della musica elettronica. La serie comprende anche gruppi e singoli compositori che successivamente diventeranno i leader dell'elettronica, techno e ambient come The Orb, Aphex Twin e gli Autechre.Le serie \u00e8 anche considerata un grande contributo all'IDM.\nLa serie.\nOgni album \u00e8 stato pubblicato in formato CD e 12\" vinile, per ogni album \u00e8 stata pubblicata anche un'edizione limitata in vinile colorato o trasparente."}
{"id": "632214", "revid": "1305772", "url": "https://it.wikipedia.org/wiki?curid=632214", "title": "Sky Doll", "text": "Sky Doll \u00e8 una serie a fumetti italiana di fantascienza realizzata da Alessandro Barbucci e Barbara Canepa ed edita in Europa da Soleil Editions e in Italia da Vittorio Pavesio Productions e BAO Publishing.\nLa serie \u00e8 pubblicato in tutta Europa e in Corea, Giappone, Cina e Stati Uniti. Sono stati prodotti anche figurine, statuine, e molti altri gadget.\nLa serie \u00e8 costituita da quattro volumi oltre ad alcuni spin-off e artbook, pubblicati anche in Francia e in USA.\nTrama.\nUna galassia imprecisata, in un tempo imprecisato. Le \"Sky Doll\" del titolo sono delle bambole meccaniche di dimensioni e aspetto umanoide, create perch\u00e9 gli abitanti del pianeta su cui la storia inizia possano soddisfare i propri istinti erotici senza commettere peccato. Infatti, su questo pianeta vige un governo di stampo religioso (ampiamente ispirato alle liturgie cattoliche) che fa capo alla papessa Lodovica e controlla la vita della popolazione con una serie di editti religiosi. Nel mondo di Sky Doll esistevano due papesse, Agape e Lodovica, la prima rappresentazione dell'amore spirituale, la seconda di quello carnale. La prima \u00e8 stata uccisa: da allora Lodovica regna incontrastata sul pianeta, anche se gruppi sempre pi\u00f9 numerosi di adoratori di Agape (bollati come eretici) stanno iniziando a radunarsi, nonostante gli sforzi fatti dalle alte sfere della liturgia per cancellare il ricordo di costei.\nLa storia segue le peripezie attraverso vari pianeti di Noa, una Sky Doll, e dei due emissari papali Roy e Jahu, che inavvertitamente si ritrovano a ospitare Noa sulla loro astronave.\nPersonaggi.\nBrevi schede dei personaggi principali, che fisicamente sono in gran parte umanoidi dalle fattezze feline.\nStile.\nCome in altre opere a cui hanno collaborato Barbucci e Canepa, lo stile di disegno \u00e8 molto particolare, mescolando influenze dai manga (in parte dagli sh\u014djo manga, ma non solo) e dal fumetto francese allo stile personale degli autori.\nTematiche.\nUn tema che attraversa tutta la serie \u00e8 quello della contrapposizione tra due estremi, non solo per quanto riguarda Agape e Lodovica, ma anche, per dirne alcuni, tra esseri viventi e robot (le Sky Dolls), fede e tecnologia, sesso e castit\u00e0, realt\u00e0 e apparenza, illusione e fenomeno reale, sacro e profano.\nCome accennato in precedenza, le tematiche sono decisamente di stampo adulto, sia per il discorso dell'influenza della religione sulla vita delle persone, sia per i riferimenti erotici e le scene di nudo o di sesso (comunque mai esplicite), riferimenti alle droghe sintetiche, le religioni viste come catene di centri benessere e velati accenni alle controculture (ad esempio, sul pianeta Aqua ci sono degli esempi di grafica che rimandano alla psichedelia degli anni settanta).\nAlbi.\nAlbi regolari:\nAlbi speciali:"}
{"id": "632217", "revid": "29863", "url": "https://it.wikipedia.org/wiki?curid=632217", "title": "Siouxsie", "text": ""}
{"id": "632221", "revid": "767487", "url": "https://it.wikipedia.org/wiki?curid=632221", "title": "Cantone di Castelnau-de-M\u00e9doc", "text": "Il Cantone di Castelnau-de-M\u00e9doc era una divisione amministrativa dell'Arrondissement di Lesparre-M\u00e9doc.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "632222", "revid": "62748", "url": "https://it.wikipedia.org/wiki?curid=632222", "title": "Muretto a secco", "text": ""}
{"id": "632225", "revid": "287204", "url": "https://it.wikipedia.org/wiki?curid=632225", "title": "Cantone di Cenon", "text": "Il Cantone di Cenon \u00e8 una divisione amministrativa dell'Arrondissement di Bordeaux, situato nel dipartimento della Gironda, in Aquitania.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 3 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "632227", "revid": "287204", "url": "https://it.wikipedia.org/wiki?curid=632227", "title": "Cantone di Cr\u00e9on", "text": "Il Cantone di Cr\u00e9on \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 28 a 23 comuni.\nComposizione.\nI 28 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "632228", "revid": "984922", "url": "https://it.wikipedia.org/wiki?curid=632228", "title": "Cantone di Floirac", "text": "Il Cantone di Floirac era una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "632230", "revid": "984922", "url": "https://it.wikipedia.org/wiki?curid=632230", "title": "Cantone di Gradignan", "text": "Il Cantone di Gradignan era una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "632232", "revid": "110157", "url": "https://it.wikipedia.org/wiki?curid=632232", "title": "Cantone di La Br\u00e8de", "text": "Il Cantone di La Br\u00e8de \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 13 comuni di:"}
{"id": "632238", "revid": "287204", "url": "https://it.wikipedia.org/wiki?curid=632238", "title": "Cantone di Le Bouscat", "text": "Il Cantone di Le Bouscat \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 2 comuni di:"}
{"id": "632241", "revid": "122780712", "url": "https://it.wikipedia.org/wiki?curid=632241", "title": "Campionato mondiale di scherma 2006", "text": "Il Campionato mondiale di scherma del 2006 si \u00e8 svolto all'Oval Lingotto di Torino, in Italia. La citt\u00e0 sabauda aveva gi\u00e0 ospitato il torneo iridato nell'edizione del 1961.\nLe competizioni sono iniziate il 30 settembre e terminate il 7 ottobre."}
{"id": "632242", "revid": "287204", "url": "https://it.wikipedia.org/wiki?curid=632242", "title": "Cantone di Lormont", "text": "Il Cantone di Lormont \u00e8 una divisione amministrativa dell'Arrondissement di Bordeaux.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 5 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "632247", "revid": "38120", "url": "https://it.wikipedia.org/wiki?curid=632247", "title": "Coppa dei Balcani (club)", "text": "La Coppa dei Balcani per club era un torneo di calcio disputato dalla stagione 1961 alla stagione 1993-94 e riservato ai club di Albania, Bulgaria, Grecia, Romania, Turchia e Jugoslavia.\nStoria.\nSulla falsariga della Coppa dei Balcani per nazioni, che vide la luce sul finire del 1929, il progetto di un'identica manifestazione riservata alle squadre di club venne finalmente inaugurato molti anni pi\u00f9 tardi, esattamente nel 1961. Il torneo, che vide inizialmente in campo almeno una rappresentante delle sei nazioni interessate (vale a dire Albania, Bulgaria, Grecia, Jugoslavia, Romania e Turchia) si apr\u00ec con il successo dei rumeni dello Steagul Rosu di Bra\u0219ov che pravelsero nettamente nel girone unico a cinque squadre (mancava soltanto la rappresentante jugoslava) con gare di andata e ritorno.\nLa formula della manifestazione venne cambiata gi\u00e0 alla seconda edizione del torneo che si articol\u00f2 su due gruppi di quattro squadre e doppia finale fra le due vincenti. Il ritiro dei turchi del Galatasaray spian\u00f2 la strada ai greci dell', cui servirono ben tre partite di finale (spareggio a Istanbul, in Turchia) per avere definitivamente ragione degli ostici bulgari del Levski Sofia.\nLa Coppa dei Balcani per club stent\u00f2 a decollare forse proprio perch\u00e9 ad essa non prendevano parte (salvo rare eccezioni) le formazioni pi\u00f9 blasonate dei singoli paesi e le gare di cartello o anche di campanile (considerata la spiccata rivalit\u00e0 fra i paesi confinanti) erano piuttosto rare. Ci\u00f2 nonostante l'albo d'oro del torneo si arricch\u00ec con nomi di club piuttosto noti, anche se questi venivano schierati in stagioni durante le quali avevano stentato ad affermarsi sia in patria che nelle altre competizioni europee riservate ai club.\nFra cambi di formula, rinunce, competizioni saltate o disputate nell'arco anche di tre anni, la Coppa dei Balcani venne alla fine declassata, sul finire degli anni ottanta, a competizione riservata alle squadre vincenti in patria i campionati di seconda serie. La crisi balcanica infine, che port\u00f2 alla disintegrazione della Jugoslavia e alle ripetute guerre che sconvolsero l'area negli anni novanta, portarono al definitivo tramonto anche di questa in qualche modo \"sfortunata\" competizione, i cui ultimi vincitori, nel 1993-94, risultarono essere i turchi del Samsunspor."}
{"id": "632249", "revid": "1543377", "url": "https://it.wikipedia.org/wiki?curid=632249", "title": "OpenSPARC", "text": "OpenSPARC \u00e8 un progetto open source hardware che mira a diffondere la piattaforma SPARC e a studiarne migliorie e modifiche tramite il metodo open source. Il progetto venne avviato nel dicembre 2005 con il contributo di Sun Microsystems che forn\u00ec il progetto a livello Register transfer level (RTL) Verilog del processore a 64-bit, 32 thread UltraSPARC T1.\nIl 21 marzo 2006 Sun ha rilasciato il codice sorgente del core del processore T1 sotto licenza GPL e nel 12 dicembre 2007 ha rilasciato anche il processore UltraSPARC T2 tramite licenza GPL."}
{"id": "632254", "revid": "112880787", "url": "https://it.wikipedia.org/wiki?curid=632254", "title": "LEON", "text": "LEON \u00e8 un microprocessore RISC a 32 bit. Il processore \u00e8 compatibile a livello di istruzioni con i processori SPARC V8 (specifiche 1987) ed \u00e8 stato sviluppato dalla Gaisler Research e dalla Agenzia Spaziale Europea. Il processore \u00e8 sintetizzato con il linguaggio VHDL ed \u00e8 disponibile sotto GNU General Public License."}
{"id": "632266", "revid": "287204", "url": "https://it.wikipedia.org/wiki?curid=632266", "title": "Mothim", "text": ""}
{"id": "632267", "revid": "112880798", "url": "https://it.wikipedia.org/wiki?curid=632267", "title": "OpenRISC", "text": "OpenRISC \u00e8 un progetto di hardware libero di un microprocessore RISC sviluppato da OpenCores e rilasciato sotto GNU Lesser General Public License. Il processore \u00e8 descritto con il linguaggio Verilog ed \u00e8 sintetizzabile su ASIC o su FPGA.\nIl GNU toolchain \u00e8 stato portato sull'ambiente OpenRISC e gli ambienti di sviluppo di molti linguaggi sono stati resi disponibile per la piattaforma. I sistemi operativi Linux e \u03bcClinux sono disponibili per il processore.\nInstruction set.\nL'instruction set, vale a dire l'insieme delle istruzioni che il microprocessore \u00e8 capace di eseguire, \u00e8 molto simile a quello del MIPS. Usa una architettura load-store a 3 operandi con registri general purpose a 16 o 32 bit. Esistono implementazioni a 64 bit.\nHa un vasto insieme di istruzioni di tipo SIMD pensate per l'elaborazione di segnali digitali."}
{"id": "632269", "revid": "339392", "url": "https://it.wikipedia.org/wiki?curid=632269", "title": "FPGA", "text": ""}
{"id": "632270", "revid": "212348", "url": "https://it.wikipedia.org/wiki?curid=632270", "title": "ASIC", "text": ""}
{"id": "632272", "revid": "14691", "url": "https://it.wikipedia.org/wiki?curid=632272", "title": "Java Server Pages", "text": ""}
