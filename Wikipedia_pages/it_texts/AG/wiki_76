{"id": "613174", "revid": "1543377", "url": "https://it.wikipedia.org/wiki?curid=613174", "title": "LEN Euro League Women", "text": "La LEN Euro League Women, nota anche come Eurolega di pallanuoto femminile, \u00e8 il maggior trofeo continentale europeo riservato a squadre di club. Il torneo si disputa annualmente dal 1987 e fino al 1999 \u00e8 stato denominato \"European Cup\". In seguito, dal 1999 al 2013, ha avuto la denominazione di \"Champions Cup\" (o \"Coppa dei Campioni\" in Italia). A partire dalla stagione 2013-2014, con la nuova formula seguita all'abolizione della Coppa LEN, ha assunto il nome corrente. Hanno diritto a prendervi parte le vincitrici dei campionati nazionali, le seconde e le terze classificate anche se, a seguito di rinunce a partecipare di alcuni club, pu\u00f2 verificarsi l'eventualit\u00e0 che certe federazioni vengano rappresentate da quattro squadre.\nFormula.\nIl torneo si articola inizialmente in una doppia fase a gironi che varia annualmente in base al numero di formazioni iscritte. Questo numero pu\u00f2 anche influire sull'eventualit\u00e0 di disputare entrambe le fasi, com'\u00e8 avvenuto in occasione della prima edizione della nuova Euro League (stagione 2013-14) in cui il basso numero di squadre partecipanti ha indotto l'organizzazione a far disputare un solo turno preliminare a gironi.\nLe prime due di ciascun girone della seconda fase accedono ai \"Quarti di finale\", che si disputano ad eliminazione diretta su gare di andata e ritorno. Le vincenti dei quarti si qualificano per la \"Final Four\".\nAlbo d'oro.\nIl record di vittorie complessive (8) e di vittorie consecutive (3) \u00e8 detenuto dalla societ\u00e0 siciliana Orizzonte Catania, che ha vinto il titolo nel 2004, 2005, 2006."}
{"id": "613177", "revid": "465169", "url": "https://it.wikipedia.org/wiki?curid=613177", "title": "Tillite", "text": "In geologia e glaciologia con il termine tillite si indicano a livello internazionale le rocce deposte da un ghiacciaio in ambiente glaciale o periglaciale o in regioni polari.\nDescrizione.\nNormalmente, nella letteratura scientifica, sono denominati tilliti i sedimenti che costituiscono le morene glaciali, depositatisi in epoche geologiche anteriori alle glaciazioni del Quaternario. Solitamente le tilliti sono rocce sedimentarie indurite, litificate; alcune tilliti sono state datate al Precambriano.\nI till sono invece i sedimenti deposti o trasportati dai ghiacciai oggi o durante le ultime glaciazioni, che appaiono generalmente incoerenti, ancora sciolti e non litificati dalla diagenesi. \nNell'Ottocento e fino ai primi del Novecento i till erano chiamati depositi morenici o semplicemente morene, nome che oggi \u00e8 riservato alle forme geomorfologiche deposte dai ghiacciai e costituite quindi da till.\nMappando la distribuzione delle tilliti rinvenute sulla crosta terrestre, in funzione della loro et\u00e0, \u00e8 possibile pervenire a conclusioni paleogeografiche sull'originaria posizione reciproca delle masse continentali e delle stesse rispetto ai due poli terrestri e quindi a confronti costruttivi, con altre informazioni paleogeografiche, allo scopo di raffinare la ricostruzione dell'evoluzione della crosta terrestre nell'ambito della tettonica a zolle. Proprio l'identificazione della similarit\u00e0 dei depositi tillitici sulle due sponde dell'Africa e Sud America affacciate sull'Atlantico, fu uno degli spunti che diedero origine alla teoria della deriva dei continenti."}
{"id": "613178", "revid": "122210564", "url": "https://it.wikipedia.org/wiki?curid=613178", "title": "Jesper Gr\u00f8nkj\u00e6r", "text": "Carriera.\nClub.\nNel 1995, dopo aver giocato in piccoli club della cittadina di Thisted, Gr\u00f8nkj\u00e6r viene chiamato per andare a giocare in uno dei pi\u00f9 forti club danesi, l'Aalborg Boldspilklub, con cui vince un titolo nazionale nel 1995 e partecipa alla Champions League.\nViene cos\u00ec notato dall'AFC Ajax che lo acquista nel 1998. La sua presenza nei Paesi Bassi dura per\u00f2 poco, perch\u00e9 gi\u00e0 nel 2000 passa al Chelsea, dove giocher\u00e0 per quattro anni.\nPer la stagione 2004-2005 gioca con il Birmingham City, che lo acquista dal Chelsea, e a gennaio viene ceduto all'Atl\u00e9tico Madrid. Anche qui rimane sei mesi prima di trasferirsi, nell'estate successiva, allo Stoccarda. Nella stagione 2006-2007 torna in Danimarca, nel Copenaghen. Il 26 maggio 2011 annuncia il suo ritiro dal calcio giocato dopo aver giocato l'ultima partita di campionato contro l'Aalborg.\nNazionale.\nEssendo la Groenlandia una dipendenza danese, Gr\u00f8nkj\u00e6r ha sempre vestito la maglia bianco-rossa della Danimarca in Nazionale.\nHa disputato Euro 2000,\ni Mondiali nippo-coreani 2002, Euro 2004 e i Mondiali sudafricani 2010; non era presente ai Mondiali di Germania 2006 a causa della mancata qualificazione della sua Nazionale. Il 27 giugno 2010 Gr\u00f8nkj\u00e6r ha lasciato la nazionale."}
{"id": "613181", "revid": "287204", "url": "https://it.wikipedia.org/wiki?curid=613181", "title": "Jesper Gronkjaer", "text": ""}
{"id": "613182", "revid": "767487", "url": "https://it.wikipedia.org/wiki?curid=613182", "title": "Ivica Iliev", "text": "Carriera.\nCalciatore.\nClub.\nInizi di carriera: Partizan e l'arrivo in Italia.\nIl serbo ha militato dal 1997 al 2004 nel Partizan Belgrado, collezionando 41 reti in 150 presenze.\nApproda al nell'estate 2004. Nel 2005 \u00e8 stato il primo calciatore della Serie A ad essere squalificato per una simulazione (provocando un rigore) tramite la prova tv. Rimane al Messina fino al gennaio del 2006, segnando una sola rete in maglia giallorossa il 16 aprile 2005 contro l'Udinese\nPrestito al Genoa e ritorno al Messina.\nNel gennaio del 2006 passa al in serie C1, contribuendo con i suoi 4 goal alla promozione dei liguri. A fine stagione torna al Messina, dove disputa tutta la stagione 2006-2007, collezionando l'ultima presenza da titolare il 25 febbraio 2007 nella sconfitta per 1-0 contro il Siena. Da l\u00ec in poi fu sempre messo in panchina, entrando solo in 5 occasioni, l'ultima a maggio contro l'Inter.\nPaok Salonicco.\nNell'estate 2007 si trasferisce al . Segna il suo primo e unico goal con il PAOK nello 0-2 contro gli Apollon Kalamarias.\nUltimi anni.\nNel 2008 passa ai tedeschi del e nel 2009 agli israeliani del Maccabi Tel Aviv.\nNel 2010 ritorna al Partizan Belgrado, sua ex squadra, dove segna ben 13 gol in campionato. Nel 2011 passa al Wisla Cracovia, dove termina nel 2013 la carriera all'et\u00e0 di 34 anni.\nNazionale.\nIl 30 aprile 2003 debutta con la nazionale di Serbia e Montenegro, in Germania-Serbia e Montenegro, sostituendo al minuto 85 Goran Trobok. Colleziona un'altra presenza il 16 novembre 2003, in Polonia-Serbia e Montenegro, sostituendo al minuto 70 Savo Milo\u0161evi\u0107. Al minuto 87 segna il gol del definitivo 4-3.\nDirigente.\nDal 27 ottobre 2015 \u00e8 direttore sportivo del Partizan."}
{"id": "613184", "revid": "125406446", "url": "https://it.wikipedia.org/wiki?curid=613184", "title": "Grado di polimerizzazione", "text": "In chimica il grado di polimerizzazione (o DP, dall'inglese \"Degree of Polymerization\") \u00e8 il numero di unit\u00e0 ripetitive presenti nella struttura di un polimero.\nIl grado di polimerizzazione \"x\" di un omopolimero \u00e8 pari al rapporto tra il peso molecolare del polimero e il peso molecolare delle singole unit\u00e0 ripetitive di cui \u00e8 costituito, ovvero:\nIn realt\u00e0, le materie plastiche sono in genere costituite da polimeri aventi diversa lunghezza (ovvero peso molecolare), per cui il grado di polimerizzazione per una materia plastica va riferito al peso molecolare medio numerico (formula_2) oppure al peso molecolare medio ponderale (formula_3) delle macromolecole che costituiscono la miscela polimerica. Si parla quindi pi\u00f9 propriamente di \"grado di polimerizzazione medio numerico\" oppure di \"grado di polimerizzazione medio ponderale\":\nPer i polimeri sintetizzati industrialmente, si hanno valori del grado di polimerizzazione dell'ordine delle migliaia o decine di migliaia (in genere tra 200 e 2.000, a cui corrisponde un peso molecolare compreso tra 10.000 e 200.000). Per valori del grado di polimerizzazione molto bassi (ad esempio &lt;10) non si parla di \"polimeri\", bens\u00ec di \"oligomeri\".\nLe propriet\u00e0 meccaniche dei polimeri sono influenzate dal grado di polimerizzazione, e questa influenza \u00e8 pi\u00f9 accentuata se si mettono a confronto dei polimeri aventi basso peso molecolare, mentre all'aumentare del peso molecolare ci si avvicina ad un valore limite, per cui l'influenza sulle prestazioni del polimero \u00e8 minore.\nGrado di polimerizzazione e grado medio numerico di polimerizzazione.\nBisogna fare una distinzione tra grado di polimerizzazione e grado medio numerico di polimerizzazione: il primo \u00e8 il rapporto tra il peso molecolare del polimero e quello medio dei monomeri che lo costituiscono:\nmentre il secondo \u00e8 una media del primo basata sul numero di specie presenti:\nIl grado medio numerico di polimerizzazione viene calcolato come:\novvero come il rapporto tra il numero di monomeri presenti all'inizio e quelli presenti alla fine. Da questa definizione discende l'equazione di Carothers:\ndove \"p\" \u00e8 il grado di conversione.\nCalcolando formula_10 nel caso di formazione di \"N\"p polimeri dello stesso peso molecolare \"M\"p e indicando con \"N\"m il numero di monomeri che non hanno reagito, \"N\"0 il numero di monomeri iniziale e \"M\"0 il peso molecolare dei monomeri, si ha:\nLa quantit\u00e0 formula_13 \u00e8 il grado di polimerizzazione del taglio polimerico, comune a tutte le catene. Moltiplicando tale quantit\u00e0 per il numero di catene si ottiene il numero di monomeri costituenti i polimeri, ovvero il numero di monomeri che ha reagito, ovvero la differenza tra i monomeri inizialmente presenti e quelli che si ritrovano alla fine. Quindi:\nTale relazione mostra che le due definizioni coincidono se il numero di catene polimeriche \u00e8 trascurabile rispetto al numero di monomeri non reagiti:"}
{"id": "613188", "revid": "1714743", "url": "https://it.wikipedia.org/wiki?curid=613188", "title": "Garzia de' Medici", "text": "Biografia.\nInfanzia.\nGrazie alla sua nascita, a tredici anni era gi\u00e0 stato nominato comandante onorario delle galee pontificie (1560) e comandante supremo delle galee toscane (1561) per cui si intuisce come i genitori per lui avessero previsto una carriera militare nella marina.\nMorte.\nNel 1562 accompagn\u00f2 il padre, con la madre e i fratelli Giovanni e Ferdinando, sulla costa toscana, per imbarcarsi alla volta della Spagna dove gi\u00e0 si trovava il primogenito Francesco. Ma Eleonora e i ragazzi contrassero febbri malariche e, salvo Ferdinando, morirono nel giro di poche settimane, con grande costernazione del granduca, che perse due figli e l'amatissima moglie.\nTanti repentini decessi nella famiglia di Cosimo I suscitarono subito sospetti di trame familiari, che arrivarono anche al Concilio di Trento. Le voci consistevano nel presunto omicidio di Giovanni da parte di Garzia, che sarebbe poi stato ucciso a sua volta da Cosimo. La duchessa Eleonora sarebbe quindi a sua volta morta di crepacuore. Su queste dicerie si bas\u00f2 anche il dramma \"Don Garzia\" di Vittorio Alfieri. \nLe analisi paleopatologiche condotte sui resti dei due principi medicei e della madre hanno per\u00f2 confermato la morte per malaria, cosa per altro gi\u00e0 attestata da diversi documenti dell'Archivio mediceo del Principato, tra cui una lettera di Cosimo I al primogenito Francesco, datata 18 dicembre 1562.\nDi Garzia resta un pregevole ritratto eseguito a circa due-tre anni da Agnolo Bronzino.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "613189", "revid": "36426", "url": "https://it.wikipedia.org/wiki?curid=613189", "title": "Garcia de' Medici", "text": ""}
{"id": "613192", "revid": "115564646", "url": "https://it.wikipedia.org/wiki?curid=613192", "title": "Monte Sernio", "text": "Il Monte Sernio \u00e8 una montagna delle Alpi Carniche, alta 2.187\u00a0m s.l.m., di conformazione rocciosa, situata, assieme alla vicina Creta Grauzaria, in un gruppo montuoso, incuneato tra la Val d'Incarojo e la Val d'Aupa, nella regione autonoma Friuli-Venezia Giulia e che grazie alla sua quota ed alla posizione isolata offre uno dei panorami pi\u00f9 belli e completi sulle Alpi Carniche stesse e sulle vicine Alpi Giulie.\nStoria alpinistica.\nLa prima ascensione del Sernio dest\u00f2 scalpore all'epoca in quanto, dopo essere stato giudicato un monte \"impossibile\" da molti alpinisti uomini, fu scalato per la prima volta il 21 agosto 1879 dalle sorelle Minetta e Annina Grassi, prima cordata interamente femminile. Da qui il Sernio si guadagn\u00f2 l'appellativo di \"monte delle donne\". "}
{"id": "613194", "revid": "271907", "url": "https://it.wikipedia.org/wiki?curid=613194", "title": "Impero sovietico", "text": "Impero sovietico \u00e8 un termine politico usato in \"Sovietologia\" (detta anche \"Cremlinologia\") per descrivere le azioni e la natura dell'Unione Sovietica, in quanto Stato con un ruolo dominante su altri Paesi.\nIn senso pi\u00f9 ampio, il termine si riferisce alla dimensione geopolitica imperialista attuata dallo Stato sovietico durante la guerra fredda: gli Stati che facevano parte dell'Impero sovietico erano ufficialmente indipendenti, con governi propri e autonomi, pi\u00f9 o meno autoritari, che stabilivano le proprie politiche interne ed estere ma quelle politiche dovevano rimanere entro certi limiti decisi e imposti dall'Unione Sovietica, pena l'intervento militare delle Forze armate sovietiche, e poi di tutto il Patto di Varsavia, che di fatto \u00e8 avvenuto durante i moti operai del 1953 nella Germania Est, durante la rivoluzione ungherese del 1956, durante la Primavera di Praga del 1968, durante la legge marziale in Polonia (1981\u20131983) e nell'intervento sovietico in Afghanistan (1979\u20131989). Gli Stati in questo contesto sono spesso chiamati \"Stati satellite\".\nIl termine \"Nuovo Impero Russo\" \u00e8 talvolta usato da quando Vladimir Putin \u00e8 salito al potere in Russia nel 2000 e per descrivere la sua aggressiva e controversa politica estera atta a incrementare l'influenza russa in quanto grande potenza a livello regionale e internazionale.\nStoria e caratteristiche dell'imperialismo sovietico.\nSebbene l'Unione Sovietica non fosse governata da un imperatore e si dichiarasse Stato socialista e anti-imperialista, si sostiene che esibisse tendenze comuni agli imperi storici. L'inizio degli studi a tal proposito \u00e8 tradizionalmente attribuito al libro di Richard Pipes, \"The Formation of the Soviet Union\" (1954). Diversi studiosi ritengono che l'Unione Sovietica fosse un'entit\u00e0 ibrida contenente elementi comuni sia agli imperi multinazionali sia agli Stati-nazione. \u00c8 stato anche affermato che l'Unione Sovietica ha effettivamente praticato il colonialismo allo stesso modo di altre potenze imperiali. I sovietici perseguirono il \"colonialismo interno\" in Asia centrale, ad esempio in Kirghizistan dove veniva favorita la produzione di grano rispetto all'allevamento di bestiame cos\u00ec da avvantaggiare i coloni slavi rispetto ai Kirghisi, perpetuando le stesse disuguaglianze dell'era coloniale zarista. I maoisti cinesi sostenevano che l'Unione Sovietica fosse diventata essa stessa una potenza imperialista pur mantenendo una facciata socialista, definendolo un \"imperialismo sociale\". Un'altra dimensione dell'imperialismo sovietico \u00e8 l'imperialismo culturale. La politica dell'imperialismo culturale sovietico implicava la \"sovietizzazione\" della cultura e dell'istruzione a scapito delle tradizioni locali. Leonid Brezhnev persegu\u00ec una pervasiva politica di russificazione culturale come parte del socialismo reale, forzando ulteriormente la centralizzazione nello Stato.&lt;ref name=\"is/0\"&gt;&lt;/ref&gt; Seweryn Bialer, studioso ed esperto del Partito Comunista dell'Unione Sovietica, ha sostenuto che lo Stato sovietico praticasse il nazionalismo imperiale.\nIosif Stalin ordin\u00f2 trasferimenti di popolazione nell'Unione Sovietica e la deportazione di persone, spesso interi gruppi etnici, dagli anni 1930 agli anni 1950 con destinazioni in aree remote e sottopopolate. Ci\u00f2 termin\u00f2 ufficialmente nell'era di Krusciov, con molte delle etnie autorizzate a tornare nelle loro zone d'origine nel 1957. Tuttavia, Nikita Krusciov e Leonid Breznev rifiutarono il diritto al ritorno per i tartari di Crimea, i tedeschi russi e i turchi meskheti. Nel 1991, il Soviet Supremo della RSFS Russa dichiar\u00f2 le deportazioni di massa staliniste come \"politiche di diffamazione e genocidio\".\nLa storia delle relazioni tra la RSFS Russa (la repubblica sovietica dominante) e il blocco orientale aiuta a comprendere i sentimenti degli Stati dell'Europa orientale nei confronti dei residui della cultura sovietica, vale a dire l'odio e il desiderio di sradicamento di quest'ultima. La Repubblica Popolare di Polonia e la sovietizzazione degli Stati baltici incarnano il fattuale tentativo sovietico di uniformare le loro culture e i loro sistemi politici tramite, appunto, la \"sovietizzazione\". Secondo lo studioso Dag Noren, la Russia ha cercato di costituire e rafforzare una \"zona cuscinetto\", tra s\u00e9 stessa e l'Europa occidentale, sfruttando gli Stati dell'Europa orientale come scudo per proteggersi da potenziali attacchi futuri. \u00c8 anche importante ricordare che le 15 repubbliche socialiste dell'URSS hanno pagato un costo in vite umane pari a 26\u2013 di morti nel corso della seconda guerra mondiale. L'Unione Sovietica riteneva di dover espandere le proprie influenze, anche tramite interferenze politiche dirette, in modo da stabilire una gerarchia di dipendenza tra gli Stati sottomessi e s\u00e9 stessa. A tale scopo veniva prospettata l'instaurazione di un clientelismo economico.\nCon la Dottrina Bre\u017enev, la politica del \"socialismo reale\" \u00e8 stata utilizzata per sancire il socialismo cos\u00ec come applicato in Unione Sovietica come \"il pi\u00f9 completo\" (secondo la dottrina, seppure altri Paesi erano \"socialisti\", l'URSS era \"socialista per davvero\") evidenziando il suo ruolo dominante e l'egemonia sugli altri Paesi socialisti. Questa dottrina e l'interventismo di Breznev, giustificarono l'invasione di altri Paesi socialisti e portarono alla caratterizzazione dell'URSS come impero.\nAnche la penetrazione dell'influenza sovietica nei cosiddetti \"Stati di tendenza socialista\" \u00e8 stata di tipo politico e ideologico, poich\u00e9 piuttosto che impadronirsi delle loro ricchezze economiche, l'Unione Sovietica ha pompato in loro enormi quantit\u00e0 di \"assistenza internazionale\" per assicurarsi tale influenza, anche a scapito della propria economia. L'influenza politica che lo Stato sovietico cercava di perseguire mirava a raggruppare e sottomettere questi Stati alla causa sovietica nel caso di un attacco dagli Stati occidentali e come supporto nel contesto geopolitico della guerra fredda. Dopo la dissoluzione dell'Unione Sovietica, la Russia si \u00e8 dichiarata come suo ufficiale successore e ha riconosciuto 103 miliardi di dollari di debito estero sovietico e 140 miliardi di dollari di beni sovietici all'estero.\nCi\u00f2 non significa che l'espansione economica non abbia giocato un ruolo significativo nelle ragioni sovietiche di diffondere la loro influenza nei suddetti territori satelliti. In teoria, questi nuovi territori avrebbero garantito un aumento della ricchezza globale su cui l'Unione Sovietica avrebbe avuto una presa. Seguendo l'ideologia teorica del comunismo, questa espansione avrebbe ipoteticamente contribuito a un reddito pro capite pi\u00f9 alto per ogni cittadino sovietico attraverso il processo di ridistribuzione della ricchezza.\nI funzionari sovietici della RSFS Russa hanno intrecciato questa opportunit\u00e0 economica con l'immigrazione. In effetti, hanno visto negli Stati dell'Europa orientale il potenziale di una grande forza-lavoro offendo loro il benvenuto all'unica condizione di lavorare sodo e raggiungere il successo sociale. Paradossalmente questa ideologia \u00e8 stata modellata seguendo la politica estera americana del XIX secolo basata sulla meritocrazia.\nAlleati dell'Unione Sovietica.\nPatto di Varsavia e blocco orientale.\nQuesti Stati erano i pi\u00f9 stretti alleati dell'Unione Sovietica e i principali costituenti dell'Impero sovietico. Erano membri del Comecon, la comunit\u00e0 economica a guida sovietica fondata nel 1949, cos\u00ec come dell'alleanza militare del Patto di Varsavia. Noti nel loro insieme col nome di \"blocco orientale\", erano considerati Stati satelliti sovietici. Questi Stati hanno subito l'occupazione delle Forze armate sovietiche, per un certo periodo o per tutta la guerra fredda, e la loro politica economica, estera, interna e militare era dominata dall'Unione Sovietica.\nStati non marxisti-leninisti alleati dell'Unione Sovietica.\nAlcuni Stati del Terzo mondo avevano governi filo-sovietici durante la guerra fredda. Noti anche come \"Stati di tendenza socialista\" nella terminologia politica dell'Unione Sovietica, questi Stati erano contrapposti ai pi\u00f9 avanzati \"Stati del socialismo reale\" che si trovavano principalmente nell'Europa orientale, ma che includevano anche Cuba e Vietnam. Hanno ricevuto aiuti militari ed economici dall'Unione Sovietica e ne sono stati influenzati a vari livelli. Per alcuni di questi, il loro sostegno all'Unione Sovietica alla fine si interruppe per vari motivi e in alcuni casi i governo filo-sovietici persero il potere mentre in altri casi perpetuarono i loro regimi, ma ponendo fine alla loro alleanza con l'Unione Sovietica.\n\"Stati neutrali\".\nLa posizione di Stati come la Finlandia era complessa. Nella seconda guerra mondiale, la Finlandia, dopo aver firmato il trattato di Mosca (1940), decise tuttavia di attaccare l'Unione Sovietica, alleandosi con la Germania nazista nel 1941, in quella che in Finlandia \u00e8 conosciuta come \"guerra di continuazione\". Alla fine della guerra, la Finlandia continu\u00f2 a controllare la maggior parte del suo territorio, nonostante avesse perso il conflitto. Lo Stato finlandese aveva un'economia di mercato, proficui rapporti commerciali con gli Stati occidentali e aveva aderito agli accordi di Bretton Woods. Tuttavia, sebbene la Finlandia fosse considerata neutrale, il \"Trattato Finno-Sovietico\" del 1948 limitava in modo significativo la politica estera finlandese: la Finlandia era di fatto costretta a difendere l'Unione Sovietica dagli attacchi occidentali usando il proprio territorio come \"cuscinetto\", il che in pratica ha impedito allo Stato di aderire alla NATO e ha effettivamente dato all'Unione Sovietica un veto nella politica estera finlandese. In questo modo l'Unione Sovietica pot\u00e9 assicurarsi di esercitare un potere egemonico \"imperiale\" anche nei confronti di uno Stato neutrale. \nLa dottrina Paasikivi-Kekkonen cerc\u00f2 di mantenere relazioni amichevoli con l'Unione Sovietica, sviluppando ampi accordi commerciali bilaterali. In Occidente, questo port\u00f2 a timori riguardo il processo definito \"finlandizzazione\", nel caso in cui gli Stati occidentali non avrebbero pi\u00f9 sostenuto in modo affidabile gli Stati Uniti d'America e la NATO.\nAlleati della Russia.\nDopo la fine della guerra fredda, e la dissoluzione dell'Unione Sovietica, alcuni Stati dell'Impero sovietico hanno formato la confederazione di Stati detta Comunit\u00e0 degli Stati Indipendenti (CSI) e l'alleanza difensiva nota come Organizzazione del trattato di sicurezza collettiva (CSTO), mantenendo cos\u00ec strette relazioni con la Russia, sebbene quest'ultima non sia in grado di esercitare su di loro, per volume economico, militare e politico, la stessa egemonia che l'URSS esercitava direttamente sull'Impero sovietico. Vladimir Putin \u00e8 salito al potere nel 2000 e ha progressivamente attuato l'esercizio di un'aggressiva politica estera, talvolta detta \"Nuovo Impero Russo\", determinata a incrementare l'infuenza russa in quanto grande potenza negli affari regionali e internazionali geopolitici, come nella seconda guerra in Ossezia del Sud del 2008, nell'occupazione russa della Crimea dal 2014 e nell'attuale crisi russo-ucraina.\nLa Russia \u00e8 stata affiancata da altri alleati tra cui la Siria di Bashar al-Assad, la Turchia di Recep Tayyip Erdo\u011fan, l'Egitto di Abdel Fattah al-Sisi e l'Iran.\nResidui dell'Impero sovietico, rimozione e decomunizzazione.\nIn Ucraina.\nLa Repubblica Socialista Sovietica Ucraina, in quanto repubblica costituente dello Stato sovietico, era uno dei soggetti pi\u00f9 pesantemente influenzati dal Governo dell'Unione Sovietica ed \u00e8 tutt'oggi soggetta alla pratica delle \"misure attive\" russe, che sono state contrastate da molteplici movimenti popolari. L'enorme portata e l'eredit\u00e0 dell'azione segreta sovietica persiste in Ucraina, con una significativa continuit\u00e0 tra passato e presente.\nIl processo di decomunizzazione e desovietizzazione \u00e8 iniziato subito dopo la fine dell'URSS, dal presidente Leonid Krav\u010duk, un ex funzionario di alto rango del Partito Comunista dell'Unione Sovietica. Dopo le elezioni presidenziali in Ucraina del 1994, vinte dal filo-russo Leonid Ku\u010dma, il processo \u00e8 stato quasi completamente interrotto.\nL'ex presidente ucraino anti-occidentale Viktor Janukovy\u010d, oggi in esilio in Russia, \u00e8 stato giudicato colpevole di alto tradimento nei confronti dell'Ucraina per i suoi tentativi di reprimere violentemente le manifestazioni Euromaidan del 2014 e per aver chiesto al Presidente della Federazione Russa Vladimir Putin di invadere lo Stato ucraino. Successivamente \u00e8 iniziata l'occupazione russa della Crimea, seguita dalla crisi russo-ucraina con il sostegno di Putin ai separatisti della Repubblica Popolare di Lugansk e di Doneck, entrambe non riconosciute. Il noto giornalista Andrew Roth ha descritto questa fase storica come \"gli anni pi\u00f9 preoccupanti per l'Ucraina dalla caduta dell'Unione Sovietica\".\nNell'aprile 2015, in Ucraina \u00e8 iniziato un nuovo processo formalizzato di decomunizzazione dopo l'approvazione delle leggi che, tra le altre cose, hanno bandito i simboli comunisti. Il 15 maggio dello stesso anno l'allora presidente Petro Poro\u0161enko ha firmato una nuova serie di leggi che hanno avviato un periodo di sei mesi per la rimozione dei monumenti comunisti (esclusi i monumenti della seconda guerra mondiale) e la ridenominazione di luoghi pubblici che prendono il nome da temi legati al comunismo. Inizialmente ci\u00f2 ha permesso a 22 citt\u00e0 e 44 sobborghi di ricevere un nuovo nome. Successivamente, nel 2016, strade e 987 citt\u00e0 e sobborghi sono stati rinominati, mentre monumenti di Lenin e monumenti ad altre figure comuniste sono stati rimossi.\nIn Unione europea.\nDopo la fine della dittatura socialista e della Repubblica Popolare di Polonia, l'odierno Stato polacco ha demolito centinaia di monumenti sovietici a causa della reputazione negativa che l'Unione Sovietica ha in Polonia. Sebbene molti polacchi considerino i memoriali sovietici giustificati per onorare coloro che sono morti combattendo contro la Germania nazista, altri hanno chiesto la loro rimozione a causa dei decenni di totalitarismo derivati dall'egemonia dell'Impero sovietico e a causa del patto Molotov-Ribbentrop per la spartizione della Polonia e anche del massacro di Katyn. Lo storico Lukasz Kaminski dell'Istituto della memoria nazionale ha affermato: \u00abI memoriali nei centri urbani e nei sobborghi possono inviare il messaggio storico sbagliato... cosa pensate che abbiamo ottenuto, quando i sovietici hanno liberato la Polonia da Adolf Hitler, se non una nuova dittatura?\u00bb. Negli anni 2010, la Polonia ha continuato a demolire i rimanenti monumenti sovietici, alcuni dei quali sono stati trasferiti in musei. I trasferimenti hanno scatenato polemiche dalle autorit\u00e0 russe, con il Ministro degli esteri, Sergey Lavrov, che si \u00e8 scagliato contro i funzionari di Varsavia per la rimozione dei monumenti. D'altra parte, la Polonia sta cercando di eliminare tutti i residui del dominio sovietico anche perch\u00e9 storicamente ci sono state molte guerre contro l'Impero russo per via degli sforzi di quest'ultimo di invadere il territorio polacco.\nNell'aprile 2020, una statua del Maresciallo dell'Unione Sovietica Ivan Konev \u00e8 stata rimossa da Praga, in Repubblica Ceca, provocando indagini a riguardo da parte delle autorit\u00e0 russe che lo hanno considerato un insulto. Il sindaco del sesto distretto municipale di Praga, Ond\u0159ej Kol\u00e1\u0159, ha annunciato sull'emittente televisiva \"Prima televize\" di aver ottenuto una guardia del corpo della polizia dopo che un uomo russo ha attentato alla sua vita. Il primo ministro Andrej Babi\u0161 ha condannato il fatto in quanto \"interferenza straniera\", mentre il segretario stampa del Cremlino, Dmitry Peskov, ha liquidato le accuse di coinvolgimento russo come \"l'ennesima bufala\"."}
{"id": "613195", "revid": "773636", "url": "https://it.wikipedia.org/wiki?curid=613195", "title": "Basilica dell'Osservanza", "text": "La basilica di San Bernardino da Siena, pi\u00f9 conosciuta come basilica dell'Osservanza (dall'antico nome dell'Ordine dei Frati Minori, cui essa \u00e8 affidata), \u00e8 un luogo di culto cattolico che sorge a Siena sul colle della Capriola, in cui dimor\u00f2 san Bernardino, ed \u00e8 la pi\u00f9 importante delle chiese fuori della citt\u00e0.\nStoria.\nIl convento fu fondato nel 1403 dal Beato Giovanni da Stroncone.\nI documenti indicano un capitolo tenutosi nel 1474 a S. Lucchese di Poggibonsi, del cui verbale rimane una relazione sui criteri fissati per l\u2019ampliamento della pre-esistente chiesetta, ed una valutazione del progetto nel 1476, anno a cui si fa oggi risalire la costruzione della chiesa. La costruzione si concluse negli anni '90 del secolo. Probabilmente il progetto fu di Francesco di Giorgio Martini con la probabile collaborazione di Giacomo Cozzarelli che intervenne soprattutto nelle fasi finali. Il convento fu ampliato in pi\u00f9 fasi: oltre il 1495 dal Magnifico despota Pandolfo Petrucci al cui servizio continu\u00f2 a lavorare proprio il Cozzarelli e oltre il 1505 da fra Timoteo de' Medici.\nCostruito seguendo i dettami dello Stile della Rinascenza, il primitivo complesso venne danneggiato durante l'assedio di Siena del 1554 e dopo essere stato ricostruito in epoca barocca sub\u00ec un pesante intervento di restauro tra il 1922 e il 1932. La chiesa conventuale venne elevata alla dignit\u00e0 di basilica minore nel 1924.\nDurante la seconda guerra mondiale venne quasi totalmente distrutto dai bombardamenti americani il 23 gennaio 1944, ma nel dopoguerra un ambizioso progetto di ricostruzione, sotto la direzione dell'architetto Egisto Bellini, riusc\u00ec a ridare alla basilica l'aspetto originale grazie a fotografie e testimonianze dei frati del convento; la chiesa venne riconsacrata e aperta al culto nel 1949.\nDescrizione.\nL'esterno della basilica, caratterizzato dal paramento murario integralmente in cotto, \u00e8 dominato dalla cupola (con alto tamburo cilindrico privo di aperture e lanterna) e dalla torre campanaria, del XVII secolo, all'interno della cui cella \u00e8 alloggiato un concerto di quattro campane. La facciata \u00e8 a capanna, e termina con un timpano triangolare poco slanciato poggiante su un alto cornicione; al centro del prospetto si apre un rosone circolare strombato, mentre l'unico portale d'accesso d\u00e0 sotto il portico, con tetto a spiovente sorretto da pilastri quadrangolari anch'essi in cotto.\nInternamente, la basilica si presenta in sobrie forme rinascimentali, con pareti intonacate di bianco ed elementi decorativi e strutturali in pietra serena. La navata si compone di due campate, coperte con volta a vela; su ciascuna di esse si aprono due cappelle per lato, e nella parete di fondo dell'ultima l'arcata a tutto sesto (pi\u00f9 stretta) che d\u00e0 accesso al presbiterio; quest'ultimo \u00e8 a pianta quadrata ed \u00e8 sormontato dalla cupola e termina con l'abside quadrangolare, ove trova luogo l'organo a canne Mascioni \"opus 708\" (1955); al di sotto della cupola, al centro, vi \u00e8 l'altare maggiore, sormontato da un moderno \"Crocifisso\" ligneo.\nFra le opere conservate all'interno della basilica, vi sono alcune terrecotte invetriate di Andrea della Robbia (i due tondi in controfacciata con \"San Ludovico di Tolosa\" e \"San Bonaventura\", l\"Assunzione di Maria\" della seconda cappella di sinistra e l\"Annunciazione\" ai lati dell'arco del presbiterio), un gruppo scultoreo con il \"Compianto su Cristo morto tra santi\" di Giovanni di Paolo Neri (XVI secolo, seconda cappella di destra), il trittico di Sano di Pietro della \"Madonna col Bambino e i santi Girolamo e Bernardino\" (seconda met\u00e0 del XV secolo, terza cappella di destra), un altro trittico dello stesso autore con la \"Madonna col Bambino e i santi Ambrogio e Girolamo\" (1436, quarta cappella di destra) e un polittico di Andrea di Bartolo (facente parte di un'opera smembrata) raffigurante numerosi santi tra i quali, negli scomparti maggiori, \"San Giovanni Battista, San Francesco d'Assisi, San Pietro e San Giovanni evangelista\" (1413, quarta cappella di sinistra). Al di sotto della chiesa vi \u00e8 la cripta, con orientamento inverso rispetto al soprastante luogo di culto, che ospita il sepolcreto della famiglia Petrucci, che ospita anche le spoglie mortali di Pandolfo.\nAlla destra della basilica si sviluppa il complesso conventuale. Questo si articola intorno a tre chiostri, dei quali quello maggiore risalente all'ultimo quarto del XVII secolo, con al centro una vera da pozzo settecentesca; il pi\u00f9 antico \u00e8 il chiostro meridionale, attualmente privo dell'ala meridionale, sul quale si affaccia la cosiddetta loggia di Pandolfo. Nel refettorio si trova una grande tela di Francesco Franci raffigurante l\"Ultima Cena\" (1710), mentre sull'altare della sacrestia vi \u00e8 un gruppo scultoreo in terracotta policroma raffigurante il \"Compianto su Cristo morto\" di Giacomo Cozzarelli (XV-XVI secolo). Attiguo a quest'ultima, vi \u00e8 l'ambiente all'interno del quale \u00e8 stato allestito il museo dedicato a Aurelio Castelli, che ospita varie opere tra cui l'affresco staccato di Girolamo di Benvenuto con il \"Giudizio universale\" (inizi del XVI secolo, gi\u00e0 nella cripta), la testa del \"Crocifisso\" di Lando di Pietro gi\u00e0 sull'altare maggiore (1388), quasi completamente distrutto dal bombardamento del 1944, e il reliquiario di san Bernardino da Siena (met\u00e0 del XV secolo)."}
{"id": "613203", "revid": "339392", "url": "https://it.wikipedia.org/wiki?curid=613203", "title": "Repubblica socialista sovietica del Kirghizistan", "text": ""}
{"id": "613204", "revid": "47767", "url": "https://it.wikipedia.org/wiki?curid=613204", "title": "Ethelbert", "text": ""}
{"id": "613207", "revid": "112916815", "url": "https://it.wikipedia.org/wiki?curid=613207", "title": "Giuseppe Nuvolo", "text": "Biografia.\nArchitetto molto importante nelle trasformazioni architettonico-urbanistiche avvenute tra la fine del XVI secolo ed il principio del XVII secolo, divenne frate domenicano entrando a far parte della sezione dei riformati nel 1591. Vista la sua posizione nella societ\u00e0 dell'epoca, il frate si occup\u00f2 essenzialmente di progettare edifici sacri, non soltanto per i domenicani.\nFu molto abile nel disegnare anche decorazioni in maiolica, soprattutto per le cupole della citt\u00e0 partenopea; tra queste si annovera quella di San Pietro Martire, datata 1609.\nInoltre, fu autore di pregevoli opere, come la chiesa di Santa Maria della Sanit\u00e0 con la sua elegante cupola ancora rivestita in maioliche. Progett\u00f2 quindi la cuspide ottagona del campanile della basilica santuario del Carmine Maggiore, iniziato tempo prima dal coetaneo Giovan Giacomo Di Conforto.\nSi occup\u00f2 anche dell'espansione di strutture preesistenti, riprogettandole in stile barocco, ma con influssi manieristi, come la chiesa di Santa Maria di Costantinopoli. Nello stesso periodo realizz\u00f2, lungo via Foria, la chiesa di San Carlo all'Arena.\nIl Nuvolo oper\u00f2 anche nella chiesa di San Sebastiano (crollata nel 1941) sostituendo Cosimo Fanzago, dove inser\u00ec complessi giochi prospettici su una pianta ellittica; fu attivo ad Aversa nella chiesa della Santissima Annunziata e, tra il 1638 e la sua morte, avvenuta nel 1643, prese parte al cantiere della chiesa di Santa Caterina da Siena, ancora a Napoli.\nFu anche mastro d'ascia."}
{"id": "613208", "revid": "1818970", "url": "https://it.wikipedia.org/wiki?curid=613208", "title": "Aree del sughero", "text": "Le aree del sughero sono zone ben delimitate del bacino del Mediterraneo, dove sono presenti in modo diffuso le querce da sughero (\"Quercus suber\").\nQueste regioni interessano due continenti, l'Europa e l'Africa, occupando alcune aree di diverse nazioni (Portogallo, Spagna, Francia, Italia, Marocco, Algeria e Tunisia).\nNel continente africano, le aree del sughero si estendono a ridosso della costa del Maghreb, interessando la parte settentrionale di Marocco, Algeria e Tunisia.\nNel continente europeo le aree del sughero interessano diverse zone del bacino del Mediterraneo centro-occidentale, occupando gran parte della penisola iberica centro-meridionale, la Catalogna, alcune aree della Francia meridionale e alcune zone della Corsica, della Sardegna e della Sicilia; l'unica rilevante area del sughero nella penisola italiana si estende nella Maremma grossetana, inoltrandosi anche nella parte meridionale della provincia di Livorno e nella parte nord-occidentale del Lazio interessando la porzione sub-litoranea della provincia di Viterbo.\nNonostante la lontananza tra le singole aree del sughero, tutte queste zone hanno in comune tra loro l'appartenenza alla sottozona calda di 2\u00ba tipo del Lauretum, caratterizzata da clima sub-arido con inverno non particolarmente freddo, estate secca e moderatamente calda, precipitazioni scarse e concentrate prevalentemente in un'unica stagione ed eliofania annua molto elevata. \nTutte queste aree presentano conseguentemente un elevato rischio di incendi nella stagione estiva e, l'evoluzione di questa quercia sempreverde, ha permesso di sviluppare lo strato di suberina che, come un materiale isolante, la protegge sia dalle fiamme in caso di incendio, sia dalle temperature elevate e dalla prolungata siccit\u00e0 evitando la disidratazione dell'albero.\nLa quercia viene decorticata generalmente con cadenza decennale per poter ricavare il sughero; l'operazione avviene cos\u00ec di rado in funzione del tempo occorrente alla pianta per formare un nuovo strato di suberina."}
{"id": "613211", "revid": "1718925", "url": "https://it.wikipedia.org/wiki?curid=613211", "title": "Fabio Bencivenga", "text": "Dal 2018 nella Rari Nantes Arechi nel ruolo di centroboa. Denominato il \"Drago di Curti\", \u00e8 alto 2 metri e 02.\nVittorie.\nNella sua carriera, in nazionale e nelle squadre di club, Bencivenga annovera le seguenti vittorie:"}
{"id": "613213", "revid": "554814", "url": "https://it.wikipedia.org/wiki?curid=613213", "title": "Opificio", "text": "Per opificio (dal latino \"opificium\", luogo di lavoro-fabbrica) si intende una fabbrica o uno stabilimento industriale all'interno del quale avviene la trasformazione di una materia prima in un prodotto finito. Il termine ha assunto per\u00f2 un significato pi\u00f9 ampio, quello di luogo di lavoro dove avviene una qualunque attivit\u00e0 industriale.\nDescrizione.\nEsistono molti tipi di opificio, quali gli opifici industriali, artigianali, orafi, tessili, ecc, a seconda del tipo di attivit\u00e0 lavorativa che viene svolta al loro interno. Quando per\u00f2 si parla di opificio in modo generico, si intende appunto il significato meno preciso del termine, cio\u00e8 quello di opificio industriale.\nUn opificio \u00e8 detto tale anche quando rispetta determinate norme che ne regolamentano la gestione degli stabilimenti: alcune di queste normalizzano lo smaltimento dei rifiuti, altre definiscono le aree di catasto su cui devono essere realizzati gli stabilimenti e altre ancora concernono la sicurezza durante le attivit\u00e0 lavorative, anche se ormai l'applicazione di queste ultime \u00e8 stata estesa a tutti gli impianti \"anche senza una specifica destinazione industriale\"."}
{"id": "613216", "revid": "4843936", "url": "https://it.wikipedia.org/wiki?curid=613216", "title": "VIII", "text": ""}
{"id": "613217", "revid": "1005847", "url": "https://it.wikipedia.org/wiki?curid=613217", "title": "Edoardo Pantano", "text": "Biografia.\nSegu\u00ec Garibaldi nella spedizione dell'Aspromonte del 1862, sempre fedele alla \"camicia rossa\" nel 1866 milit\u00f2 col grado di tenente medico nel corpo dei \"Carabinieri genovesi\" prendendo parte ad altri tentativi insurrezionali.\nA Lugano fu tra gli organizzatori dell'Alleanza Repubblicana, partito fondato da Mazzini nel 1869.\nMassone, verso il 1880 fu membro della Loggia \"Uguaglianza\" di Roma.\nAl congresso del Patto di fratellanza tenutosi nel 1882 a Genova, dibatt\u00e9 col garibaldino forlivese Antonio Fratti, di ispirazione saffiana, sulla partecipazione dei repubblicani alle competizioni elettorali: Pantano era favorevole, mentre Fratti, intransigente, si dichiar\u00f2 nettamente contrario.\nDeputato di sinistra, nel 1899 fu tra i pi\u00f9 risoluti nell'applicare la tattica dell'ostruzionismo per impedire l'approvazione delle leggi liberticide di Luigi Pelloux.\nOltre al Mazzini, ebbe rapporti di assidua collaborazione con Aurelio Saffi, che fu il principale erede politico di Mazzini e l'anima del mazzinianesimo municipalista, Maurizio Quadrio, Giovanni Bovio e Mario Rapisardi.\nFu ministro dell'agricoltura, dell'industria e del commercio durante il primo governo Sonnino nel 1906, ministro dei lavori pubblici durante il Governo Nitti I nel biennio 1919- 1920. Nel 1921 fu nominato senatore. Fu direttore de \"Il Secolo\" di Milano e raccolse i suoi ricordi in un libro, \"Memorie\"."}
{"id": "613218", "revid": "297745", "url": "https://it.wikipedia.org/wiki?curid=613218", "title": "Misincinis", "text": ""}
{"id": "613219", "revid": "30300", "url": "https://it.wikipedia.org/wiki?curid=613219", "title": "Eduardo Pantano", "text": ""}
{"id": "613220", "revid": "126257", "url": "https://it.wikipedia.org/wiki?curid=613220", "title": "Iaculo", "text": "Lo iaculo (o jaculo), noto anche come serpente giavellotto, \u00e8 un ofide descritto da vari studiosi dell'antichit\u00e0.\nDescrizione.\nSecondo le descrizioni che ne vengono fatte, lo iaculo ha un metodo di caccia particolare: si apposta su un albero e aspetta che gli passi sotto una preda, per poi lanciarsi velocissimo come una freccia e trapassarla da parte a parte, uccidendola sul colpo. A volte viene confuso con l'anfittero, altro rettile mitologico, da cui per\u00f2 differisce essendo pi\u00f9 piccolo."}
{"id": "613222", "revid": "767487", "url": "https://it.wikipedia.org/wiki?curid=613222", "title": "Che vita! Il meglio di Samuele Bersani", "text": "Che vita! Il meglio di Samuele Bersani \u00e8 il primo album raccolta del cantautore italiano Samuele Bersani, pubblicato nel 2002.\nContiene alcuni brani tratti dai primi 4 album, pi\u00f9 i 3 inediti \"Che vita!\", \"Milingo\" e \"Le mie parole\", cover di Pacifico.\nL'album raggiunge la terza posizione nella Classifica FIMI Album."}
{"id": "613226", "revid": "1522738", "url": "https://it.wikipedia.org/wiki?curid=613226", "title": "Governo provvisorio di Milano", "text": "Il governo provvisorio di Milano, nella storia del Risorgimento italiano, indica l'istituzione che govern\u00f2 Milano durante le Cinque giornate, portandola alla liberazione dagli austriaci, con trasformazione degli organismi della Municipalit\u00e0, il cui podest\u00e0 conte Gabrio Casati, assunse la direzione.\nAl governo provvisorio, costituito in assoluta prevalenza di aristocratici di un moderato orientamento conservatore, \u00e8 contrapposto il Consiglio di guerra, guidato dal repubblicano Carlo Cattaneo, insediatosi a Palazzetto Taverna, di posizioni politicamente pi\u00f9 avanzate.\nFu il governo provvisorio ad invocare l'intervento del re di Sardegna, Carlo Alberto di Savoia, per tentare di trasformare in \"guerra regia\" la \"guerra di popolo\", per usare la terminologia dello storico Carlo Jean in pubblicazioni edite a cura dello stato italiano.\nSuccessivamente il gruppo di liberali milanesi che dopo il ritorno degli austriaci si preparavano per la riconquista della libert\u00e0, erano soliti radunarsi in una trattoria di Turro, allora paesino fuori porta. In ricordo di questo avvenimento il Comune di Milano ha chiamato la piazza dove sorgeva tale trattoria \"Piazza Governo Provvisorio\".\nL'anticipazione: la rivoluzione a Milano.\nIn seguito alle rivoluzioni che colpirono ad inizio marzo Vienna, nel 1848 le strutture del potere civile del regno Lombardo-Veneto si trovavano in serio pericolo: il governatore di Milano von Spaur, era stato posto in congedo dopo anni di servizio ed aveva lasciato Milano il 6 marzo di quell'anno, mentre il vicer\u00e9 Ranieri si era ritirato a Verona nella notte del 17 marzo.\nDopo i primi incidenti avvenuti nel palazzo del governo il 18 marzo, il vicegovernatore provvisorio O'Donnell era stato costretto a firmare tre decreti con i quali si sarebbe soppressa la direzione della polizia (che era affidata a lombardi), concedeva la formazione della guardia civica e ordinava alla polizia stessa di consegnare le armi al municipio di Milano.\nLa situazione si fece incandescente anche nei giorni successivi, mentre da un lato l'amministrazione austriaca voleva frenare assolutamente ogni sintomo di ribellione temendo danni irreparabili e il podest\u00e0 di Milano, Gabrio Casati, non intendeva prendere una decisione chiara sulla faccenda in quanto pretendeva solo ed esclusivamente di rappresentare la municipalit\u00e0 e non tutto il regno.\nI poteri nelle mani della municipalit\u00e0 di Milano.\nQuando la situazione divenne critica anche per le pi\u00f9 elementari situazioni, il comune di Milano decise di prendere una decisione drastica ma necessaria: il 20 marzo Gabrio Casati assunse in comune tutti i poteri \"in via interinale\" e nominava un certo numero di collaboratori del municipio che avrebbero avuto ruoli di competenza e direzione nei vari rami. Cos\u00ec facendo, per\u00f2, era chiaro che il comune milanese non avesse intenzione di cedere il potere al governo austriaco, differenziando nel contempo i ruoli tra lombardi ed austriaci.\nPur non assumendone formalmente il nome, dunque, la citt\u00e0 di Milano assumeva il controllo di un governo provvisorio che reggesse le sorti dello stato in attesa che le ribellioni si acquietassero (in realt\u00e0 forse in attesa di riuscire a proclamare una nuova forma di governo indipendente). La posizione ambigua della municipalit\u00e0 termin\u00f2 definitivamente il 22 marzo 1848 quando il comune prese contatti con alcuni membri dello staff del re Carlo Alberto di Savoia, appoggiando l'idea della costituzione di un governo provvisorio retto da aristocratici locali e liberali. Facevano parte del governo provvisorio:\nIniziative politiche del nuovo governo.\nOltre a rivolgere l'appello di aiuto a Carlo Alberto che il 23 marzo aveva deciso di entrare in guerra con l'Austria, il nuovo governo provvisorio non si distinse per consenso popolare per le decisioni prese in un primo tempo, a partire dal concordato del 26 marzo con il quale l'amministrazione comunale di Milano si impegnava a sostenere a proprie spese il vettovagliamento dell'esercito piemontese in Lombardia, in cambio dell'aiuto militare sabaudo. Il Generale Passalacqua, gi\u00e0 comandante delle forze piemontesi, pretese anche che l'esercito lombardo assumesse degli ufficiali piemontesi ponendolo cos\u00ec di fatto sotto il controllo dei Savoia.\nIl comune accett\u00f2 pressato dagli insorgenti, ma le spese si fecero sempre pi\u00f9 ingenti, rivelando l'imprudenza di molte scelte finanziarie operate dal neocostituito governo provvisorio.\nIl bagliore della vittoria parziale sugli austriaci spinse l'amministrazione del governo provvisorio a preoccuparsi di redigere dei decreti per sciogliere e riorganizzare parte delle istituzioni cittadine quali il tribunale d'appello, il tribunale civile di prima istanza, il tribunale mercantile e di cambio e il tribunale criminale.\nIl tentativo di plebiscito col Piemonte.\nIl nuovo governo stabilito nell'area lombarda, sulla base degli accordi gi\u00e0 siglati, si trov\u00f2 a questo punto a dover affrontare la questione dell'annessione della Lombardia al Regno di Sardegna.\nIn seguito a un referendum che ebbe come risultato 560 000 favorevoli e solo 700 contrari, l'annessione venne infine formalizzata ma si era ormai al termine del grandioso progetto rivoluzionario incominciato nel 1848 e la situazione era ormai destinata a precipitare.\nLa fine del governo provvisorio.\nDopo l'approvazione del plebiscito popolare per l'annessione del milanese al Regno di Sardegna, il potere a Milano era ormai detenuto dall'aristocrazia e la popolazione non giocava ormai pi\u00f9 alcun ruolo se non quello di morire negli scontri.\nDopo la battaglia di Vicenza del 10 giugno 1848 gli austriaci, inoltre, erano riusciti quasi completamente a riprendere il possesso di tutto il Veneto ad eccezione di Venezia che resisteva ancora con un proprio governo provvisorio indipendente da quello milanese.\nIl 26 luglio, infine, l'esercito piemontese venne sconfitto a Custoza e il 29 luglio gli austriaci riuscirono a varcare l'Oglio. Il 5 agosto Carlo Alberto firm\u00f2 la resa e i piemontesi si ritirarono definitivamente al di l\u00e0 del Ticino, mentre la citt\u00e0 di Milano, in tumulto, restava ancora senza una direzione politica precisa.\nMalgrado questa situazione nazionalmente ormai compromessa, il governo provvisorio di Milano era propenso ancora a voler difendere la citt\u00e0 con l'aiuto delle truppe piemontesi e cos\u00ec, con il sostegno di Carlo Cattaneo e Giuseppe Mazzini, l'amministrazione milanese decise di istituire un comitato di pubblica difesa della citt\u00e0 al fine di costituire un governo forte in grado di contrastare seriamente il rientro degli austriaci nella capitale.\nQuesto nuovo organo, entrato immediatamente in funzione dal giorno della sua istituzione, resse difatti le sorti di Milano nei giorni che precedettero il definitivo Armistizio di Salasco, prendendo provvedimenti di qualsiasi natura al fine di garantire il bene della comunit\u00e0 in un momento di disagio generale, ma mai si proclam\u00f2 in governo indipendente in quanto esso era formalmente un prodotto del governo provvisorio. Esso prese decisioni veloci ed accorte come l'istituzione di una legione di sacerdoti da affiancare ai nuovi arruolati, requisendo denaro dalle famiglie pi\u00f9 agiate e risorse di ogni genere dai magazzini, operazioni alle quali prese parte anche Giuseppe Garibaldi il quale si rec\u00f2 a Bergamo con un gruppo di volontari per intervenire in caso di emergenza. Ormai era per\u00f2 giunta al termine la gloriosa impresa del governo provvisorio milanese e nella notte tra il 4 ed il 5 agosto l'armistizio tra piemontesi ed austriaci venne concluso. \nLa restaurazione del Regno Lombardo-Veneto.\nIl 6 agosto a mezzogiorno il feldmaresciallo Josef Radetzky entr\u00f2 trionfante a Milano e a conseguenza di ci\u00f2 la maggior parte dei partecipanti alla lotta per la liberazione lascia Milano e nella stessa giornata il principe Felix Schwarzenberg, venne nominato governatore militare e tra le prime disposizione decise di destinare il Collegio di San Luca a ospedale militare, funzione che assolse per ben un decennio. Il principe rimase governatore militare della Lombardia fino al 1\u00ba settembre, quando gli succedette Franz von Wimpffen che durante il suo mandato, conclusosi il 24 settembre, esegu\u00ec diverse condanne a morte o al carcere dei rivoluzionari. Il 25 settembre infine si ristabilisce una situazione di relativa normalit\u00e0 e viene reinsediato Il conte Alberto Montecuccoli-Laderchi."}
{"id": "613234", "revid": "339392", "url": "https://it.wikipedia.org/wiki?curid=613234", "title": "Falungong", "text": ""}
{"id": "613235", "revid": "599013", "url": "https://it.wikipedia.org/wiki?curid=613235", "title": "Ltr", "text": ""}
{"id": "613237", "revid": "287204", "url": "https://it.wikipedia.org/wiki?curid=613237", "title": "Carcino", "text": "Carcino (in greco antico , letteralmente \"granchio\"), \u00e8 un personaggio della mitologia greca, che viene descritto come un enorme granchio.\nMitologia.\nNel mito, compare durante la lotta di Eracle contro l'idra di Lerna emergendo dalla palude per soccorrere l'idra in combattimento, il carcino pizzic\u00f2 i piedi di Eracle con le sue chele, ma l'eroe lo schiacci\u00f2 sotto il tallone.\nPer ricompensarlo del suo sacrificio Era lo trasport\u00f2 in cielo dove divenne la costellazione del Cancro."}
{"id": "613239", "revid": "52122", "url": "https://it.wikipedia.org/wiki?curid=613239", "title": "Em (tipografia)", "text": "Una em \u00e8 una unit\u00e0 di misura utilizzata nel campo della tipografia. L'unit\u00e0 \u00e8 definita in funzione di uno specifico tipo di carattere, e quindi \u00e8 di lunghezza variabile.\nUtilizzo.\nUna \"em\" \u00e8 considerata equivalente alla larghezza della lettera \"M\" maiuscola in un particolare tipo di caratteri, visto che la M era comunemente considerata l'intera larghezza dei \"blocchi\" che erano utilizzati nelle presse da stampa. In seguito il termine \u00e8 stato utilizzato per includere un'ampia variet\u00e0 di linguaggi e di set di caratteri, e quindi il suo significato si \u00e8 modificato; questo ha permesso di includere anche quei font e set di caratteri che non comprendevano una \"M\" maiuscola, come il cinese e l'arabo.\nNell'uso corrente, \"em\" indica la dimensione del corpo dei caratteri, intendendo la dimensione del blocco che sarebbe necessario per contenere ognuna delle lettere del set di caratteri considerata individualmente. \u00c8 leggermente pi\u00f9 ampia della distanza tra il punto pi\u00f9 basso della lettera pi\u00f9 discendente ed il punto pi\u00f9 alto della lettera pi\u00f9 ascendente, talvolta includendo l'altezza aggiuntiva dei segni diacritici. \nNei formati digitali il blocco \u00e8 immaginario, ma \"em\" \u00e8 calcolata nello stesso modo. Quindi 1 \"em\" in un tipo di caratteri a 16 pt vale 16 punti. \nInternet.\nIn internet l'uso della misura \"em\" \u00e8 diventata pi\u00f9 comune; con lo sviluppo dei fogli di stile a cascata (o CSS), le raccomandazioni per le specifiche W3C per l'HTML indicano di utilizzare l'impostazione scalabile per le pagine web, utilizzando un'unit\u00e0 di misura relativa (come l\"'em\") piuttosto che una fissa (come i pixel o i punti tipografici)."}
{"id": "613240", "revid": "125955649", "url": "https://it.wikipedia.org/wiki?curid=613240", "title": "William Viali", "text": "Carriera.\nGiocatore.\nCresce calcisticamente nelle giovanili dell'Atalanta senza approdare mai in prima squadra, ma vincendo con la Primavera di Cesare Prandelli scudetto e Torneo di Viareggio nella stagione 1992-1993. La sua prima esperienza da professionista \u00e8 in Serie C1, in prestito al Fiorenzuola nella stagione 1993-1994 (29 presenze, un gol). Sempre in Serie C1 gioca con le maglie di (stagione 1994-1995, 26 presenze ed un gol) e (1995-1996, 13 presenze), con un breve passaggio nel (3 presenze) con il quale esordisce in Serie B. Nel 1996, dopo tre stagioni in prestito, l'Atalanta non lo riconferma, e riparte dall', sempre in terza serie (1996-1997, 28 presenze e 2 gol).\nNell'estate del 1997 viene acquistato dal Lecce, allenato da Cesare Prandelli che lo aveva avuto nelle giovanili atalantine. Con i salentini debutta in Serie A nel 1997-1998 e in tre campionati di Serie A ed uno di Serie B colleziona in totale 110 presenze e 3 gol, numeri che gli valgono nel 1999 la fascia di capitano, conservata fino al 2001..\nNel 2001 lascia il Lecce per il di Maurizio Zamparini, che lo paga 5 milioni di euro (Serie A 2001-2002, 15 presenze). Nelle due stagioni successive ancora esperienze nella massima serie con (2002-2003, 11 presenze) ed (13 presenze, un gol) in prestito dal , nuova squadra di Zamparini in cui port\u00f2 molti giocatori del Venezia. Il 2 gennaio 2004 passa a titolo definitivo alla Fiorentina (Serie B 2003-2004, 19 presenze) e conquista la promozione in Serie A con i viola, che lo riconfermano anche per la stagione successiva. Nell'estate 2005, non avendo spazio nella rinnovata Fiorentina di Cesare Prandelli, si trasferisce in prestito al , neopromosso in Serie A. Nella formazione veneta gioca da titolare, senza poter evitare la prematura retrocessione in Serie B, e nel mercato invernale di quello stesso anno viene riscattato completamente, nell'ambito della cessione di Francesco Parravicini alla Fiorentina. Rimane al Treviso anche nelle due successive stagioni di Serie B, fino al gennaio 2008, quando viene acquistato dalla Cremonese allenata da Emiliano Mondonico, in Serie C1.\nIl suo impiego nella gara di Coppa Italia 2008-2009 tra e del 9 agosto 2008, vinta sul campo dai lombardi per 1-0, \u00e8 costata alla squadra grigiorossa la sconfitta a tavolino per 3-0 poich\u00e9 Viali era stato schierato in campo nonostante la squalifica di un turno subita un anno prima, quando militava nel Treviso.\nAllenatore.\nRimasto svincolato dopo la stagione 2009-2010, inizia ad allenarsi con il , squadra militante in Serie D, in attesa di un tesseramento; nel frattempo durante l'estate ha conseguito il patentino di allenatore ed in seguito alle dimissioni dell'allenatore Natalino Gottardo, a settembre diviene il nuovo tecnico della societ\u00e0 piacentina. Lascia l'incarico a fine stagione, sostituito da Settimio Lucci.\nDal gennaio 2012 allena gli Allievi Nazionali B del . A fine stagione lascia l'incarico e il 3 settembre 2012 viene nominato allenatore del Piacenza, militante in Eccellenza emiliana, in seguito all'esonero di Carlo Sozzi. Con gli emiliani vince il campionato con due turni di anticipo.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro, conseguendo il \"patentino\" il 5 luglio 2013.\nIl 29 ottobre seguente, a seguito di un avvio di stagione negativo, viene esonerato dal club emiliano e sostituito da Roberto Venturato. L'8 gennaio successivo viene richiamato dal Piacenza, a causa dei risultati negativi ottenuti dal suo successore. Conclude la stagione al terzo posto e con l'eliminazione ai playoff, dopo i quali lascia definitivamente la panchina emiliana.\nNel giugno 2015 subentra ad Arnaldo Franzini sulla panchina del Pro Piacenza, che conduce alla salvezza nel campionato di Lega Pro dopo aver battuto l' ai play-out..\nL'8 giugno 2016, dopo aver conquistato la salvezza ai play-out con la squadra emiliana, diventa il nuovo allenatore del S\u00fcdtirol, firmando un contratto annuale con opzione per il rinnovo. Viene esonerato il 13 marzo 2017, dopo due sconfitte consecutive, con la squadra a soli tre punti di margine dalla zona play-out.\nIl 5 dicembre 2017 viene ingaggiato per subentrare all'esonerato Massimo Gardano sulla panchina del , nel girone A del campionato di Serie C; pur trascorrendo l'intero campionato nelle retrovie, riesce infine a centrare la salvezza battendo il ai play-out.\nIl 14 giugno 2018 prende il posto di Domenico Di Carlo alla guida del Novara, neo retrocesso in Serie C. Viene esonerato il 19 febbraio 2019 con la squadra in nona posizione, ma viene richiamato il 5 maggio a campionato finito e con la squadra qualificata ai play-off. Dopo aver battuto il Siena per 0-1, il Novara esce al secondo turno per via del miglior piazzamento dell\u2019Arezzo (dopo il 2-2 dei tempi regolamentari). Il 4 giugno viene annunciato che non avrebbe rinnovato il proprio contratto con il club piemontese.\nIl 28 gennaio 2020 viene scelto per sostituire Francesco Modesto sulla panchina del Cesena. La squadra romagnola, dopo essere arrivata settima nel girone B, ai play-off viene eliminata al secondo turno per mano del .\nStatistiche.\nStatistiche da allenatore.\n\"Statistiche aggiornate al 21 ottobre 2020. In grassetto le competizioni vinte.\""}
{"id": "613242", "revid": "339392", "url": "https://it.wikipedia.org/wiki?curid=613242", "title": "Conquista anglo-sassone dell'Inghilterra", "text": ""}
{"id": "613243", "revid": "1318658", "url": "https://it.wikipedia.org/wiki?curid=613243", "title": "Tarasca", "text": "La Tarasca (in francese \"Tarasque\") \u00e8 un mostro che, secondo la leggenda, avrebbe devastato la Provenza, una regione francese. Il 25 novembre 2005, l'UNESCO ha inserito la Tarasca nella lista dei Patrimoni orali e immateriali dell'umanit\u00e0.\nDescrizione.\nNell'iconografia popolare, la Tarasca ha sei zampe tozze e robuste e il corpo coperto da una solida corazza simile a quella di una tartaruga, con sopra una cresta e vari aculei ossei. La lunga coda squamosa si conclude con una protuberanza cornea a forma di punta di lancia, mentre la testa \u00e8 quella di un leone.\nLa leggenda.\nLa leggenda vuole che la Tarasca fosse originaria della Galazia, patria del mitico Onachus, un mostro capace di bruciare qualsiasi cosa entrasse in contatto con il suo corpo, e che proprio dall'unione tra l'Onachus e il Leviatano, fosse nata la Tarasca. Quest'ultima giunse in Provenza, nei pressi del villaggio di Nerluc, e situata la propria tana nel letto del fiume Rodano, impervers\u00f2 nella regione uccidendone gli abitanti e devastando ogni cosa. \nNella legenda aurea, Marta di Betania, assieme a sua sorella Maria di Betania, raggiunse le coste provenzali nel 48, in seguito alle persecuzioni in patria. Pi\u00f9 precisamente approdarono nella zona della Camargue, nel paese attualmente chiamato Saintes-Maries-de-la-Mer. Qui trovarono il mostro, che venne ammansito da Santa Marta grazie alla preghiera: ad ogni Ave Maria recitata la Tarasca si rimpiccioliva in dimensioni. \nQuando divenne completamente innocua, Marta la condusse nella citt\u00e0 di Nerluc, che poi (in onore della Tarasca) prese il nome di Tarascona; nell'emblema della citt\u00e0 \u00e8 presente l'immagine della creatura mostruosa. Qui per\u00f2 i cittadini uccisero la creatura. Ancora oggi l'uccisione della Tarasca \u00e8 celebrata a Tarascona l'ultima domenica di giugno.\nLa leggenda della Tarasca assomiglia molto alla storia de \"La bella e la bestia\" e \"King Kong\". La creatura \u00e8 affascinata e indebolita da una donna ma alla fine viene ucciso dagli esseri umani. Il concetto \u00e8 vagamente simile nei miti del Enkidu e dell'unicorno: entrambi vengono tranquillizzati dalla presenza di una donna. La descrizione e la leggenda di tale creatura \u00e8 simile ad altri mostri del Folclore francese come la Gargolla e la Vellosa.\nAraldica.\nLa Tarasca figura come arma parlante nello stemma della citt\u00e0 di Tarascona."}
{"id": "613253", "revid": "287204", "url": "https://it.wikipedia.org/wiki?curid=613253", "title": "Il grande boh!", "text": "Il grande boh! \u00e8 il terzo libro di Lorenzo Cherubini, meglio conosciuto come Jovanotti. Il libro \u00e8 stato pubblicato nel 1998 dalla Feltrinelli.\nContenuto.\nIl libro \u00e8 una raccolta di materiale autobiografico relativo al periodo in cui Jovanotti stava preparando l'album \"L'albero\". Si tratta in gran parte di diari dei viaggi di Jovanotti in Africa e in Patagonia in bicicletta. A corredo del testo il libro contiene una serie di fotografie in bianco e nero, realizzate dallo stesso Jovanotti \"con la fedele Leica\".\nAccoglienza.\nIl libro fu ben accolto dalla critica; per esempio, Giovanni Pacchiano del \"Corriere della Sera\" lo paragon\u00f2 ai lavori di Bruce Chatwin, definendo Jovanotti \"un eccellente scrittore-viaggiatore\", e Fernanda Pivano scrisse \"un grande scrittore di viaggio, con qualche reminiscenza di Jack Kerouac\"."}
{"id": "613254", "revid": "249561", "url": "https://it.wikipedia.org/wiki?curid=613254", "title": "Controllo ottimo", "text": "Il controllo ottimo \u00e8, nell'ambito dei controlli automatici, l'insieme di algoritmi di controllo che stabilizzano un sistema dinamico minimizzando una cifra di merito che dipende dallo stato del sistema e dal vettore degli ingressi.\nFormulazione del problema.\nSia definito il seguente sistema non lineare:\ndove formula_3 \u00e8 il numero degli stati del sistema e formula_4 \u00e8 il numero degli ingressi.\nSia definito il seguente funzionale di costo:\nL'obiettivo \u00e8 trovare un controllo ottimo\nche, partendo dall'istante iniziale formula_7 e dallo stato iniziale formula_8, minimizzi formula_9 rispettando il vincolo:\nequivalente a\nSi ha quindi un problema di minimo vincolato.\nEquazioni di Eulero-Lagrange e condizioni di trasversalit\u00e0.\nQuesto problema di minimo vincolato pu\u00f2 essere risolto mediante la tecnica dei moltiplicatori di Lagrange, grazie a cui si riconduce il problema a uno di minimo non vincolato, pagando il prezzo dell'aumento delle dimensioni dello stesso.\ncon formula_14 vettore di funzioni formula_15 moltiplicatori di Lagrange da determinare.\nSi definisce la quantit\u00e0\nfunzione Hamiltoniana, per cui il funzionale da minimizzare diviene:\nEsiste un estremale della funzione formula_9 se la variazione prima formula_19.\nSi consideri il termine formula_21; integrando per parti e tenendo presente che formula_22 e che formula_23, essendo lo stato iniziale fissato, si ottiene:\nSostituendo in formula_25 e raccogliendo opportunamente:\nIl differenziale primo formula_27 \u00e8 nullo se sono pari a zero tutte le variazioni. Si trovano quindi le equazioni di Eulero Lagrange\ne le condizioni di trasversalit\u00e0\nIl problema di ottimo si risolve perci\u00f2 imponendo le equazioni soprascritte con le cosiddette condizioni di trasversalit\u00e0 che fanno le veci di condizioni al contorno. A seconda dell'avere stato finale formula_33 e tempo finale formula_34 liberi o fissati si distinguono quattro diversi problemi di ottimo.\nControllo LQR.\nIl controllo LQR permette di ottenere un controllo in retroazione dallo stato ottimo rispetto ad un indice quadratico nello stato x(t) e nel controllo u(t). Il controllore sintetizzato dipende dalla soluzione di una opportuna equazione di Riccati.\nControllo ottimo a minima energia.\nUtilizzato nel controllo di robot, \u00e8 una strategia di controllo che permette di ottenere un segnale stabilizzante il sistema, eventualmente capace di fare tracking asintotico, che minimizza il dispendio energetico e quindi i consumi. Poich\u00e9 l'energia \u00e8 funzione del segnale di controllo al sistema, in genere la u(t) sintetizzata \u00e8 piccola in modulo.\nControllo ottimo a minimo tempo.\nUtilizzato nel controllo di robot, \u00e8 una strategia di controllo che permette di ottenere un segnale stabilizzante il sistema, eventualmente capace di fare tracking asintotico, che minimizza il tempo necessario per eseguire l'operazione. Poich\u00e9 il tempo di salita necessario per arrivare a regime \u00e8 funzione inversa del segnale di controllo al sistema, in genere l'ingresso u(t) sintetizzato \u00e8 grande in modulo. L'estremizzazione del controllo a minimo tempo \u00e8 il controllo BANG-BANG in cui il controllo pu\u00f2 assumere solo 3 valori: saturazione positiva, saturazione negativa e nullo."}
{"id": "613258", "revid": "1613689", "url": "https://it.wikipedia.org/wiki?curid=613258", "title": "Legge di Kirchhoff", "text": "La legge di Kirchhoff relativa allo scambio di calore per irraggiamento stabilisce che, per una data lunghezza d'onda e a una data temperatura, che sia la temperatura di equilibrio termodinamico, i valori dell'assorbivit\u00e0 e dell'emissivit\u00e0 di un corpo sono uguali.\nNel caso specifico di un corpo nero tali valori sono unitari su tutto lo spettro elettromagnetico. \nSi definiscono invece corpi grigi quei corpi nei quali i valori dell'emissivit\u00e0 e dell'assorbivit\u00e0 sono uguali e costanti lungo l'intero spettro, ma sono inferiori all'unit\u00e0. \nPer i corpi reali i valori dell'emissivit\u00e0 e dell'assorbivit\u00e0 monocromatiche sono sempre inferiori all'unit\u00e0 e variano in generale con la lunghezza d'onda.\nI valori dei coefficienti di emissivit\u00e0 e assorbivit\u00e0 dei materiali usati nei calcoli ingegneristici sono normalmente i valori mediati sullo spettro, riferiti alla radiazione solare e a una temperatura di riferimento dell\u2019oggetto. Tali valori, sempre inferiori all'unit\u00e0, possono differire notevolmente fra loro."}
{"id": "613259", "revid": "1272592", "url": "https://it.wikipedia.org/wiki?curid=613259", "title": "Dionisio Lazzari", "text": "Si specializz\u00f2 nella opera dell\"'opus sectile\" (marmi commessi).\nBiografia.\nFiglio dello scultore e marmoraro Jacopo (o Giacomo) Lazzari (Firenze, 1574 \u2013 Napoli, 20 aprile 1640) e Caterina Papini, venne tenuto a battesimo da Dionisio Nencioni di Bartolomeo, architetto, e da Delia Vitale, moglie dello scultore Michelangelo Naccherino col quale ha lavorato con Jacopo. Inizi\u00f2 la carriera come marmoraro presso la bottega paterna, nel 1637, ad appena vent'anni, fu iscritto alla corporazione degli scappellini e marmorari. Lavor\u00f2 col padre, nelle sue opere giovanili, nella \"Cappella di San Filippo Neri\" nella Chiesa dei Girolamini.\nDal 1640 al 1653 complet\u00f2 diverse opere lasciate incompiute dal padre. Realizz\u00f2, in societ\u00e0, la cappella di Santa Maria delle Grazie e l'altare maggiore con la balaustra in San Pietro Martire; lavori non specificati a Sant'Antimo, San Severo, Troia e a Portici; la cappella Spinelli nella Chiesa di San Domenico Maggiore; la decorazione della facciata, degli interni e del tesoro della Chiesa di Santa Maria della Pace; in San Paolo Maggiore realizz\u00f2 la decorazione in marmi commessi nella \"Cappella Firrao\" e l'altare maggiore. Una delle opere pi\u00f9 significative di Dionisio e della sua bottega ereditata \u00e8 il restauro della facciata di Palazzo Firrao insieme al fratello Giacinto Lazzari, Simone Tacca (Carrara, 1593 \u2013 Napoli, 1664) e Francesco Valentino su attribuzione del progetto Fanzaghiano. A Solofra oper\u00f2 nella \"Collegiata di San Michele Arcangelo\" e a Bari realizz\u00f2 la balaustra dell'altare maggiore della Basilica di San Nicola.\nNel 1640 lavor\u00f2 presso la Chiesa di Santa Maria della Sapienza nella realizzazione delle sculture del prospetto supervisionato da Cosimo Fanzago. Difficile risulta essere l'attribuzione dell'opera: Roberto Pane ritiene che il progetto d'insieme sia di Fanzago; Giurleo attribuisce a Lazzari e aiuti i lavori effettuati nel 1653, tra cui anche la facciata; Mormone, Blunt e Del Pesco affermano che il Lazzari lavor\u00f2 supervisionato da Fanzago; infine Cantone afferma che la facciata sia di Giovan Giacomo Di Conforto. Nel 1643 fu occupato nei Girolamini nel completamento della \"Cappella di San Filippo Neri\"; nella stessa struttura realizz\u00f2, a pi\u00f9 riprese, le decorazioni marmoree delle cappelle, gli stucchi in sagrestia nel 1655 e le sculture del primo ordine della facciata. Nel cantiere dei Girolamini, Lazzari ebbe l'opportunit\u00e0 di misurarsi come organizzatore di spazi e di direttore dei lavori: si occup\u00f2 della realizzazione dello spazio antistante il prospetto e del completamento del chiostro grande. Nel 1654 realizz\u00f2 l'altare della chiesa di San Gregorio Armeno . Nel 1660 progett\u00f2, nella congregazione del Monte dei Poveri, il catafalco di Filippo IV di Spagna e dal 1660 al 1664 fu impegnato nel disegno delle cappelle di \"Santa Maria della Neve\" e \"Sant'Anna\", sempre nel complesso dei Girolamini. Dal 1661 e per circa vent'anni si occup\u00f2 della realizzazione del complesso del San Salvatore di Capri. Nel 1665 fece i disegni per due credenze in argento che doveva eseguire Leonardo de Franco per la basilica della Santissima Annunziata Maggiore. Nel 1666 fu il turno dell'altare di chiesa dei Santi Marcellino e Festo. L'anno successivo realizz\u00f2 le decorazioni marmoree nella \"Cappella di Sant'Anna\" nella chiesa della Piet\u00e0 dei Turchini e nella \"Cappella di San Benedetto\" in San Marcellino. Nel 1669 realizz\u00f2 i marmi nella \"Cappella di Sant'Antonio\" nella chiesa di Santa Maria Donnaregina Nuova. Contemporaneamente, con Donato Antonio Cafaro, progett\u00f2 la macchina da festa per la canonizzazione di san Pietro d'Alcantara.\nSecondo la testimonianza di un cronista, nel 1670, Dionisio organizz\u00f2 il trasporto di una colonna ritrovata sotto la cattedrale di Napoli per i Teatini in piazza San Gaetano dove \u00e8 innalzata la statua del Santo, tuttavia non eretta nella sua totalit\u00e0, ma solo il pidistallo e la base della colonna con la statua. Nel 1671 progett\u00f2 una macchina per la canonizzazione di San Gaetano da Thiene: la struttura fu costituita da una volta tra il colonnato del tempio dei Dioscuri e la facciata della Basilica di San Paolo Maggiore. L'opera fu talmente stressante per le strutture antiche che, con il terremoto del 1688, fin\u00ec per crollare il prospetto antico: questo non gli diede onore. A partire da questo decennio si occup\u00f2 pi\u00f9 intensamente nell'attivit\u00e0 di architetto. Nel 1673 progett\u00f2 uno dei suoi capolavori architettonici, la chiesa di Santa Maria dell'Aiuto, caratterizzata da una pianta a croce greca allungata. Nello stesso anno si occup\u00f2 della decorazione della chiesa di Santa Maria dei Bianchi e a Gaeta, contemporaneamente, progett\u00f2 la decorazione barocca interna del gotico santuario della Santissima Annunziata. Nel 1674 realizz\u00f2 uno dei capolavori della scultura napoletana, l'altare maggiore della chiesa di Santa Teresa degli Scalzi, fu trasferito nel 1808 nella cappella dell'Assunta di Palazzo Reale. Opera degna che combina architettura e scultura dove la macchina d'altare s'ispira a quelle del Fanzago, notevole \u00e8 il tabernacolo che appare come un edificio sacro ambiguo dove si alteranano i pieni e vuoti delle colonne e balaustre, delle sporgenze e delle rientranze, le porte laterali che servono all'ingresso del coro, dono decorato da rilievi prospettici che riprendono alcuni ambienti astratti. Nel 1677 costru\u00ec l'abside e il sottostante succorpo del duomo di Gaeta.\nNel 1680 fu realizzata la cupola dei Girolamini su disegno del Nostro. Nel 1681 progett\u00f2 la chiesa di San Severo alla Sanit\u00e0 e allo stesso tempo realizz\u00f2 l'altare della chiesa di San Giuseppe dei Ruffi, dove qualche anno prima progett\u00f2 anche la chiesa ad esclusione del prospetto. Nel 1682 realizz\u00f2 gli interventi nelle cappelle di \"Sant'Andrea Avellino\" nella Basilica di San Paolo e \"San Francesco\" nella chiesa di San Lorenzo Maggiore e come architetto ordinario della chiesa di San Gregorio Armeno progett\u00f2 la decorazione marmorea della porta d'accesso al refettorio. Nel 1683 realizz\u00f2 il disegno del paliotto da realizzarsi in argento per la reale cappella del Tesoro di san Gennaro; fu manufatto dopo la morte del Nostro da Giovan Domenico Vinaccia. Nel 1684 realizz\u00f2 il rifacimento della chiesa di Santa Maria Egiziaca all'Olmo. Il progetto della chiesa si rif\u00e0 alle tendenze sperimentali di inizio secolo di Giuseppe Nuvolo riguardo alle planimentrie ovoidali. Nella chiesa di Santa Maria del Popolo realizz\u00f2, nel 1688, l'altare maggiore. Nel 1689 fu impegnato nel restauro del complesso di San Gaudioso, sopraggiunta la morte il completamento fu eseguito dal Vinaccia coadiuvato da Sartone.\nFu sepolto nei Girolamini. Tra i suoi collaboratori si possono annoverare l'architetto Arcangelo Guglielmelli e Giovan Domenico Vinaccia."}
{"id": "613261", "revid": "767487", "url": "https://it.wikipedia.org/wiki?curid=613261", "title": "Alibi", "text": "Il termine alibi (che deriva dalla lingua latina e che tradotto letteralmente, significa \"altrove\"), in diritto, viene utilizzato per riferirsi a una prova logica in base alla quale si intende dimostrare che un accusato di un reato non poteva trovarsi nel luogo in cui esso \u00e8 avvenuto.\nPer estensione \"alibi\" \u00e8 diventato sinonimo di attenuante, giustificazione.\nUtilizzo giornalistico, letterario e cinematografico.\nI film polizieschi e la cronaca nera fanno ampio uso di questo termine, poich\u00e9 l\"'alibi\" \u00e8 l'\"altro luogo\" in cui si trovava un individuo nel momento in cui avviene il delitto di cui \u00e8 sospettato."}
{"id": "613264", "revid": "287204", "url": "https://it.wikipedia.org/wiki?curid=613264", "title": "Kelpie", "text": "Il kelpie \u00e8 uno spirito maligno in grado di assumere la forma di un cavallo bianco e proviene dal folclore celtico, e si crede infesti i laghi ed i fiumi della Scozia e dell'Irlanda. \u00c8 presente anche nel folclore scandinavo, dove \u00e8 noto con il nome di B\u00e4ckah\u00e4sten (il \"cavallo di fiume\"), e nell'Isola di Man, dove \u00e8 noto con il nome di Alastyn.\nStoria e mitologia.\nIn Scandinavia, il cavallo di fiume \u00e8 una variante delle Nix, uno spirito d'acqua che assume forma umana. Esso viene spesso descritto come un magnifico cavallo bianco che appare in prossimit\u00e0 dei fiumi, soprattutto nelle giornate nebbiose; si riconosce subito dalla coda e dalla criniera bagnata. Chiunque vi monti in groppa non \u00e8 pi\u00f9 in grado di scendere. Il cavallo salta allora nel fiume gettando in acqua il suo passeggero. Questo demone a volte si presenta con tanto di finimenti e aratro al seguito, forse come ulteriore tentazione nei confronti degli esseri umani. Il kelpie appare a volte in forma di un uomo molto villoso in grado di afferrare i malcapitati viaggiatori e stritolarli, ma il pi\u00f9 delle volte esso prende la forma di un mite cavallo bianco. In tale forma esso cerca di convincere i viandanti a montargli in groppa per poi disarcionarli o trascinarli in acqua. Fatto questo il kelpie scompare provocando enormi lampi toccando l'acqua con la sua coda. Esso a volte si accoppia con i normali cavalli ed i puledri cos\u00ec ottenuti sono dei cavalli straordinariamente veloci. Il kelpie \u00e8 anche in grado di preannunciare l'avvento di una tempesta segnalandola con ululi e lamenti, per questo si dice che a volte pu\u00f2 anche rivelarsi un essere benevolo. La tradizione popolare afferma che chiunque sia in grado di imbrigliare un kelpie cavalcher\u00e0 magnificamente per tutta la vita.\nIn Australia, non \u00e8 altrettanto benevolo, poich\u00e9 non si limita a essere burlone, infatti spesso divora il malcapitato dopo averlo trascinato in acqua, e questo pu\u00f2 succedere anche in mare.\nLa spiegazione naturalistica.\nSecondo il naturalista Svedese Bengt Sj\u00f6gren Sc, le attuali leggende di avvistamenti di mostri lacustri e fluviali come quello del celebre Mostro di Loch Ness sono associabili alle antiche leggende dei kelpie. Sj\u00f6gren afferma che le leggende su queste creature sono mutate nel corso del tempo, mentre gli antichi racconti parlavano di apparizioni di esseri simili a cavalli, essi sono ora diventati degli esseri pi\u00f9 \u201crealistici\u201d e \u201cmoderni\u201d e si sono adeguati alla scoperta dei dinosauri e dei grandi rettili acquatici. Per questo motivo gli animali leggendari di oggi sono molto spesso identificabili con animali preistorici come il Plesiosauro.\nRiferimenti letterari.\nNel romanzo \"Water Horse - La leggenda degli abissi\" si parla di un kelpie di nome \"Crusoe\" che diventer\u00e0 il ben pi\u00f9 famoso Nessie. Inoltre, nel bestiario immaginario \"\", Newt Scamandro scrive che il Mostro di Loch Ness \u00e8 effettivamente un kelpie che si diverte a prendere per il naso i Babbani."}
{"id": "613268", "revid": "125666060", "url": "https://it.wikipedia.org/wiki?curid=613268", "title": "Paolo di Samosata", "text": "Biografia.\nContro le sue idee furono tenuti vari sinodi, probabilmente tre, tra il 264 ed il 268. Al primo di questi erano presenti Firmiliano di Cesarea, Gregorio Taumaturgo, suo fratello Atenodoro e molti altri. Per problemi di salute mancava Dionisio di Alessandria.\nPaolo era un funzionario civile (\"Procurator ducenarius\") protetto della regina Zenobia di Palmira. Era un uomo benestante e godeva di un certo seguito tra i vescovi vicini, che difendevano le dottrine che questi dichiarava ortodosse. Tanto bast\u00f2 ai vescovi riuniti nel primo sinodo per giudicarlo innocente. In seguito, fu convocato un secondo sinodo che lo condann\u00f2 e Paolo promise di rinunciare alla sua dottrina, ma non ottemper\u00f2 alla promessa. Infine, fu convocato un terzo sinodo, prima del quale Firmiliano mor\u00ec. L'attore principale di questo sinodo fu un presbitero di Antiochia, Malchione, che era uno stimato uomo di cultura e capo della scuola di letteratura greca di Antiochia. Nella sua disputa con Paolo, lo convinse della sua eresia e spinse per la sua deposizione. Tra le opere di Eusebio di Cesarea si conserva tuttora un frammento di una lettera di Malchione a Papa Dionisio, a Massimo di Alessandria ed a tutti i vescovi ed al clero del mondo conosciuto in cui si riportavano le fasi salienti della disputa.\nLa lettera accusava Paolo di aver acquisito grandi ricchezze con mezzi illeciti, di aver fatto costruire per s\u00e9 un alto pulpito nella chiesa e di insultare coloro che non lo accondiscendevano o che non lo osannavano, e cos\u00ec via. Aveva provocato scandalo ammettendo delle donne a vivere nella sua casa ed aveva consentito lo stesso al suo clero. Tuttavia, Paolo non pot\u00e9 essere rimosso dalla sua sede finch\u00e9 l'imperatore Aureliano non prese possesso di Antiochia nel 272. Anche allora rifiut\u00f2 di liberare la sede. Fu fatto, allora, un appello ad Aureliano e l'imperatore pagano, che in quel periodo era favorevole ai cristiani, decise (Eusebio vii, 30, 19), che la sede avrebbe dovuto essere assegnata a chi fosse stato designato dalla sede di Roma; - evidentemente era stato affermato di fronte a lui che la legittimit\u00e0 dipendeva dalla comunione con Roma, da garantire dopo un esame dal Papa e dal suo sinodo. Paolo fu scacciato con disonore dal potere civile. Della sua vita non si conosce altro.\nLa dottrina.\nLa sua dottrina era analoga a quella del monarchianismo dinamico di Teodoto e fu etichettato come seguace di Artemone. Possiamo semplificarla in questo modo: il Padre, il Figlio e lo Spirito Santo sono una singola persona (\"prosopon\"). Il Figlio (o \"Logos\") e lo Spirito Santo (o \"Sophia\") erano senza \"hypostasis\", essendo soltanto la saggezza e la scienza di Dio: semplici attributi del Padre.\nIl Figlio nacque prima di tutte le cose come Figlio (\"Logos prophorikos\") senza la vergine; \u00e8 senza forma definita e non pu\u00f2 essere reso visibile agli uomini. Si manifest\u00f2 nei Profeti, specialmente in Mos\u00e8 ed ancor pi\u00f9 in Ges\u00f9, che nacque per mezzo dello Spirito Santo da una vergine. Il Cristo, il Salvatore, era essenzialmente un uomo ispirato dallo Spirito Santo, in cui dimorava il \"Logos\". Sforzandosi e soffrendo, Ges\u00f9 ha debellato il peccato del nostro primo genitore e si \u00e8 unito a Dio, essendo uno con lui nell'intenzione e nell'azione. Dio ha operato in lui per fare i miracoli, per dimostrarlo il Redentore ed il Salvatore della razza umana. Il battesimo di Cristo veniva considerato da Paolo come il momento della sua unione con il \"Logos\". Infatti, se fosse stato dio per natura, Paolo arguiva, ci sarebbero stati due dei. Pertanto proib\u00ec tutti gli inni a Cristo ed attacc\u00f2 apertamente le vecchie interpretazioni (alessandrine) delle Sacre Scritture. Paolo, in questo modo, teneva separate le due nature del cristo: unite solo dalla volont\u00e0 e dall'amore. Tuttavia questa definizione rischiava di cadere nel diteismo.\nEredit\u00e0 culturale.\nIl partito di Paolo, comunque, non scomparve immediatamente, ma rimase attivo fino al IV secolo. Il Concilio di Nicea, infatti, dichiar\u00f2 il battesimo conferito dai paulianisti non valido. C'\u00e8 qualcosa, anche se non molto, dei suoi insegnamenti nei sistemi lucianisti ed ariani. Ma la loro cristologia era l'opposto della sua, che sarebbe riapparsa in forma modificata in Teodoro di Mopsuestia, Diodoro, Nestorio e persino in Teodoreto di Cirro, bench\u00e9 questi antiocheni posteriori rifiutassero decisamente l'imputazione di qualsiasi accordo con l'eretico Paolo."}
{"id": "613272", "revid": "767487", "url": "https://it.wikipedia.org/wiki?curid=613272", "title": "Distretto di contea di Wrexham", "text": "Il distretto di contea di Wrexham (in inglese: \"Wrexham County Borough\"; in gallese: \"Bwrdeistref Sirol Wrecsam\") \u00e8 un distretto di contea (county borough) del nord-est del Galles.\nGeografia fisica.\nIl distretto \u00e8 costituito da un territorio incentrato sulla citt\u00e0 di Wrexham. Confina a nord con il Flintshire, a nord-est ed a est con la contea inglese di Cheshire, a sud con quella di Shropshire e con il Powys ed a ovest con il Denbighshire.\nIl territorio a nord del fiume Dee pu\u00f2 essere diviso in tre fasce: ad ovest una fascia collinare interessata dalle propaggini meridionali della \"Clwydian Range\", nel centro-ovest una fascia di territorio ondulato ed infine nel centro-est una fascia pianeggiante attraversata dal Dee. A sud del fiume Dee si estende un'area prevalentemente collinare interessata dai rilievi delle colline \"Berwyn\" che raggiungono la massima altezza del distretto con il \"Foel Wen\" di 691 metri e posto al confine con il Powys. Tra queste colline \u00e8 situata la valle del fiume \"Ceiriog\" che scorre da ovest a est prima di confluire nel fiume Dee. Il Dee segna parte del confine con il Cheshire.\nOltre a Wrexham altri centri importanti del distretto sono Brymbo, Cefn e Chirk.\nAmministrazione.\nIl distretto di Wrexham \u00e8 una unitary authority nata il primo aprile del 1996 in attuazione del \"Local Government (Wales) Act\" del 1994. La maggior parte dell'area dell'attuale distretto faceva precedentemente parte dai distretti di \"Wrexham Maelor\" e di \"Glyndwr\" della contea tradizionale di \"Clwyd\". Il distretto \u00e8 amministrato dal \"Wrexham County Borough Council\"."}
{"id": "613273", "revid": "90227", "url": "https://it.wikipedia.org/wiki?curid=613273", "title": "Kostabi Mark", "text": ""}
{"id": "613276", "revid": "111433", "url": "https://it.wikipedia.org/wiki?curid=613276", "title": "Lindworm", "text": "Il lindworm, forma anglicizzata del proto-norreno linnormr (\"linn\", coniugazione di \"costrittore\" e \"ormr\", \"serpente\"), detto anche lindorm o linnorm nelle lingue scandinave e lindwurm in Germania, \u00e8 una creatura leggendaria simile ad un drago serpentiforme, appartenente alla mitologia nordeuropea. \nSi crede che simboleggiassero la guerra, le pestilenze e simili sciagure. Normalmente sono rappresentati senza ali e dotati di due zampe, sebbene i loro attributi non fossero ben definiti neanche all'interno dello stesso contesto culturale e mitologico.\nMiti principali.\nMitologia norrena.\nNella mitologia norrena appaiono diverse creature rappresentati alternativamente come enormi serpenti o come lindorm. Nel \"Gr\u00edmnism\u00e1l\", Odino racconta di diversi lindorm che vivono tra le radici dello Yggdrasil, tra cui N\u00ed\u00f0h\u00f6ggr, la malefica creatura che nell'aldil\u00e0 tormenta i cadaveri dei morti e se ne nutre. Il Mi\u00f0gar\u00f0sormr, il mostro marino che al Ragnar\u01ebk (la fine del mondo) verr\u00e0 ucciso dal dio del tuono Thor (che a sua volta morir\u00e0 per via del suo veleno), appare in alcune raffigurazioni con due zampe anteriori.\nLe \"Gesta Danorum\", del XII secolo, narrano di Herrau\u00f0r, re degli sueoni, che regal\u00f2 due serpenti alla figlia \u00de\u00f3ra. Le serpi crebbero diventando dei lindorm e iniziarono a devastare le campagne. Il re promise che chiunque fosse riuscito a uccidere le due bestie avrebbe avuto in sposa sua figlia. Il re scandinavo Ragnarr Lo\u00f0br\u00f3k che voleva sposare la principessa part\u00ec. Armato di una lancia, uno scudo e coperto di vestiti di ispida lana trattata con catrame e sabbia, riusc\u00ec a uccidere i due lindworm e a sposare la principessa. La \"Saga dei V\u00f6lsungar\", del tardo XIII secolo e che riprende eventi storici del V secolo-VI secolo, narra del nano F\u00e1fnir, trasformatosi in drago-serpente per via della sua avidit\u00e0, ucciso poi da Sigfrido.\nAltre mitologie.\nIl poema epico \"Beowulf\", dell'VIII secolo, sebbene scritto in sassone-anglosassone, \u00e8 ambientato su terra scandinava (perlopi\u00f9 in Danimarca e nel G\u00f6taland), in un contesto che riunisce elementi cristiani con la mitologia norrena. In esso appare una figura di drago la quale ha influenzato profondamente i miti successivi. A sua volta in esso confluiva il mito di san Giorgio e il drago e il nordico lindorm. Primo esempio assoluto di creatura volante sputafuoco nella letteratura nordica, esso viene menzionato 18 volte col termine \"wyrm\" ('\"serpente\", \"verme\") e 11 volte come \"draca\" (\"drago\"), sottolineandone la forma serpentina, oltre ad enfatizzare l'accezione negativa.\nIl poema epico germanico \"Nibelungenlied\", della prima met\u00e0 XIII secolo ma con elementi del V-VI secolo trasmessi tramite la tradizione orale, narra una storia simile alla \"Saga dei V\u00f6lsungar\", nella quale per\u00f2 l'uccisione del lindorm avvenne quasi in modo accidentale in seguito alla contesa del tesoro tra Sigfrido e i suoi fratelli.\nCreature simili.\nCreature dalle descrizioni simili sono abbastanza diffuse in svariate tradizioni e in diversi periodi storici:"}
{"id": "613286", "revid": "1543377", "url": "https://it.wikipedia.org/wiki?curid=613286", "title": "Adamantinoma", "text": "L'adamantinoma \u00e8 un tumore maligno delle ossa lunghe, che si localizza perlopi\u00f9 nella parte media della corteccia anteriore e nella diafisi della tibia, anche se \u00e8 stato osservato pi\u00f9 raramente il coinvolgimento di altre ossa come il perone e il femore. L'eziologia di questo tumore al momento non \u00e8 ancora nota. Le metastasi si verificano nella maggioranza dei casi a carico dei polmoni e si manifestano solitamente solo negli stadi pi\u00f9 avanzati.\nIn passato, con il medesimo termine si indicava una neoplasia benigna dello smalto dentario, al giorno d'oggi denominata ameloblastoma.\nEpidemiologia.\nL'adamantinoma \u00e8 un tumore osseo maligno primitivo, a lenta evoluzione e decisamente raro: si ritiene che rappresenti circa lo 0,1-0,5% di tutti i tumori primitivi dell'osso.Ad oggi in letteratura medica sono stati segnalati poche centinaia di casi. La sua incidenza \u00e8 maggiore negli adolescenti.\nEziologia.\nL'eziologia di questo tumore non \u00e8 stata ancora completamente chiarita. A causa della rarit\u00e0 di questo tumore \u00e8 difficile stabilire con maggiore precisione la possibile causa. Allo stato attuale delle conoscenze si ritiene che il tumore sia di origine epiteliale. Secondo la teoria pi\u00f9 diffusa durante lo sviluppo embriologico vi sarebbe una anomala migrazione di cellule dell'epitelio basale della cute: questa ipotesi \u00e8 supportata dal prevalente interessamento della tibia anteriore, dove l'ossificazione encondrale avviene pi\u00f9 prossimalmente alla superficie della cute.\nCirca il 60% dei pazienti che sviluppano un adamantinoma ha una storia di un trauma significativo che ha coinvolto l'osso interessato. Per questo motivo si ritiene che il trauma possa essere un fattore di rischio per lo sviluppo di questo tumore, anche se non \u00e8 chiaro se in realt\u00e0 sia il tumore stesso, tramite un'azione di indebolimento dell'area dell'osso interessato, ad aumentare la probabilit\u00e0 di lesioni (es. fratture) che coinvolgono la zona d'insorgenza tumorale.\nClassificazione.\nGli adamantinomi sono generalmente classificati in 2 differenti tipi: adamantinoma classico e adamantinoma differenziato.&lt;br&gt;\nI due diversi tipi, inoltre, differiscono per alcuni specifici aspetti radiologici e istologici.\nSintomatologia.\nLa lenta crescita tumorale fa s\u00ec che spesso il paziente affetto da adamantinoma sia paucisintomatico, o addirittura asintomatico, per un lungo periodo della storia naturale della malattia. Il segno tipico, nel paziente affetto da adamantinoma al primo stadio \u00e8 la tumefazione non dolorosa della parte interessata dal tumore. I sintomi progrediscono quindi lentamente e, con il passare del tempo, la persona accuser\u00e0 dolore osseo (spesso intermittente), l'evidenza di una tumefazione o massa ossea, una zoppia inspiegabile e una riduzione del range di movimento della parte interessata.\nStatisticamente il tumore \u00e8 prevalentemente a carico della tibia, ma tutte le principali ossa degli arti possono essere coinvolte e, raramente, \u00e8 stato segnalato il coinvolgimento anche di alcune ossa corte.Secondo una review del 2008 altre ossa coinvolte, in ordine decrescente di frequenza, includono l'omero, l'ulna], il femore, la fibula, il radio, l'anca, le costole, la colonna vertebrale e, raramente, le piccole ossa della mano e del piede. Sono stati segnalati solo sei casi di adamantinoma spinale.\nTrattamento.\nIl trattamento di scelta consiste in una resezione con ampi margini operatori o, spesso e specie in casi di tardiva diagnosi, nell'amputazione. La tecnica del curettage invece provoca delle recidive. Le metastasi sono una rara forma di presentazione e possono verificarsi fin nel 30% dei pazienti durante il trattamento. \u00c8 noto che il tumore \u00e8 scarsamente rispondente alla radioterapia o alla chemioterapia, alle quali si pu\u00f2 comunque ricorrere in caso di metastasi chirurgicamente non aggredibili."}
{"id": "613287", "revid": "125518866", "url": "https://it.wikipedia.org/wiki?curid=613287", "title": "Maurizio Zamparini", "text": "Imprese.\n\u00c8 stato un imprenditore in settori diversificati, ma la sua attivit\u00e0 principale fu la gestione delle risorse finanziarie acquisite in seguito alla vendita, alla francese Conforama, della catena commerciale Mercatone Zeta, fondata da Zamparini stesso (le iniziali del nome della societ\u00e0, MZ, sono anche le iniziali del nome del proprietario). MZ fonda o acquista aziende, che avvia alla grande distribuzione per poi venderle. Dal 1972 al 2001, infatti, ha gestito venti centri commerciali, poi venduti nel 2001 stesso per circa 1000 miliardi di lire italiane.\nFu proprietario in Sicilia alcuni centri commerciali e a novembre 2009 sono iniziati i lavori per farne sorgere un altro a Palermo, dopo la \"concessione edilizia\" rilasciata nel luglio 2009. \"Conca d'oro\", questo il nome del centro gi\u00e0 soprannominato \"Zampacenter\", sorge a Fondo Raffo, vicino alla Via Lanza di Scalea, terreno acquistato nel marzo del 2009. L'iniziale apertura era prevista per settembre 2011, quindi l'inaugurazione \u00e8 stata il 14 marzo 2012.\nNel 2017 una sua societ\u00e0, la Monte Mare Grado Srl, risult\u00f3 al primo posto nella classifica dei debitori insolventi della Banca Popolare di Vicenza. Dei circa 589 milioni di euro che non sono mai rientrati, 57 milioni riguardano l'imprenditore friulano per il progetto turistico (residence, alberghi, terme) \"Monte Mare Grado\", sfumato nel 2013. Gli enti locali - si era difeso Zamparini - avrebbero ritardato l'iter del progetto, danneggiando gli investitori.\nCalcio.\nDa giovane fu calciatore: cresciuto nel ruolo di attaccante nel Sevegliano, a 17 anni giocava nel ruolo di mezzala nella Trevigiana, in Prima Categoria. Si ritir\u00f2 dal calcio giocato a 20 anni, dopo aver raggiunto l'Interregionale.\nInizi: Pordenone e Venezia.\nIl primo club di calcio di propriet\u00e0 di Zamparini fu, tra il 1986 ed il 1987, il Pordenone Calcio (in quegli anni in Serie C2), ceduto per acquisire le quote azionarie del Venezia Calcio, di cui era gi\u00e0 sponsor, rilevandone la maggioranza da Luciano Mazzuccato, imprenditore del vetro muranese. Nel luglio del 1987 l'imprenditore decise di fondere il Venezia con l'altra importante squadra del comune, il Mestre, anch'essa appena acquisita da Zamparini e militante in Serie C2, e di tentare la scalata alle categorie superiori. Della fusione tra le due societ\u00e0, intanto, approfitta il Palermo (club di cui l'imprenditore friulano diverr\u00e0 proprietario in seguito) che, escluso dai campionati la stagione precedente in quanto fallito nel settembre 1986, viene rifondato nel gennaio 1987 ed iscritto al campionato di Serie C2 1987-1988, occupando il posto libero lasciato dal Mestre. In quattro anni il Venezia di Zamparini (nei primi due anni di propriet\u00e0 in Serie C2 e Serie C1 come VeneziaMestre) conquist\u00f2 la serie cadetta e riusc\u00ec in un decennio a guadagnare la Serie A con Walter Novellino in panchina. Il primo allenatore del Venezia di Zamparini fu Ferruccio Mazzola, fratello di Sandro e figlio di Valentino. Zamparini tent\u00f2 di dotare la squadra lagunare di un moderno stadio che sostituisse lo storico impianto \"Pier Luigi Penzo\", dichiarandosi disposto a farlo realizzare anche a proprie spese a patto che fosse accompagnato da un centro commerciale, ma l'iter non si concretizz\u00f2.\nPalermo.\nSuccessivamente Zamparini lasci\u00f2 il Venezia e il 21 luglio 2002 rilev\u00f2, da Franco Sensi, il pacchetto azionario di maggioranza del Palermo per 15 milioni di euro da versare in tre anni, anche se di un suo probabile arrivo se n'era parlato tempo prima. Nella circostanza arrivarono a Palermo l'allenatore del Venezia Ezio Glerean e alcuni giocatori. Con la squadra rosanero, in cui assume nel mese di gennaio del 2004 Francesco Guidolin come allenatore, ottiene la promozione in Serie A e in quell'occasione gli viene concessa la cittadinanza onoraria di Palermo per aver riportato dapprima la squadra in massima serie dopo 31 anni di assenza e poi nelle coppe europee; con il tecnico veneto (che in un'intervista ha dichiarato che: \"Zamparini \u00e8 tra i migliori presidenti al mondo\"), nel 2005, nel 2006 e nel 2007 si qualifica alla Coppa UEFA (che dalla stagione 2009-2010 si chiama UEFA Europa League).\nDopo tre anni di assenza, i rosanero ritornano nelle coppe europee sotto la guida dell'allenatore Delio Rossi, nel 2010 e nel 2011; in quest'ultimo anno la societ\u00e0 riesce anche ad arrivare in finale in Coppa Italia, venendo poi sconfitta dall' per 1-3 nel maggio del 2011, sul campo dello Stadio Olimpico di Roma.\nAnche a Palermo Zamparini avrebbe voluto costruire un nuovo stadio, definendo tale operazione \"necessaria\". L'amministrazione comunale del capoluogo siciliano, all'epoca guidata dal sindaco Diego Cammarata, avrebbe desiderato far realizzare la struttura alla Bandita (una borgata di Palermo), mentre Zamparini avrebbe voluto costruirlo al posto del Velodromo Paolo Borsellino, utilizzato soltanto per qualche concerto occasionale e per qualche partita della Primavera rosanero. L'investimento sarebbe stato pari a circa 300-400 milioni di euro. Il primo passo ufficiale in questo senso \u00e8 stato fatto il 3 dicembre 2009, quando la societ\u00e0 rosanero, principalmente nella persona di Zamparini, ha illustrato il progetto per la realizzazione del nuovo stadio della squadra al Comune di Palermo.\nIl 18 settembre 2009 \u00e8 stato eletto Consigliere Federale nel corso dell'Assemblea Generale Straordinaria della Lega Nazionale Professionisti.\nAl termine della stagione 2008-2009 del Palermo sotto la sua gestione, da un'indagine portata avanti dal quotidiano economico Il Sole 24 ORE, risulta che al 30 giugno 2009 la societ\u00e0 rosanero \u00e8 quella con il miglior bilancio dell'intera Serie A: ci\u00f2 \u00e8 dovuto soprattutto alle corpose plusvalenze fatte registrare per la vendita di calciatori acquisiti quando erano poco conosciuti e ceduti dopo essere stati notevolmente valorizzati; non a caso il Palermo dell'era Zamparini \u00e8 stato definito una \u00abfabbrica di campioni\u00bb.\nIl 1\u00ba luglio 2010 \u00e8 stato eletto Consigliere della Lega Nazionale Professionisti Serie A appena formatasi.\nDopo aver lamentato alcuni presunti torti arbitrali nella stagione 2010-2011, l'11 novembre 2010, a seguito della sconfitta sul campo del Milan per 3-1 all'undicesima giornata, Zamparini ha maturato la decisione di abbandonare il calcio mettendo in vendita la societ\u00e0.\nIl 28 febbraio esonera Delio Rossi dopo la sconfitta casalinga per 7-0 contro l'Udinese e lo sostituisce con Serse Cosmi, ma dopo 4 partite caratterizzate da una vittoria (proprio contro il Milan al Barbera) e tre sconfitte (una di esse nel derby in trasferta contro il per 4-0) solleva dall'incarico Cosmi e richiama Rossi. Con una parte della tifoseria contraria per la decisione di cambiare direzione tecnica, il 2 marzo lo stesso Presidente scrive una lettera aperta ai tifosi del Palermo, in cui, fra tanti argomenti presi, coglie l'occasione di ricordare le cifre economiche che hanno coinvolto la sua gestione: Zamparini comunica che da quando \u00e8 alla presidenza della societ\u00e0 ha speso 84.100.000 di euro (di cui 21.650.000 di euro sono capitale proprio) e che ogni anno le uscite sono di dieci milioni di euro superiori alle entrate, soprattutto per via degli stipendi di giocatori e staff tecnico, visto che comunque varie ed importanti plusvalenze sono state accertate.\nIl 27 settembre 2012 accoglie Pietro Lo Monaco come amministratore delegato del Palermo cedendogli il 10% delle azioni societarie. Il 30 novembre successivo viene ufficializzata una collaborazione fra la Triestina e il Palermo con effetto immediato e fino alla stagione 2014-2015; l'accordo avrebbe previsto la messa a disposizione di risorse in termini di elementi funzionali al progetto, in particolare gli elementi della formazione Primavera, con l'obiettivo di ottenere l'accesso ai campionati professionistici nel breve periodo e il successivo ingresso di Zamparini stesso nella societ\u00e0 alabardata seguito di un periodo di affiancamento; a inizio 2014 questa prospettiva \u00e8 poi tramontata. Il 12 maggio 2013 il Palermo, dopo nove anni di fila e 5 partecipazioni alle Coppe europee, retrocede aritmeticamente in Serie B con un turno di anticipo, dopo la sconfitta in trasferta contro la , a conclusione di una stagione caratterizzata da quattro cambi di allenatore. Dopo un anno la squadra torna in Serie A vincendo il campionato con cinque giornate d'anticipo e conquistando la sua prima Coppa Ali della Vittoria (coppa inaugurata tra il 2006 e il 2007).\nIl 24 luglio 2014 Zamparini torna ad essere un Consigliere della Lega Serie A dopo essere stato eletto.\nDal 2004 al 2006 \u00e8 stato un finanziatore dell'Ajello, squadra di Seconda Categoria del paese friulano in cui risiede, e successivamente anche del Fidene Football Club, squadra romana che al termine della stagione 2009-2010 ha ottenuto la promozione in Serie D.\nIl 27 febbraio 2017 rassegna le proprie dimissioni da Presidente del Palermo e il 6 marzo seguente annuncia Paul Baccaglini come suo successore, che completer\u00e0 l'iter burocratico ad aprile dello stesso anno prima con l'acquisto del 100% delle quote azionarie (entro giorno 19) e dunque il \"closing\" della trattativa entro il 30 del mese.\nAlla fine del campionato 2016-2017 il club rosanero, dopo tre stagioni in massima serie, retrocede matematicamente di nuovo in Serie B, dopo il pareggio contro il Chievo Verona. Anche nel corso di quest'annata il patron friulano, in seguito alle dimissioni di Davide Ballardini dalla guida tecnica della squadra per incomprensioni sulle scelte di mercato, cambia vari allenatori: prima Roberto De Zerbi (esonerato per il record negativo della societ\u00e0), poi Eugenio Corini (ex calciatore clivense e rosanero) e poi Diego Luis L\u00f3pez (subentrato dopo le dimissioni di Corini); subentra infine Diego Bortoluzzi (vice allenatore del club siciliano ai tempi di Guidolin), che sostituisce l'esonerato L\u00f3pez, scelto per\u00f2 durante la presidenza Baccaglini.\nL'8 novembre dello stesso anno, durante il campionato di B, viene eletto, attraverso il Cda, Giovanni Giammarva come nuovo presidente della societ\u00e0 e successivamente Zamparini ritorna ad essere solamente il proprietario come 8 mesi prima. Si dimette dalla carica di Consigliere Delegato il 3 maggio 2018.\nIl 30 novembre dello stesso anno viene sottoscritto davanti al notaio il passaggio di propriet\u00e0 del 100% del Palermo Calcio alla Mepal, una societ\u00e0 londinese, al prezzo simbolico di \u20ac 10, con impegno al pagamento a saldo del credito residuo del Palermo di \u20ac 22.800.000, e il giorno seguente Zamparini si congeda dai tifosi rosanero con una lettera pubblicata sul sito della societ\u00e0.\nNella storia del Palermo, Zamparini \u00e8 sia il presidente che il proprietario rimasto per pi\u00f9 tempo in assoluto in tali ruoli (quasi 15 anni di presidenza, dal 21 luglio 2002 al 27 febbraio 2017, e 16 anni di propriet\u00e0, dal 21 luglio 2002 al 1\u00b0 dicembre 2018). \nNel 2019 \u00e8 stato posto agli arresti domiciliari per l'accusa di falso in bilancio e autoriciclaggio. e nell'anno successivo \u00e8 stato rinviato a giudizio.\nL'inibizione.\nIl 9 giugno 2010, giorno del suo sessantanovesimo compleanno, la Commissione Disciplinare della FIGC ha sanzionato Zamparini con un'inibizione di sei mesi. I fatti contestatigli risalgono al periodo 2003-2006, durante il quale la societ\u00e0 rosanero ha beneficiato degli ammortamenti derivanti da presunte plusvalenze fittizie nell'ambito del trasferimento di calciatori soprattutto con la Roma per i cartellini di Franco Brienza e Davide Bombardini (valutati 11 milioni di euro ciascuno) avvenuti per\u00f2 nel periodo 2001-2002. In realt\u00e0 Zamparini ha iniziato a presiedere il Palermo a partire dall'estate 2002, quindi ci\u00f2 che gli viene contestata \u00e8 l'approvazione del bilancio della societ\u00e0 ereditata da Franco Sensi, all'epoca presidente di entrambe le squadre coinvolte.\nQuesta condanna impedisce al Presidente del Palermo di firmare atti ufficiali e partecipare alle riunioni di Lega, di cui \u00e8 Consigliere. Il 13 luglio 2010 la sanzione gli viene annullata.\nSempre a giugno Zamparini viene sanzionato dalla Commissione Disciplinare con una multa per una irregolarit\u00e0 nel trasferimento di Amauri dal Palermo alla Juventus avvenuto nel 2008.\nGli esoneri degli allenatori.\n\u00c8 diventato noto nell'ambiente calcistico per essere stato un presidente \"mangia-allenatori\", in quanto nella sua carriera ha esonerato moltissime volte l'allenatore della propria squadra. L'ultimo esonero in ordine cronologico \u00e8 stato quello di Bruno Tedino, il 28 aprile 2018, portandolo, tra Venezia e Palermo, ad un totale di 66 allenatori avvicendati in 32 anni di calcio.\nProprio nell'ambito degli esoneri, Zamparini \u00e8 detentore di alcuni primati: \u00e8 stato infatti l'unico presidente ad avere esonerato in Serie A, nella stessa stagione calcistica (2015-2016), 2 allenatori all'indomani di una vittoria in campionato, fatto pi\u00f9 unico che raro (Giuseppe Iachini dopo Palermo-Chievo 1-0 della dodicesima giornata e Davide Ballardini dopo Verona-Palermo 0-1 della diciannovesima giornata).\nSempre nella stagione calcistica 2015-2016, \u00e8 entrato nella storia per aver effettuato 8 cambi in panchina, con ben 7 esoneri di allenatori (Giuseppe Iachini, Davide Ballardini, Fabio Viviani, Giovanni Bosi, Giovanni Tedesco assieme a Guillermo Barros Schelotto, di nuovo Giovanni Bosi, di nuovo Giuseppe Iachini, Walter Novellino e infine ancora Davide Ballardini); nessun altro presidente aveva mai compiuto cos\u00ec tanti esoneri in una sola stagione da quando esiste la Serie A a girone unico.\nPolitica.\nIl 13 novembre 2011 ha presentato a Roma il \"Movimento per la gente\". Grazie a questo movimento ha creato anche delle liste civiche in vista delle elezioni regionali dell'ottobre 2012, con un programma elettorale basato sul rilancio dell'economia siciliana.\nIl 21 novembre 2019 si suicida l'ex capo del Gip di Palermo Cesare Vincenti, che da giugno risultava indagato a Caltanissetta per corruzione e rivelazione di notizie segrete, nell'ambito di un'inchiesta volta ad accertare se Zamparini avesse appreso in anticipo da una talpa in Procura la notizia di una richiesta di custodia cautelare pendente nei suoi confronti.\nVita privata.\nSposatosi due volte, ha avuto cinque figli; l'ultimogenito, Armando, \u00e8 morto il 2 ottobre 2021 all'et\u00e0 di 23 anni a Londra, dove si trovava per lavoro, a causa di un malore improvviso.\nIl 27 dicembre 2021 Maurizio Zamparini \u00e8 stato operato d'urgenza all'Ospedale Santa Maria della Misericordia di Udine per una forma di peritonite che lo aveva colpito nei giorni precedenti. Ricoverato all'ospedale di Cotignola, in provincia di Ravenna, a seguito dell'aggravarsi delle sue condizioni di salute, muore il 1\u00ba febbraio 2022 all'et\u00e0 di 80 anni."}
{"id": "613289", "revid": "2090591", "url": "https://it.wikipedia.org/wiki?curid=613289", "title": "Echinochloa crus-galli", "text": "Il giavone (Echinochloa crus-galli ) \u00e8 un pianta erbacea della famiglia delle Poacee.\nDescrizione.\n\u00c8 una graminacea che pu\u00f2 arrivare fino al metro e mezzo di altezza, con il culmo robusto liscio, piegato a ginocchio vicino alla base, poi eretto. Le foglie sono piane di colore verde-grigio, con una larghezza che va dai cinque a quindici millimetri, ruvide se sfregate verso il basso. La pannocchia, piramidale eretta o leggermente pendula, lunga fino a venti centimetri, \u00e8 costituita da racemi alternati. Le guaine fogliari sono taglienti e prive di ligula. Le spighette, verdastre o violacee, sono munite di resta di lunghezza variabile anche nella stessa popolazione, essendo la specie estremamente polimorfa per quanto riguarda l'aspetto dell'infiorescenza.\nDistribuzione e habitat.\n\"Echinochloa crus-galli\" \u00e8 comunissima e diffusa in tutta Italia.\nInfesta le risaie, e i prati stabili irrigui della pianura padano-veneta, soprattutto in estate dopo l\u2019irrigazione per scorrimento."}
{"id": "613290", "revid": "9", "url": "https://it.wikipedia.org/wiki?curid=613290", "title": "Morte a Venezia (romanzo)", "text": ""}
{"id": "613291", "revid": "767487", "url": "https://it.wikipedia.org/wiki?curid=613291", "title": "John Glascock", "text": "Carriera musicale.\nCaratterizzato dalla sua voce melodica, e dal suo basso imponente e vigoroso, John inizia ufficialmente la sua carriera a sedici anni, esibendosi come cantante. Dopodich\u00e9 suona nei \"The Gods\" (con i futuri Uriah Heep Lee Kerslake), nei \"Chicken Shack\" e nei \"Carmen\". Fu dopo lo scioglimento dell'ultimo gruppo, nel 1975, che John entr\u00f2 nei Jethro Tull in sostituzione di Jeffrey Hammond, il quale aveva abbandonato per dedicarsi alla pittura. Glascock ha suonato in cinque album del gruppo (\"\", \"Songs from the Wood\", \"Heavy Horses\", \"Bursting Out\" e \"Stormwatch\") prima della sua prematura morte.\nLe prime serie avvisaglie dei suoi problemi cardiaci sorsero durante il tour europeo di \"Heavy Horses\", nel 1978, e fu cos\u00ec momentaneamente sostituito dal bassista Tony Williams per l'imminente tour che seguiva l'uscita dell'album. Si scopr\u00ec che un'infezione ad un dente colp\u00ec il cuore, danneggiando una valvola gi\u00e0 debole, condizione ereditata alla nascita dal padre. Fu necessario un intervento per rimpiazzare la valvola danneggiata ma Glascock non si riprese mai completamente. Anzi, le condizioni peggiorarono notevolmente durante le registrazioni dell'album \"Stormwatch\" (nel quale \u00e8 presente in solo tre tracce; nelle altre \u00e8 lo stesso Anderson a suonare) e questo caus\u00f2 il suo definitivo abbandono. Fu rimpiazzato da Dave Pegg e il 17 novembre 1979, a soli 28 anni, mor\u00ec a causa di un rigetto della nuova valvola."}
{"id": "613295", "revid": "767487", "url": "https://it.wikipedia.org/wiki?curid=613295", "title": "Alibi (film 1929)", "text": "Alibi \u00e8 un film drammatico del 1929 diretto da Roland West.\nTrama.\nChick Williams, il capo di una gang, sposa segretamente Joan Manning, la figlia di un sergente di polizia. Durante un colpo, Chick - che ha promesso alla moglie di essersi ravveduto - usa Joan come alibi, essendo andati ambedue a teatro insieme. Solo che lui ha approfittato dell'intervallo per commettere una rapina durante la quale \u00e8 rimasto ucciso un agente.\nIl poliziotto Danny McGann, infiltrato nella gang, viene scoperto da Chick che lo uccide. Ma per il gangster \u00e8 finita: con la polizia che circonda la casa, non ha pi\u00f9 scampo.\nProduzione.\nIl film fu prodotto dalla Feature Productions.\nDistribuzione.\nDistribuito dall'United Artists, il film usc\u00ec nelle sale cinematografiche USA il 20 aprile, dopo una prima l'8 aprile 1929 a New York. In Argentina, fu distribuito con il titolo \"La senda prohibida\", uscendo il 28 agosto 1929."}
{"id": "613302", "revid": "486946", "url": "https://it.wikipedia.org/wiki?curid=613302", "title": "Sommergibili classe K", "text": ""}
{"id": "613303", "revid": "339392", "url": "https://it.wikipedia.org/wiki?curid=613303", "title": "Sommergibili classe M", "text": ""}
{"id": "613304", "revid": "339392", "url": "https://it.wikipedia.org/wiki?curid=613304", "title": "Sommergibili classe S", "text": ""}
{"id": "613306", "revid": "1516566", "url": "https://it.wikipedia.org/wiki?curid=613306", "title": "Classe E (sommergibile Stati Uniti)", "text": "La classe E fu una classe di sommergibili statunitensi disegnata per la difesa costiera e portuale in funzione antisommergibile, composta da due unit\u00e0 entrate in servizio nel 1912; allo scoppio della prima guerra mondiale i battelli vennero usati per addestramento del personale, per poi essere radiati dal servizio attivo nel 1921.\nI sommergibili di questa classe furono i primi propulsi da motori diesel: essi erano conosciuti come \"pig boats\" a causa della forma dei quartieri dell'equipaggio e dello scafo. La E classe venne usata, inoltre, per prove di valutazione di nuove tattiche e di nuovo equipaggiamento.\nLa classe E venne rapidamente sopravanzata da sottomarini pi\u00f9 capaci di tipo oceanico; la classe fu ritirata dal servizio nel 1921 in ottemperanza al trattato navale di Washington."}
{"id": "613307", "revid": "122854776", "url": "https://it.wikipedia.org/wiki?curid=613307", "title": "Filosofia del diritto", "text": "La filosofia del diritto, disciplina che interessa sia la filosofia che il diritto, si occupa, a seconda dei diversi autori che ne trattano, di ricerche composite, le quali condividono solo un carattere negativo, ossia quello di affrontare questioni intorno al fenomeno giuridico sovente trascurate dai dottori nell'interpretazione del diritto positivo.\nSviluppo del pensiero intorno al diritto.\nL'espressione \u00abfilosofia del diritto\u00bb ha visto la luce per la prima volta nel 1821 con la pubblicazione dell'opera hegeliana \"Grundlinien der Philosophie des Rechts\" (\"Lineamenti di filosofia del diritto\"), raggiungendo il successo, fra il 1841 e 1845, anche come disciplina universitaria a s\u00e9, attraverso l'opera in due volumi di Antonio Rosmini che, appunto, porta il titolo di \"Filosofia del diritto\". Cionondimeno, come nota Guido Fass\u00f2 nella premessa alla sua \"Storia della filosofia del diritto\", \u00abfra gli aspetti dell'esperienza umana che fin dai tempi antichissimi hanno indotto a meditazione filosofica vi \u00e8 senza dubbio il diritto\u00bb. \u00c8 necessario sottolineare, tuttavia, l'assurdit\u00e0 di una separazione fra \u00abuna filosofia che non sia la filosofia puramente e semplicemente\u00bb e, dunque, si deve concludere che di \u00abuna filosofia del diritto distinta dalla filosofia pura e semplice non si dovrebbe parlare\u00bb, anche perch\u00e9, come sostiene Bobbio, una qualsiasi storia della filosofia del diritto si ridurrebbe a meri \u00abelenchi di dottrine piuttosto eterogenee\u00bb, i quali, per quanto disposti in ordine cronologico, non godranno mai di un ordine logico che la storia reale di tanti secoli non ha e non pu\u00f2 avere.\nGiusnaturalismo.\nIl \"giusnaturalismo\", anche noto come \"dottrina del diritto naturale\", \u00e8 caratterizzato da un importante dualismo secondo cui al di sopra dell'ordinamento statale positivo si suppone un ordinamento naturale o razionale il quale pretende che il diritto positivo (o scritto) gli corrisponda: tale ordinamento superiore \u00e8 la giustizia. I fautori del giusnaturalismo europeo, partendo da Ugo Grozio (che fu il fondatore del \"giusnaturalismo moderno\"), passando per Thomas Hobbes e Locke, Samuel von Pufendorf, Burlamaqui, Christian Thomasius, Jean Domat, Robert Joseph Pothier, i filosofi della seconda Scolastica, Michel de Montaigne, finendo a Rousseau e Immanuel Kant (che tratta analiticamente la filosofia del diritto nella prima parte de La metafisica dei costumi), solo per citarne alcuni, malgrado la notevole diversit\u00e0 e la spiccata vivacit\u00e0 del loro pensiero, hanno percorso un sentiero comune: una sorta di viaggio tra la storia che, dal seicento fino ai giorni nostri, ha avuto ad oggetto la ricerca del fondamento assoluto con il quale poter giustificare i diritti umani e, dunque, una meta sconosciuta. Essi erano animati dalla profonda convinzione che a forza di accumulare e vagliare ragioni e argomenti, prima o poi sarebbe stata trovata la ragione o l'argomento \"ultimo\", indiscutibile, a cui nessuno avrebbe potuto resistere. I Giusnaturalisti del XVII e XVIII secolo credettero di averla individuata nella \"natura\" o 'essenza' dell'uomo, soltanto grazie alla quale un qualsiasi diritto umano acquisito avrebbe potuto esserlo una volta per tutte.\nIl carattere assolutistico della dottrina del Diritto Naturale si ravvisa nei due noti dogmi del razionalismo etico, definiti anche come le due illusioni del Giusnaturalismo (Bobbio): il primo consiste nella persuasione che i valori ultimi si possano dimostrare come teoremi (Hobbes); il secondo, che basta averli dimostrati, cio\u00e8 resi in un certo qual modo irresistibili e inconfutabili, perch\u00e9 possano essere attuati. Secondo i giusnaturalisti, dunque, dimostrare la razionalit\u00e0 di un valore \u00e8 condizione non gi\u00e0 necessaria ma sufficiente per la sua attuazione. Quindi, mentre il primo dogma assicura la potenza della ragione, il secondo ne assicura il primato (Bobbio). Ad ogni modo, nonostante la dottrina del Diritto Naturale sia stata notevolmente presente e influente nella storia del diritto, il che \u00e8 comprovato dall'esperienza Europea dello \"ius commune\" (XII-XVIII sec.) nel quale il diritto naturale non solo \u00e8 scritto ma persino applicato in giudizio, essa \u00e8 entrata in crisi gi\u00e0 nel settecento a causa delle forti contraddizioni interne alla teoria; crisi coadiuvata dal sorgere, nella seconda met\u00e0 del Settecento, di nuovi indirizzi filosofici, fra i quali un notevole peso l'ha avuto l'Immanentismo, al quale non pu\u00f2 non aggiungersi, all'inizio del XX sec., l'orientamento storicistico. Proprio con l'avvento del relativismo storico si \u00e8 sciolto definitivamente ogni dubbio sulla ricerca di un fondamento, che ora si ritiene tendenzialmente essere solo temporalmente e culturalmente relativo.\nPositivismo giuridico.\nIl \"positivismo giuridico\" \u00e8 quell'indirizzo giusfilosofico secondo il quale il diritto \"se \u00e8 naturale non \u00e8 diritto e se \u00e8 diritto non \u00e8 naturale\". Pi\u00f9 precisamente, i suoi rappresentanti ritengono che la giustizia sia soltanto un ideale irrazionale, il cui contenuto non pu\u00f2 costituire in alcun modo oggetto della conoscenza scientifica, cio\u00e8 di una conoscenza razionale orientata verso l'esperienza, proprio come l'idea platonica. All'uomo, dice il giuspositivista - senza per questo disconoscere che la giustizia sia comunque utile alla volont\u00e0 e all'azione umana - \u00e8 dato solo di conoscere il diritto positivo come oggetto di ricerca, cio\u00e8 il diritto cos\u00ec come \u00e8 presentato agli organi legislativi, giudiziari, amministrativi e ai sudditi dai testi giuridici. Sotto questo aspetto essa pare essere una teoria giuridica tendenzialmente pi\u00f9 realistica rispetto a quella del Diritto Naturale. Un'importante teoria giuspositivistica fu quella di Jeremy Bentham, successivamente resa popolare dal suo discepolo John Austin. La versione di Austin del Giuspositivismo era basata sull'idea della legge come comando del sovrano, reso efficace dalla minaccia di una punizione. Da ci\u00f2 \u00e8 nata la teoria dell'efficacia dell'ordinamento giuridico secondo la quale il diritto deve essere positivamente considerato come una specifica \"tecnica sociale\" per cui il legislatore raggiunger\u00e0 o tenter\u00e0 di raggiungere lo stato sociale che desidera, collegando al comportamento umano ritenuto (dal legislatore) socialmente nocivo un determinato atto coattivo dello Stato. Ed \u00e8 con la minaccia di tale atto coattivo, avvertito dai sudditi come un male da evitare, che l'ordinamento giuridico persegue l'intento di indurre gli uomini a tenere un comportamento contrario (quello desiderato). Ci\u00f2 deriva dalla concezione d'illecito elaborata dalla dottrina positivistica del XIX sec., secondo la quale illecito \u00e8 quel dato comportamento umano posto nella \"proposizione giuridica\" come la \"condizione\" alla quale \u00e8 unito l'atto coattivo dello Stato, posto nella proposizione stessa come la \"conseguenza giuridica\" e solo per questo la condizione \u00e8 qualificabile come illecito e la conseguenza giuridica come \"conseguenza dell'illecito\". In altre parole, mentre nella legge naturale la forma della connessione dei fatti \u00e8 la \"causalit\u00e0\" (se c'\u00e8 A, deve \"necessariamente\" esserci B), nella legge giuridica \u00e8 l\"imputazione\" (se c'\u00e8 A, deve esserci B; senza che ci\u00f2 dica nulla sul valore morale o politico di tale rapporto).\nLa tradizione della teoria positivistica del XIX sec. \u00e8 stata continuata dalla \"Dottrina Pura del Diritto\" (che sostanzialmente ne rappresenta la storica evoluzione giuridica, ma in senso pi\u00f9 radicale), il cui esponente pi\u00f9 rappresentativo \u00e8 indubbiamente il giurista Hans Kelsen, noto per la sua teoria normativistica (e giuspositivistica) del diritto. Va detto anzitutto che Kelsen \u00e8 un immanentista nella misura in cui mostra una continua tendenza a eliminare tutti i dualismi (individuo e comunit\u00e0; stato e diritto; diritto statale e diritto internazionale...) nei quali si articolano gli ordinamenti giuridici che osserva, riducendoli ad unit\u00e0. Kelsen si sforza di \"purificare\" il diritto. Staccarlo il pi\u00f9 possibile dalla natura da cui promana e liberarlo da ogni legame con i fenomeni dello spirito, in ispecie la morale, che lo contaminano; tenta di ridurlo al suo \"proprium normativo\", privo di ogni elemento che possa trascenderlo in quanto mezzo. Lui, dunque, ritiene che se si considera l'ordinamento giuridico (positivo) come ordinamento normativo e la scienza giuridica come scienza limitata esclusivamente alla conoscenza di norme giuridiche (positive), si delimita il diritto di fronte alla natura e la scienza del diritto, come scienza normativa, rispetto a tutte le altre scienze che tentano di spiegare i fenomeni o gli accadimenti naturali mediante la legge di causalit\u00e0. Fenomeni i quali, \"qualificati\" dalle norme giuridiche, si presentano come atti giuridici. Dunque, la \"Dottrina Pura del Diritto\", come specifica scienza giuridica, considera le norme giuridiche come \"strutture qualificative\" \"volute\" o \"rappresentate\".\nTuttavia, il normativismo kelseniano \u00e8 teoria formalistica del diritto, per cui la norma valida \u00e8 quella posta in essere nel modo stabilito dall'ordinamento giuridico. La dottrina Pura del Diritto, infatti, attribuisce alla norma fondamentale il cd. fondamento ipotetico, vale a dire se la Costituzione si presuppone valida allora sar\u00e0 valido l'intero ordinamento che su di essa si fonda. Ma presupporre la validit\u00e0 di una norma non significa giustificarne l'obbligatoriet\u00e0, che pertanto resta sempre e del tutto ricusabile (Cotta).\nRealismo giuridico.\nIl \"realismo giuridico\", americano e scandinavo, offre una teoria non gi\u00e0 formalistica ma fattualistica della validit\u00e0 del diritto. Dunque, secondo i suoi rappresentanti valida \u00e8 la norma sorretta dalla pressione psicosociologica dell'intero ordinamento giuridico. In altri termini, il diritto \u00e8 valido in quanto le sue norme sono effettivamente applicate, sia perch\u00e9 i cittadini le rispettano sia perch\u00e9 i giudici hanno il potere di farle rispettare. Tuttavia, vi \u00e8 chi ritiene (cos\u00ec Cotta) che tale dottrina giuridica non fornisca alcuna giustificazione della validit\u00e0 della regola ma solo una spiegazione della sua obbedienza, ragion per cui essa sarebbe sempre e del tutto ricusabile.\nTeoria interpretativa.\nLa \"teoria interpretativa\" (cui si ricollega l\"ermeneutica giuridica\") sostiene che la legge non \u00e8 un insieme di dati o di fatti, ma \u00e8 ci\u00f2 che gli uomini di legge tendono a costruire o ottenere quando mettono in pratica la loro gerarchia di valori morali.\nSviluppi recenti.\nNel ventesimo secolo due giuristi hanno influenzato profondamente la filosofia del diritto.\nHans Kelsen \u00e8 stato il teorico pi\u00f9 importante nel continente europeo, e la sua nozione di Grundnorm o \"norma legale ultima e fondamentale\" \u00e8 ancora influente.\nNel mondo anglosassone la figura pi\u00f9 influente fu H.L.A. Hart, il quale sosteneva che il diritto dovrebbe essere compreso come un sistema di norme sociali. Hart rifiutava l'idea di Kelsen che le sanzioni fossero essenziali per la legge e che un fenomeno sociale normativo, come il diritto, potesse essere basato su fatti sociali non normativi. La teoria di Hart, per quanto apprezzata diffusamente, fu criticata da vari filosofi del diritto della fine del ventesimo secolo, tra cui Ronald Dworkin, John Finnis e Joseph Raz.\nNegli anni recenti, le dispute sulla natura del diritto si sono accentrate su due argomenti. Il primo di essi \u00e8 una diatriba tra due scuole di pensiero all'interno del positivismo giuridico.\nQualsiasi teoria sostenga che ci sia un legame \"necessario\" tra diritto ed etica non sarebbe una forma di positivismo giuridico.\nLa seconda disputa importante degli anni recenti riguarda la teoria dell'interpretazione giuridica, un punto di vista associato strettamente a Ronald Dworkin. Una teoria interpretativa del diritto sostiene che i diritti ed i doveri legali sono determinati dalla migliore interpretazione delle pratiche politiche all'interno di una comunit\u00e0. In base alla teoria di Dworkin, di \"legge come integrit\u00e0\", l'interpretazione ha due aspetti. Per un'interpretazione corretta, la lettura di un testo deve soddisfare il criterio dell'adeguatezza, ma tra le interpretazioni adeguate, Dworkin sostiene che quella corretta \u00e8 quella che mette nella loro luce migliore le pratiche politiche della comunit\u00e0, cio\u00e8 fa di esse \"il meglio possibile\".\nTeorie normative del diritto.\nLa filosofia del diritto si interessa alle teorie normative del diritto, le quali studiano gli indirizzi ed i fini del diritto.\nQuali teorie politiche ed etiche forniscono i fondamenti del diritto? Nella filosofia morale e politica contemporanea ci sono tre approcci influenti, riflessi in distinte teorie normative del diritto.\nCi sono molti altri approcci normativi alla filosofia del diritto, tra cui la \"teoria critica del diritto\" e le teorie libertarie del diritto.\nApprocci filosofici a problematiche legali.\nI filosofi del diritto si interessano ad una variet\u00e0 di problemi filosofici che nascono in particolari ambiti legali, come il diritto costituzionale, il diritto contrattuale, il diritto penale e la responsabilit\u00e0 civile.\nCos\u00ec la filosofia del diritto classifica questi svariati argomenti come \"teorie del diritto contrattuale\", \"teorie sulla punizione dei criminali\", \"teorie della responsabilit\u00e0 civile\" e la questione se sia giustificata una revisione giudiziaria."}
{"id": "613311", "revid": "287204", "url": "https://it.wikipedia.org/wiki?curid=613311", "title": "Classe E (sommergibile Regno Unito)", "text": "La classe E era una classe di sommergibili a propulsione diesel/elettrica realizzati per la Royal Navy, tra il 1912 ed il 1916. Ne vennero realizzati 58 battelli, inclusi 2 per la Royal Australian Navy.\nAmpiamente usata dalla marina britannica nel corso della Prima guerra mondiale. Evoluzione della Classe D, costituiva un ulteriore miglioramento al progetto originale, la Classe C.\nL\"'HMS E22\" fu un sommergibile portaerei."}
{"id": "613318", "revid": "339392", "url": "https://it.wikipedia.org/wiki?curid=613318", "title": "Request For Comments", "text": ""}
{"id": "613320", "revid": "287204", "url": "https://it.wikipedia.org/wiki?curid=613320", "title": "Governo provvisorio", "text": ""}
{"id": "613321", "revid": "293377", "url": "https://it.wikipedia.org/wiki?curid=613321", "title": "Tarchia", "text": "Tarchia (il cui nome significa \"dotato di cervello\") \u00e8 un genere estinto di dinosauro ankylosauride vissuto nel Cretaceo superiore, circa 75-70 milioni di anni fa (Campaniano-Maastrichtiano), in Mongolia. Il genere contiene due specie: la specie tipo \"T. gigantea\" e \"T. teresae\".\nScoperte.\nDescritto per la prima volta nel 1956 con il nome di \"Dyoplosaurus giganteus\" da Maleev, questo dinosauro \u00e8 uno dei pi\u00f9 grandi esemplari degli anchilosauridi, gli erbivori pesantemente corazzati diffusi nel Cretaceo superiore nei continenti settentrionali. Fu solo nel 1977 che Teresa Maryanska comprese che questo dinosauro era da classificare in un genere a parte, e lo descrisse come \"Tarchia\" (che significa \"dotato di cervello\") \"gigantea\". Un'altra specie poi attribuita allo stesso genere, \"T. kielanae\", \u00e8 ora ritenuta conspecifica.\nDescrizione.\nLa tarchia \u00e8 conosciuta attraverso svariati resti fossili comprendenti scheletri quasi completi che permettono di ricostruire un anchilosauro particolarmente grande, del peso probabile di tre tonnellate e della lunghezza di oltre otto metri. La corazza era costituita da molte file di placche ossee che ricoprivano collo, corpo e coda. Quest'ultima terminava nella \"classica\" mazza ossea tipica di tutti gli anchilosauridi. Il cranio, particolarmente grosso e dotato di quattro brevi \"corna\", era piuttosto alto rispetto agli altri anchilosauri. Il primo cranio rinvenuto mostra chiaramente segni di ferite parzialmente cicatrizzate, sia interne che esterne, dovute probabilmente all'attacco di un predatore come il tirannosauride \"Tarbosaurus\". Aveva inoltre un becco grande mentre le zampe erano corte."}
{"id": "613326", "revid": "117312630", "url": "https://it.wikipedia.org/wiki?curid=613326", "title": "Rifugio Luigi Zacchi", "text": "Il rifugio Luigi Zacchi \u00e8 un rifugio alpino, posto nel territorio del comune di Tarvisio (UD) sotto la parete ovest della \"Ponza Grande\", nel bosco, inserito nell'anfiteatro formato dalle \"Ponze\", dal \"Veunza\" e dal Mangart, che racchiudono l'area protetta del \"Parco di Fusine\".\nStoria.\nNel 1919 sui resti di un vecchio capanno da caccia, fu eretta una struttura chiamata Capanna Piemonte. Questa venne travolta da una valanga nel 1932. La struttura attuale fu inaugurata il 17 luglio 1949 come rifugio del CAI di Tarvisio e successivamente nel 1952 intitolata al colonnello degli alpini Luigi Zacchi (morto nel 1950, reduce della campagna italiana di Russia).\nCaratteristiche ed informazioni.\nL'edificio, di propriet\u00e0 dell'Agenzia Regionale Foreste FVG, \u00e8 costruito in pietra e legno su due piani. Costituito da 3 stanze (2 da 6 posti letto ed una da 8 posti letto) per un totale di 20 posti letto. \u00c8 aperto dal 15 giugno al 15 settembre ogni giorno.\nAccessi.\nDalla statale che da Tarvisio porta a Fusine, superato il paese, si devia a destra verso i laghi di Fusine. Dal lago superiore si segue il segnavia n\u00b0 512 (ore 1.00)."}
{"id": "613332", "revid": "1543377", "url": "https://it.wikipedia.org/wiki?curid=613332", "title": "Michele Pietranera", "text": "Carriera.\nGiocatore.\nNella sua carriera ha indossato le maglie di , Crevalcore, , , Ravenna, , , Catania, Padova, San Marino, e Porto-Summaga.\nDal 2008 al 2013, fatta eccezione per la stagione 2011-2012, veste la maglia del Crociati Noceto.\nHa disputato 7 partite in Serie A con la maglia della .\nAllenatore.\nNel maggio 2013 diventa il nuovo allenatore del Lentigione, formazione dell'Emilia-Romagna, che milita in Eccellenza. Nel febbraio 2014 viene sollevato dall'incarico."}
{"id": "613340", "revid": "162719", "url": "https://it.wikipedia.org/wiki?curid=613340", "title": "Classe Caroline", "text": ""}
{"id": "613343", "revid": "48562866", "url": "https://it.wikipedia.org/wiki?curid=613343", "title": "Notte delle matite spezzate", "text": ""}
{"id": "613348", "revid": "154893", "url": "https://it.wikipedia.org/wiki?curid=613348", "title": "1,3,5-triossano", "text": "L'1,3,5-triossano \u00e8 un trimero stabile della formaldeide con un odore che ricorda vagamente il cloroformio. Essendo un triossano, la sua formula chimica \u00e8 C3H6O3 e consiste in un anello a sei atomi di cui tre di carbonio e tre di ossigeno.\nUsi.\nIn chimica \u00e8 utilizzato come sorgente di formaldeide anidra facilmente manipolabile. In ambiente acido si decompone liberando tre molecole di formaldeide. Pu\u00f2 essere utilizzato nella polimerizzazione delle resine acetaliche come il poliossimetilene.\nCompresso in barrette solide e combinato spesso con l'esammina \u00e8 usato dai militari e dai campeggiatori come combustibile solido."}
{"id": "613351", "revid": "10372", "url": "https://it.wikipedia.org/wiki?curid=613351", "title": "Zona artica", "text": ""}
{"id": "613353", "revid": "85053", "url": "https://it.wikipedia.org/wiki?curid=613353", "title": "Classe Chatham", "text": ""}
{"id": "613354", "revid": "1893", "url": "https://it.wikipedia.org/wiki?curid=613354", "title": "Sainte Marie de la Mer", "text": ""}
{"id": "613356", "revid": "14691", "url": "https://it.wikipedia.org/wiki?curid=613356", "title": "Cobo dell'elisse", "text": ""}
{"id": "613357", "revid": "287204", "url": "https://it.wikipedia.org/wiki?curid=613357", "title": "Dimitrovgrad", "text": "Dimitrovgrad \u00e8 il nome di tre diverse citt\u00e0 in Europa:\nTutte e tre le citt\u00e0 presero il nome da Georgi Dimitrov."}
{"id": "613360", "revid": "5662962", "url": "https://it.wikipedia.org/wiki?curid=613360", "title": "Sgabeo", "text": ""}
{"id": "613364", "revid": "33689", "url": "https://it.wikipedia.org/wiki?curid=613364", "title": "Mitragliera", "text": "Il termine mitragliera indica un'arma automatica di calibro superiore a quello della mitragliatrice tipicamente usata per la contraerea.\nIl termine viene sempre meno usato nel lessico corrente italiano di settore. Le mitragliere vengono infatti definite modernamente mitragliatrici pesanti o pi\u00f9 frequentemente cannoni automatici.\nDescrizione.\nI calibri delle mitragliere sono compresi tra i 15 e i 40\u00a0mm. Altri la indicano come arma di calibro tra i 20 e i 40\u00a0mm, con una cadenza di tiro tra i 50 e 1\u00a0500 colpi al minuto, ed una velocit\u00e0 alla volata di 800\u2013900 m/sec. In passato il termine era usato come sinonimo di mitragliatrice."}
{"id": "613366", "revid": "767487", "url": "https://it.wikipedia.org/wiki?curid=613366", "title": "Castori", "text": ""}
{"id": "613370", "revid": "585241", "url": "https://it.wikipedia.org/wiki?curid=613370", "title": "Lamponi", "text": ""}
{"id": "613381", "revid": "1610933", "url": "https://it.wikipedia.org/wiki?curid=613381", "title": "Waterbuck", "text": ""}
{"id": "613382", "revid": "1452073", "url": "https://it.wikipedia.org/wiki?curid=613382", "title": "Triossano", "text": "Il triossano \u00e8 un composto organico eterociclico con formula chimica C3H6O3. \u00c8 composto da un anello di sei atomi di cui tre sono di carbonio e tre di ossigeno.\nNe esistono due isomeri:&lt;br&gt;\nApplicazioni.\nIl 1,3,5 - triossano viene applicato anche come monomero per la polimerizzazione per via anionica del POM (Poliossimetilene)."}
{"id": "613384", "revid": "289247", "url": "https://it.wikipedia.org/wiki?curid=613384", "title": "Lutra Canadensis", "text": ""}
{"id": "613385", "revid": "1543377", "url": "https://it.wikipedia.org/wiki?curid=613385", "title": "Eidos Interactive", "text": "Eidos Interactive \u00e8 stata un'azienda britannica produttrice e distributrice di videogiochi. Ha fatto parte della Eidos Group of Companies ed \u00e8 stata una filiale della SCi Entertainment Group PLC. In seguito \u00e8 stata acquista nel 2009 da Square Enix. La societ\u00e0 era trattata al London Stock Exchange.\nLa societ\u00e0 \u00e8 nota per \"Tomb Raider\", \" Hitman\", \"Commandos\", \"Deus Ex\", \"Legacy of Kain\", \"Thief\", \"Fear Effect\" e i giochi della serie \"Championship Manager\". Dopo il successo di \"\" lo studio Ion Storm (di propriet\u00e0 della Eidos) \u00e8 stato chiuso e per molti anni la saga \u00e8 stata abbandonata. Verso il primo semestre del 2011 Eidos Montreal, ormai uno studio di propriet\u00e0 di Square Enix Europe, ha annunciato di essersi messa al lavoro su un nuovo \"Thief\"; il nuovo videogioco, intitolato semplicemente \"Thief\" \u00e8 uscito nel febbraio 2014.\nStoria.\nVenne fondata nel 1990 come Eidos plc, societ\u00e0 specializzata nello sviluppo di soluzioni legate alla compressione video e all'editing non lineare su sistemi Acorn Archimedes. La societ\u00e0 prosper\u00f2 e si trovo ad avere a disposizione dei capitali da investire. La societ\u00e0 decise di effettuare delle acquisizioni nel settore dei videogiochi, nel 1995 vennero acquistate le societ\u00e0 Domark Group Limited, Simis e The Big Red Software Company Limited. A quell'epoca la Domark produceva \"3D Construction Kit\", \"Championship Manager\", \"Hard Drivin\"' e molti altri giochi. Domark e le altre societ\u00e0 furono fuse creando la Eidos Interactive Limited.\nNel 1996 Eidos acquis\u00ec la CentreGold plc (societ\u00e0 che includeva la US Gold e la Centresoft). Centresoft venne venduta alla MBO. US Gold possedeva diverse societ\u00e0, tra le quali Core Design (nota per \"Tomb Raider\", \"Chuck Rock\", \"Curse of Enchantia\", \"Heimdall\", \"Rick Dangerous\", \"Cybercon III\", e \"E-Motion\"). Un'altra serie di acquisizioni ed un uso accorto del capitale permise alla societ\u00e0 di crescere rapidamente diventando la societ\u00e0 a pi\u00f9 rapida crescita del mondo con un capitale aumentato di 400 volte tra i minimi del 1993 e i massimi del 1999. La societ\u00e0 aveva pianificato di sviluppare una console basata su RISC OS prima del fallimento della Acorn Computers e della vendita a Pace Micro del sistema operativo. La societ\u00e0 possedeva uffici in tutto il mondo, compresi gli Stati Uniti d'America, Germania, Francia, Australia e Giappone.\nIl 3 agosto 2004 il \"Wall Street Journal\" parl\u00f2 di discussioni tra Eidos e altre compagnie minori al fine di una possibile fusione. Nel marzo 2005 Eidos comunic\u00f2 che la cassa della societ\u00e0 era diminuita di 11,9 milioni di sterline durante il secondo quarto di anno e che le perdite escluse le tasse erano di 29 milioni di sterline. Il 21 marzo 2005 Eidos ricevette un'offerta di acquisizione da parte di Elevation Partners, un fondo privato creato dal presidente dell'Electronic Arts John Riccitiello e da altre personalit\u00e0 come il leader degli U2, Bono. L'acquisizione valutava la societ\u00e0 71 milioni di sterline e proponeva di immettere nella societ\u00e0 23 milioni di sterline per evitarne la bancarotta.\nIl 22 marzo Eidos ricevette la seconda offerta di acquisizione. Questa offerta arrivava da parte di SCi Entertainment che valutava la societ\u00e0 74 milioni di sterline e propose un piano di risanamento con riduzione dei costi di 14 milioni di sterline dai costi annuali. SCi propose 60 milioni di sterline in azioni. In aprile la Elevation Partners ritir\u00f2 la propria offerta e l'acquisizione da parte di SCi fu completata il 16 maggio 2005. Dopo l'acquisizione la maggior parte degli amministratori di Eidos furono licenziati e SCi abbandon\u00f2 i suoi uffici a Battersea e si trasfer\u00ec negli uffici di Wimbledon della Eidos. Il 15 febbraio 2007 Eidos ha annunciato l'apertura di un nuovo studio a Montr\u00e9al nel Qu\u00e9bec in Canada per lo sviluppo di giochi di nuova generazione. Si \u00e8 parlato dello sviluppo di nuovi giochi basati sul marchio Deux Ex. Eidos non ha confermato la notizia.\nIan Livingstone \u00e8 stato insignito dell'OBE (Order of the British Empire) per i \"Services to the Computer Games Industry\", il premio \u00e8 stato conferito nel 2006 mentre Jane Cavanagh l'ha ricevuto nel 2007.\nIl 22 aprile 2009 la casa di sviluppo viene acquisita nuovamente dalla famosa holding giapponese del settore dell'informatica, Square Enix, al prezzo di 84,3 milioni di Sterline."}
{"id": "613386", "revid": "46931", "url": "https://it.wikipedia.org/wiki?curid=613386", "title": "Ossezi", "text": ""}
{"id": "613387", "revid": "46931", "url": "https://it.wikipedia.org/wiki?curid=613387", "title": "Ossezzi", "text": ""}
{"id": "613388", "revid": "46931", "url": "https://it.wikipedia.org/wiki?curid=613388", "title": "Ossezia del nord", "text": ""}
{"id": "613389", "revid": "61051", "url": "https://it.wikipedia.org/wiki?curid=613389", "title": "Johann Christian Daniel von Schreber", "text": "Dopo la laurea in scienze naturali con specializzazione in zoologia ed entomologia, all'Universit\u00e0 di Lipsia nel 1764, vi rimase come assistente alla cattedra di zoologia, anatomia comparata e storia naturale fino al 1772. Nel 1774 Schreber cominci\u00f2 la stesura di una raccolta di volumi intitolata \"Die S\u00e4ugethiere in Abbildungen nach der Natur mit Beschreibungen\", che si concentrava sui mammiferi di tutto il mondo. Molti degli animali che egli incluse nel suo lavoro vennero nominati scientificamente per la prima volta, seguendo il sistema messo in pratica da Carlo Linneo, uno di questi animali \u00e8 la \"Lutra canadensis\".\nSi dedic\u00f2 anche a studi di entomologia scrivendo anche testi apprezzabili come \"Schreberi Novae Species Insectorvm\".\nGalleria d'immagini.\nImmagini da \"Die S\u00e4ugetiere in Abbildungen nach der Natur mit Beschreibungen\" 1774-1804."}
{"id": "613393", "revid": "73322", "url": "https://it.wikipedia.org/wiki?curid=613393", "title": "Focomelico", "text": ""}
{"id": "613394", "revid": "712828", "url": "https://it.wikipedia.org/wiki?curid=613394", "title": "Lista di cittadini di Tatooine minori", "text": ""}
{"id": "613396", "revid": "599013", "url": "https://it.wikipedia.org/wiki?curid=613396", "title": "Lb", "text": ""}
{"id": "613398", "revid": "27767", "url": "https://it.wikipedia.org/wiki?curid=613398", "title": "1,3,5-Triossano", "text": ""}
{"id": "613407", "revid": "339392", "url": "https://it.wikipedia.org/wiki?curid=613407", "title": "Riviera Ligure di Ponente", "text": ""}
{"id": "613408", "revid": "599013", "url": "https://it.wikipedia.org/wiki?curid=613408", "title": "Ld", "text": ""}
{"id": "613412", "revid": "289247", "url": "https://it.wikipedia.org/wiki?curid=613412", "title": "GLAST", "text": ""}
{"id": "613413", "revid": "599013", "url": "https://it.wikipedia.org/wiki?curid=613413", "title": "Lf", "text": ""}
{"id": "613415", "revid": "217591", "url": "https://it.wikipedia.org/wiki?curid=613415", "title": "Gaspare del Bufalo", "text": "Biografia.\nNacque a Roma il 6 gennaio 1786 (per tale ragione gli furono dati, dalla madre, i nomi dei Tre Magi: Gaspare, Baldassare, Melchiorre). Fu battezzato nella chiesa romana di San Martino ai Monti, nei pressi dell'Esquilino. Suo padre Antonio apparteneva ad un ramo della nobile famiglia del Bufalo, poi decaduto, ragion per cui si apprestava a fare il cuoco presso gli Altieri, altra nobile famiglia romana. Era inoltre conosciuto come impresario teatrale. La madre si chiamava Annunziata Quartieroni.\nIl palazzo della famiglia Altieri si trovava di fronte alla Chiesa del Ges\u00f9, dove \u00e8 custodito il braccio di San Francesco Saverio, di cui Gaspare del Bufalo sar\u00e0 molto devoto a seguito di una guarigione miracolosa ottenuta per sua intercessione in giovane et\u00e0. Sar\u00e0 lui poi il patrono della Congregazione di missionari che fonder\u00e0 in seguito. Dotato di intensi sentimenti religiosi fin dalla primissima et\u00e0, complet\u00f2 gli studi al Collegio Romano indossando l'abito talare nel 1798 per iniziare ad organizzare opere di assistenza spirituale e materiale a favore dei pi\u00f9 bisognosi, contribuendo, tra l'altro, alla rinascita dell'Opera di Santa Galla, di cui divenne poi direttore nel 1806.\nOrdinato sacerdote il 31 luglio 1808, intensific\u00f2 l'apostolato a Roma fondando il primo oratorio in Santa Maria in Vincis e in Campo Vaccino (come veniva chiamato al suo tempo il Foro Romano).\nRoma all'epoca era occupata dalle truppe francesi di Napoleone Bonaparte. Quando il generale impose a vescovi e parroci di firmare un giuramento di fedelt\u00e0 al nuovo regime, don Gaspare oppose un rifiuto. Convocato in prefettura il 13 giugno 1810, davanti ai funzionari francesi conferm\u00f2 la propria scelta dicendo laconicamente: \"Non debbo, non posso, non voglio\".\nFu arrestato e condotto in prigione. Inizi\u00f2 un periodo di reclusione trascorso interamente fuori da Roma: dapprima a Piacenza, fu poi tradotto nelle carceri di Bologna e quindi di Imola (gennaio-novembre 1813) e Lugo. Fin\u00ec il suo periodo di detenzione a Firenze, nel dicembre 1813. Fece ritorno a Roma solo dopo quattro anni.\nIl 15 agosto 1815 fond\u00f2 la Congregazione dei Missionari del Preziosissimo Sangue presso l'abbazia di San Felice a Giano dell'Umbria con il beneplacito dell'allora pontefice Pio VII, il quale a sua volta soffr\u00ec l'esilio e la prigionia sotto Napoleone. A San Gaspare volle dunque affidare il compito, attraverso la sua congregazione, di rievangelizzare e restaurare la fede nei territori dello Stato Pontificio, e non solo. Numerosissime sono infatti le missioni popolari da lui compiute in tutta Italia. Particolare attenzione ebbe nei confronti della piaga del brigantaggio, allora dilagante nelle campagne dello Stato Pontificio.\nNel 1834, affianc\u00f2 alla \"sua\" Congregazione - assieme a Maria De Mattias, ora divenuta Santa - l'Istituto delle Suore Adoratrici del Preziosissimo Sangue detto anche delle Suore adoratrici del Sangue di Cristo.\nLa congregazione di Missionari da lui fondata \u00e8 presente nei cinque continenti ed ha missioni attive soprattutto in India e Tanzania.\nMor\u00ec a Roma il 28 dicembre 1837, assistito da San Vincenzo Pallotti.\nIl culto.\nBeatificato da papa Pio X il 18 dicembre 1904, fu canonizzato da papa Pio XII il 12 giugno 1954 in Piazza San Pietro.\nChiamato dai fedeli \"Angelo della pace\", \"Terremoto spirituale\", \"Vittima della carit\u00e0\", Gaspare ispir\u00f2 la sua azione a quella di san Francesco Saverio. \u00c8 ricordato anche come il \"predicatore dei briganti\", ovvero dei malavitosi che and\u00f2 a evangelizzare e a convertire nei rifugi sui monti posti fra il Lazio e la Campania. Gli sono stati attribuiti innumerevoli miracoli.\nA lui \u00e8 intitolata una parrocchia romana nel quartiere Arco di Travertino - Tuscolano e numerose scuole e ospedali sparsi nel mondo, grazie alla grande affabilit\u00e0 dei Missionari da lui fondati. Famoso anche il santuario sito in Albano Laziale (RM) a lui dedicato.\nA Lugo una lapide fu apposta nel 1955 nella cella della Rocca, dove san Gaspare scont\u00f2 la prigionia, insieme ad altri undici sacerdoti, a causa delle persecuzioni anticattoliche napoleoniche..\nI miracoli per la beatificazione.\nAll'epoca erano necessari due miracoli per la beatificazione: nel caso del Servo di Dio Gaspare del Bufalo la Chiesa cattolica ha ritenuto miracolose le guarigioni di Ottavio Lo Stocco e Clementina Masini.\nI miracoli per la canonizzazione.\nAll'epoca erano necessari due miracoli anche per la canonizzazione. I miracoli che portarono il beato Gaspare del Bufalo alla santificazione riguardano Francesco Campagna e Orsola Bono."}
{"id": "613417", "revid": "599013", "url": "https://it.wikipedia.org/wiki?curid=613417", "title": "Lh", "text": ""}
{"id": "613422", "revid": "287204", "url": "https://it.wikipedia.org/wiki?curid=613422", "title": "Leopoldo I", "text": ""}
{"id": "613425", "revid": "256896", "url": "https://it.wikipedia.org/wiki?curid=613425", "title": "A-GPS", "text": ""}
{"id": "613427", "revid": "599013", "url": "https://it.wikipedia.org/wiki?curid=613427", "title": "Lj", "text": ""}
{"id": "613430", "revid": "599013", "url": "https://it.wikipedia.org/wiki?curid=613430", "title": "Lk", "text": ""}
{"id": "613433", "revid": "1543377", "url": "https://it.wikipedia.org/wiki?curid=613433", "title": "Via Lattea", "text": "La Via Lattea () \u00e8 la galassia a cui appartiene il nostro sistema solare; \u00e8 \"la galassia\" per eccellenza: il nome infatti deriva dal greco \"galaxias\" (etimologicamente correlato alla parola latte) utilizzato in epoca greca per designarla.\nIn base agli studi pi\u00f9 recenti pare che, da un punto di vista strettamente morfologico, sia una galassia a spirale barrata, ovvero una galassia composta da un nucleo attraversato da una struttura a forma di barra da cui si dipartono i bracci di spirale che seguono un andamento logaritmico; insieme alla Galassia di Andromeda, \u00e8 il membro principale del Gruppo Locale, un gruppo di galassie comprendente anche la Galassia del Triangolo e una ottantina di galassie minori, principalmente galassie nane.\nNell'astronomia osservativa, il termine designa la debole banda luminosa biancastra dall'aspetto lattiginoso che attraversa diagonalmente la sfera gialla, formata dalle stelle e dalle nebulosit\u00e0 situate nel disco galattico stesso. La Via Lattea \u00e8 pi\u00f9 brillante in direzione della costellazione del Sagittario, dove si trova il centro galattico che per\u00f2 non \u00e8 visibile a causa dell'assorbimento della luce da parte delle dense polveri presenti in quella direzione.\nNel corso della storia molti miti e leggende sono sorti per spiegare l'origine della Via Lattea: dal latte di Era che allatta Eracle nella mitologia greca al Gange etereo dell'India; immaginata da Democrito e dagli astronomi arabi come una scia di stelle lontane, fu riconosciuta come tale da Galileo Galilei e, in seguito, da studiosi e filosofi come Immanuel Kant, William Herschel e Lord Rosse.\nSecondo alcune fonti il termine \"Via Lattea\" va riferito esclusivamente alla scia luminosa osservabile nel cielo notturno; in campo scientifico, consuetudine radicata principalmente nei Paesi anglosassoni, per indicare la galassia nel complesso sarebbe preferibile utilizzare il termine \"Galassia Via Lattea\" (in inglese \"Milky Way Galaxy\") o anche \"la Galassia\", con l'iniziale maiuscola. Tuttavia anche nelle pubblicazioni scientifiche la locuzione \"Via Lattea\" resta la pi\u00f9 diffusa, anche per indicare la galassia nel suo complesso.\nOsservazione dalla Terra.\nOsservando la Via Lattea dalla Terra, che giace in uno dei suoi bracci di spirale, essa appare nel cielo notturno come una fascia chiara di luce bianca che percorre trasversalmente l'intera volta celeste, dove si addensa un numero di stelle maggiore che nelle altre aree del cielo e che appare di aspetto leggermente diverso a seconda dell'emisfero in cui ci si trova. Numerose interruzioni nella sua continuit\u00e0 sono causate dalla presenza in pi\u00f9 punti di nebulose oscure e polveri che oscurano la luce delle stelle pi\u00f9 lontane. Il tratto pi\u00f9 luminoso ricade tra le costellazioni di Ofiuco, Scorpione e Sagittario, ossia in direzione del centro galattico; numerosi altri punti brillanti si dispongono a nord e a sud del centro, in particolare il tratto costituito dal Braccio del Cigno, nell'omonima costellazione, e dal Braccio della Carena-Sagittario, nella costellazione della Carena.\nRelativamente all'equatore celeste, la Via Lattea passa nel suo estremo a nord nella costellazione di Cassiopea e nell'estremo a sud nella costellazione della Croce del Sud. Questa disposizione \u00e8 dovuta alla grande inclinazione relativa tra il piano orbitale della Terra (l'eclittica, ovvero il piano fondamentale del Sistema Solare) e il piano equatoriale della Galassia. In realt\u00e0, a causa del fenomeno della precessione degli equinozi, questa inclinazione della Via Lattea varia sensibilmente a seconda delle epoche, aumentando o diminuendo se l'asse di rotazione terrestre si avvicina o si allontana dalla stessa scia della Via Lattea; nella nostra epoca, la sua inclinazione \u00e8 in lenta ma costante crescita. Nell'epoca precessionale opposta alla nostra, anni fa o tra anni, l'inclinazione della Via Lattea diminuisce.\nA causa della diversa distribuzione delle nebulose oscure nella nostra Galassia, la sua forma vista dalla Terra appare molto irregolare e frastagliata: il tratto a nord del centro galattico, che ricade nell'emisfero boreale, appare solcato da una lunga scia scura che percorre la fascia centrale della scia luminosa per oltre una quarantina di gradi: si tratta di un complesso nebuloso noto come Fenditura del Cigno ed \u00e8 una caratteristica tipica della Via Lattea del cielo boreale; vista dall'emisfero australe, nel suo ramo a sud del centro galattico, appare meno oscurata della parte boreale: l'unica nebulosa oscura di rilievo \u00e8 la Nebulosa Sacco di Carbone, che si presenta come una toppa scura che si sovrappone al grande chiarore della Via Lattea dei cieli del sud. Invece in direzione opposta al centro galattico, fra le costellazioni dell'Auriga e dei Gemelli, la scia chiara appare un po' meno spessa e meno brillante.\nIl fatto che la Via Lattea divida il cielo notturno terrestre in due emisferi pi\u00f9 o meno uguali indica che il Sistema Solare si trova vicino al piano galattico. La luminosit\u00e0 superficiale relativamente bassa della Via Lattea non le permette per\u00f2 di poter essere scorta dalle pi\u00f9 grandi aree urbane o suburbane afflitte da inquinamento luminoso.\nStoria delle osservazioni.\nEtimologia e credenze.\nNumerose cosmogonie, formulate dalle popolazioni di tutto il mondo, hanno cercato di spiegare l'origine della Via Lattea. I nomi italiano, inglese, ed europei in generale derivano dall'antico nome greco \u0393\u03b1\u03bb\u03b1\u03be\u03af\u03b1\u03c2, \"Galaxias\", che deriva a sua volta dalla parola \"\u03b3\u03ac\u03bb\u03b1, \u03b3\u03ac\u03bb\u03b1\u03f0\u03c4\u03bf\u03c2\" (\"gala, galaktos\"), ossia latte; che \u00e8 pure l'origine stessa della parola \"galassia\".\nIl nome deriva da un noto episodio della mitologia greca: Zeus, invaghitosi di Alcmena, dopo avere assunto le fattezze del marito, il re di Tirinto Anfitrione, ebbe un rapporto con lei e la ingravid\u00f2. Nacque Eracle che Zeus decise di porre, appena nato, al seno della moglie Era addormentata, cosicch\u00e9 il bambino potesse berne il latte divino e diventare cos\u00ec immortale. Ma Era si svegli\u00f2, s'accorse che stava nutrendo un bambino sconosciuto e lo respinse; il latte, sprizzato dalle mammelle, schizz\u00f2 e bagn\u00f2 il cielo notturno, originando la \"Via Lattea\". Nella forma latina \"Via Lactea\", il termine fu poi utilizzato dai Romani che ricalcarono il mito greco.\nI Babilonesi, fondatori dell'astronomia, credevano che la Via Lattea fosse ottenuta dalla metamorfosi della coda della dea-drago Ti\u0101mat, dopo che questa venne catturata dal dio Marduk.\nGli antichi Egizi consideravano la Via Lattea come una controparte celeste del Nilo: un fiume chiaro che attraversava il cielo notturno esattamente come il Nilo attraversava le loro terre.\nNell'area dell'Asia centrale, dell'Africa e in alcune culture mediterranee, il nome della Via Lattea \u00e8 legato a parole indigene che significano \"paglia,\" analogamente al nome in sardo \"Sa bia 'e sa palgia\", \"La via della paglia,\" il termine venne diffuso dagli Arabi che l'avevano mutuato dalla lingua armena.\nIn alcune lingue uraliche, turche, ugrofinniche e baltiche, la Via Lattea \u00e8 chiamata \"Via degli uccelli\"; il nome cinese \"Fiume d'argento\" (\u9280\u6cb3) \u00e8 usato in tutta l'Asia orientale, inclusi Corea e Giappone. Un nome alternativo usato nell'antica Cina, specialmente nei poemi, \u00e8 \"Fiume etereo di Han\" (\u5929\u6c49); in giapponese invece \"Fiume d'argento\" (\u9280\u6cb3 \"ginga\") assume il significato generico di galassia, mentre la Via Lattea precisamente detta \u00e8 chiamata \"Sistema del Fiume d'argento\" (\u9280\u6cb3\u7cfb \"gingakei\") o anche \"Fiume celestiale\" (\u5929\u306e\u5ddd \"ama no kawa\"). Nelle lingue correnti in India, sia in quelle di origine indoeuropea sia in quelle di origine dravidica, si utilizza il termine sanscrito e Hindi \"Akasha Ganga\", il \"Gange celeste\". In svedese \u00e8 chiamata infine \"Vintergatan\" (Strada dell'Inverno), poich\u00e9 le stelle della sua fascia sono usate per predire il tempo del successivo inverno.\nIn Spagna la Via Lattea viene chiamata popolarmente \"Camino de Santiago\" perch\u00e9 era usata come guida dai pellegrini diretti in questo luogo. Secondo una leggenda medievale, la Via Lattea fu formata dalla polvere sollevata dai pellegrini stessi. Lo stesso termine Compostela deriverebbe da \"campus stellae\".\nApprocci scientifici.\nAristotele descrisse la Via Lattea in una sua opera sulle Scienze della Terra, i \"Meteorologica\" (DK 59 A80), ma gi\u00e0 prima di lui i filosofi Anassagora (circa 500\u2013428 a.C.) e Democrito (450\u2013370 a.C.) avanzarono l'idea che la Via Lattea fosse una lunga scia di stelle molto distanti. L'astronomo persiano Ab\u016b Rayh\u0101n al-B\u012br\u016bn\u012b (973-1048 d.C.) fu il primo a notare che la Via Lattea \u00e8 formata da un insieme di innumerevoli stelle nebulose.\nUna prima conferma giunse nel 1610, quando Galilei us\u00f2 un cannocchiale per studiare la Via Lattea: vide in effetti che era composta da un elevatissimo numero di deboli stelline. In un trattato del 1755 Immanuel Kant, rifacendosi a un'opera precedente di Thomas Wright, specul\u00f2 correttamente che la Via Lattea fosse in realt\u00e0 un corpo in rotazione formato da un numero enorme di stelle, legate dalla forza di gravit\u00e0 come avviene nel sistema solare, ma in scala molto maggiore; dall'interno il disco di stelle \u00e8 visto come una lunga scia chiara solo per un effetto prospettico. Specul\u00f2 inoltre, sempre correttamente, sul fatto che alcune delle nebulose visibili nel cielo notturno non fossero altro che delle \"galassie\" simili alla nostra ma molto pi\u00f9 lontane.\nIl primo tentativo di descrivere la forma della Via Lattea e la posizione del Sole al suo interno fu di William Herschel nel 1785, attraverso un conteggio scrupoloso del numero di stelle in seicento regioni differenti del cielo. Disegn\u00f2 in seguito un diagramma della forma della Galassia, considerando erroneamente il Sole nei pressi del suo centro.\nNel 1845 Lord Rosse costru\u00ec un nuovo telescopio che gli consent\u00ec di distinguere la forma ellittica e spiraliforme di alcune delle nebulose allora conosciute; inoltre cerc\u00f2 di capire quale fosse il \"punto sorgente individuale\" in molte di queste particolari \"nebulose\", secondo quanto formulato in precedenza da Kant.\nNel 1917 Heber Curtis osserv\u00f2 la supernova S Andromedae all'interno della \"Grande Nebulosa di Andromeda\"; cercando poi nei registri fotografici trov\u00f2 altre undici stelle novae. Curtis determin\u00f2 che la magnitudine apparente di questi oggetti era stata 10 volte inferiore di quella che raggiungono gli oggetti all'interno della Via Lattea. Come risultato egli calcol\u00f2 che la \"nebulosa\" dovesse trovarsi a una distanza di circa Divent\u00f2 cos\u00ec un sostenitore della teoria degli \"universi isola\", che affermava che le nebulose di forma spirale erano in realt\u00e0 galassie separate simili alla nostra. Nel 1920 ebbe luogo il \"Grande Dibattito\" tra Harlow Shapley e Heber Curtis riguardo alla natura della Via Lattea, delle nebulose spiraliformi e sulle dimensioni dell'Universo. Per supportare l'ipotesi che la Grande Nebulosa di Andromeda fosse in realt\u00e0 una galassia esterna, Curtis indic\u00f2 la presenza di linee oscure simili alle nebulose oscure osservabili nella Via Lattea, come anche il notevole Effetto Doppler osservato.\nIl problema fu definitivamente risolto nei primi anni venti da Edwin Hubble che si serv\u00ec del potente telescopio \"Hooker\", appena costruito nell'osservatorio di Monte Wilson. Fu in grado di risolvere le parti esterne di alcune nebulose spiraliformi come insiemi di stelle e identific\u00f2 alcune variabili Cefeidi, che lo aiutarono a stimare la distanza di queste nebulose: queste si rivelarono troppo distanti per essere parte della Via Lattea. Nel 1936 lo stesso Hubble ide\u00f2 un sistema di classificazione per le galassie in base alla loro morfologia ancora usato ai nostri giorni, la Sequenza di Hubble.\nDimensioni.\nIl disco stellare della Via Lattea ha un diametro di circa e uno spessore, nella regione dei bracci, di circa . Le stime sul numero di stelle che la compongono sono varie e a volte controverse: secondo alcune fonti sarebbero circa 200 miliardi, mentre secondo altre potrebbero essere fino a 400 miliardi; In realt\u00e0 il numero esatto dipende dalla quantit\u00e0 delle stelle di piccola massa, altamente incerto; inoltre recenti osservazioni inducono a pensare che il disco gassoso della Via Lattea abbia uno spessore di ben un valore dodici volte superiore a quello precedentemente ipotizzato. Se vi fosse un modellino in scala con un diametro di 130\u00a0km che rappresentasse la nostra Galassia, il sistema solare ne occuperebbe appena 2 millimetri.\nAll'esterno della Via Lattea si staglia l'alone galattico, delimitato dalle due galassie satelliti maggiori, la Grande e la Piccola Nube di Magellano, i cui perigalattici (i punti delle loro orbite pi\u00f9 vicini alla nostra Galassia) distano circa dalla Via Lattea stessa.\nEt\u00e0.\nDefinire l'et\u00e0 esatta della Via Lattea presenta notevoli difficolt\u00e0; l'et\u00e0 stimata di HD 140283, la stella pi\u00f9 antica conosciuta nella Galassia, \u00e8 di circa 13,7 miliardi di anni, un'et\u00e0 non molto diversa da quella dell'Universo stesso.\nQuesta stima \u00e8 basata sulle ricerche condotte nel 2004 da un team di astronomi che si servirono dello spettrografo del Very Large Telescope per misurare, per la prima volta, il contenuto in berillio di due stelle dell'ammasso globulare NGC 6397. Da queste ricerche emerse che il lasso di tempo che separa la comparsa della prima generazione di stelle dell'intera Galassia da quella dell'ammasso globulare esaminato si aggira tra i 200 e i 300 milioni di anni; considerando l'et\u00e0 stimata delle stelle dell'ammasso globulare (13,4 \u00b1 0,8 miliardi di anni), fu possibile stimare l'et\u00e0 delle stelle pi\u00f9 vecchie della Via Lattea, che quindi si aggirerebbe sui 13,7 \u00b1 0,8 miliardi di anni ossia circa 300 milioni di anni pi\u00f9 vecchie. Se questi calcoli sono corretti, il disco galattico avrebbe un'et\u00e0 compresa tra 6,5 e 10,1 miliardi di anni.\nComposizione e struttura.\nLe osservazioni condotte dal telescopio spaziale Spitzer nel 2005 confermarono che la Via Lattea \u00e8 realmente una galassia a spirale barrata: la nostra Galassia \u00e8 dunque formata da un nucleo centrale (bulge) attraversato da una struttura simile a una barra, costituita da stelle evolute, circondate da gas e polveri; dalla barra si dipartono quattro strutture a spirale logaritmica su cui si dispongono le formazioni stellari pi\u00f9 giovani. \nStudi condotti nel 2019 sul \"warp\" galattico appare che la galassia non sia piatta, non sia una spirale posizionata su un piano, ma come alcune altre sia deformata con alcuni bracci deformati tra i 27.000 e 28.000 anni luce in un senso sopra il piano e alcune migliaia sul lato opposto, in misura asimmetrica. Questa conformazione, che si sposta e fluttua attorno alla galassia in un intervallo di alcuni milioni di anni, provoca da un lato una deformazione pi\u00f9 pronunciata che quella del lato opposto; si suppone, dato che la deformazione influenza pi\u00f9 le stelle nate circa 3 miliardi di anni fa invece che quelle nate oltre 6-9 miliardi fa, sia dovuta all'influenza della Galassia Nana Ellittica del Sagittario, una galassia satellite che ha effettivamente interagito con la Via Lattea circa 3 miliardi di anni fa, probabilmente perturbando la configurazione della Via Lattea stessa.\nLa distribuzione della massa nella Galassia sembra ricalcare il modello Sbc suggerito nella classificazione di Hubble, ossia una galassia spirale con dei bracci relativamente sottili e sfrangiati.\nL'ipotesi che la Via Lattea fosse in realt\u00e0 una spirale barrata, e non una semplice galassia a spirale come si credeva inizialmente, inizi\u00f2 a interessare gli astronomi attorno agli anni ottanta; i loro sospetti furono confermati dalle osservazioni condotte dal telescopio spaziale Spitzer nel corso del 2005, che mostrarono anche che la barra centrale della Via Lattea fosse in realt\u00e0 pi\u00f9 larga di quanto inizialmente sospettato. La Via Lattea \u00e8 ora considerata una spirale barrata di tipo SBbc.\nNel 2006 fu stimata con maggior accuratezza la massa totale della Galassia, e fu indicato un valore di circa 5,8 \u00d7 1011 M\u2609, che comprende un numero di componenti stellari variabile, a seconda dell'abbondanza di stelle di piccola massa, tra 200 e 400 miliardi di stelle. La magnitudine assoluta integrata della Via Lattea \u00e8 stata invece stimata intorno a \u221220,9. Gran parte della massa galattica potrebbe essere costituita da materia oscura, che forma un alone galattico le cui stime di massa variano tra 600 miliardi e 3\u00a0000 miliardi di masse solari (M\u2609).\nCentro galattico.\nIl disco galattico, che si estende su un piano attorno al centro galattico, ha un diametro compreso fra e \u00a0anni luce. La distanza tra il Sole e il centro galattico \u00e8 attualmente stimata in (7,62 \u00b1 0,32 kpc), mentre le stime precedenti si aggiravano su valori attorno ai \nIl centro galattico nasconde al suo interno un oggetto di massa molto elevata, che si ritiene essere la causa della forte emissione radio da parte della sorgente nota come Sagittarius A; molti indizi inducono a pensare che si tratti di un buco nero supermassiccio, denominato Sgr A*. Si pensa che molte galassie abbiano al loro centro oggetti di questo tipo.\nIl centro galattico \u00e8 attraversato da una barra, dalle dimensioni prossime ai si crede che essa attraversi il centro galattico con un angolo di visuale di 44 \u00b1 10 gradi rispetto alla linea ideale che collega il Sole allo stesso centro galattico. La barra \u00e8 composta principalmente da stelle rosse, probabilmente di et\u00e0 molto antica (fondamentalmente, nane e giganti rosse) e appare circondata da una struttura ad anello chiamata \"anello dei 5 kpc\", che contiene una gran parte dell'idrogeno molecolare presente nella Galassia e dove hanno luogo molti fenomeni di formazione stellare. Vista dalla Galassia di Andromeda, questa struttura sarebbe la pi\u00f9 luminosa osservabile della nostra Galassia.\nBracci di spirale.\nOgni braccio di spirale descrive una spirale logaritmica (come d'altra parte fanno tutti i bracci delle galassie a spirale), con un'inclinazione di circa 12 gradi. L'esito di studi condotti nel 1993 ha suggerito l'esistenza, nella Via Lattea, di due bracci maggiori (Braccio di Perseo e Braccio Scudo-Croce) e due bracci complementari (Braccio del Cigno e Braccio del Sagittario), aventi tutti origine al centro della Galassia, con alcuni bracci secondari, che si dipartono dai maggiori; i loro nomi sono elencati di seguito, come mostrato anche dall'immagine a sinistra.\nAll'esterno dei bracci maggiori \u00e8 presente un anello esterno, detto Anello dell'Unicorno; si tratta di una struttura anulare, che circonda la Galassia, formato da stelle e gas strappati dalle forze mareali ad altre galassie milioni di anni fa. Uno studio del 2008 ha tuttavia messo in discussione la natura di due dei bracci di spirale, considerandoli solo come degli addensamenti maggiori di gas rispetto allo spazio intragalattico circostante; i due bracci maggiori pertanto sarebbero il Braccio di Perseo e il Braccio Scudo-Croce.\nCome spesso accade in molte galassie, la distribuzione della massa nella Via Lattea fa s\u00ec che la velocit\u00e0 orbitale della gran parte delle stelle attorno al centro galattico non dipenda necessariamente dalla loro distanza dal centro; fuori dalle regioni del bulge o dal bordo esterno, la velocit\u00e0 tipica \u00e8 compresa fra 210 e 240\u00a0km/s. Pertanto, il tipico periodo orbitale di una stella \u00e8 direttamente proporzionale solo alla lunghezza della traiettoria percorsa, a differenza di quanto pu\u00f2 invece essere osservato nel sistema solare, dove, nel rispetto delle leggi di Keplero, le differenti orbite dei pianeti possiedono anche differenze di velocit\u00e0 significative associate, ed \u00e8 dunque anche uno degli indizi pi\u00f9 evidenti dell'esistenza della materia oscura. Un altro aspetto interessante \u00e8 il cosiddetto \"problema dell'attorcigliamento\" delle galassie spirali: se si suppone infatti che le parti pi\u00f9 interne dei bracci di spirale ruotino pi\u00f9 lentamente delle parti esterne, la Via Lattea si \"attorciglierebbe\" cos\u00ec tanto che la struttura a spirale ne verrebbe staccata. Questo scenario \u00e8 in realt\u00e0 l'opposto di quanto si osserva nella galassie spirali; per questo motivo gli astronomi suppongono che i bracci di spirale si formino come risultato di un'onda di densit\u00e0 di materia emanata dal centro galattico. Il modello pu\u00f2 essere paragonato a un ingorgo stradale su un'autostrada: le auto sono tutte in movimento, ma c'\u00e8 sempre un punto in cui le auto sono ferme; uno scenario simile si osserva nei bracci di spirale laddove si rinvengono forti addensamenti stellari e di nebulose. Questo modello si accorda bene anche con i fenomeni di formazione stellare osservati nei bracci di spirale o nelle loro vicinanze: l'onda di compressione aumenta la densit\u00e0 dell'idrogeno molecolare, che collassa facilmente dando luogo alla formazione delle protostelle.\nAlone.\nIl disco galattico \u00e8 circondato da un alone sferoidale formato da stelle vecchie e ammassi globulari, il 90% dei quali si trovano entro un raggio di suggerendo l'esistenza di un alone di stelle di di diametro. Tuttavia, alcuni ammassi globulari sono stati osservati a distanze anche maggiori, come Palomar 4 e AM1, che si trovano a oltre dal centro galattico. A differenza del disco, che contiene gas e polveri che oscurano la visuale ad alcune lunghezze d'onda, l'alone galattico ne \u00e8 completamente privo; i fenomeni di formazione stellare hanno luogo nel disco, e specialmente nei bracci di spirale, dove la densit\u00e0 \u00e8 maggiore, mentre nell'alone tali fenomeni non si verificano. Anche gli ammassi aperti sono oggetti tipici del disco e non dell'alone.\nRecenti scoperte hanno aumentato le dimensioni della struttura nota della Via Lattea. Con la scoperta che il disco della Galassia di Andromeda si estende molto pi\u00f9 di quanto precedentemente osservato, si \u00e8 ipotizzato che anche quello della nostra Galassia potesse essere pi\u00f9 esteso; questa ipotesi trov\u00f2 la prima conferma con la scoperta dell'estensione del braccio esterno appartenente al Braccio del Cigno. Con la scoperta della Galassia Nana Ellittica del Sagittario arriv\u00f2 anche l'individuazione di una scia di detriti causati dall'orbita polare della galassia e la sua interazione con la Via Lattea. Similmente, con la scoperta della Galassia Nana Ellittica del Cane Maggiore, fu scoperto un anello di detriti circondante il disco della Via Lattea derivante dall'interazione di questa galassia con la nostra.\nNel 2006 fu infine scoperta una grandissima struttura diffusa estesa sulla volta celeste su una superficie apparente di circa 5000 volte quella della Luna piena, che non sembra adattarsi al modello ideato per la nostra Galassia: questo gruppo di stelle si estende infatti perpendicolarmente al piano galattico, verso l'esterno. La teoria pi\u00f9 accreditata afferma che si tratti di una galassia nana in fase di fusione con la Via Lattea; questa galassia \u00e8 stata chiamata col nome di Corrente stellare della Vergine, poich\u00e9 si estende in direzione dell'omonima costellazione, a circa da noi.\nPosizione del Sole.\nIl Sole, e quindi anche la Terra e tutto il Sistema Solare, si trova nella Nube Interstellare Locale, che a sua volta si trova dentro la Bolla Locale, a sua volta dentro la Cintura di Gould situata nei pressi del bordo interno del Braccio di Orione, a una distanza di circa 7,62 \u00b1 0,32 kpc dal centro galattico. La distanza tra il nostro braccio locale e quello subito pi\u00f9 esterno, il Braccio di Perseo, \u00e8 di circa 6500 anni luce. Il Sole e il Sistema Solare si trovano in quella fascia che gli scienziati chiamano zona galattica abitabile.\nL'apice della traiettoria solare, noto come apice solare, indica la direzione in cui il Sole si sposta nello Spazio attraverso la Via Lattea. La direzione generica del moto solare \u00e8 poco a sud della stella Vega, entro i confini meridionali della costellazione di Ercole, con un angolo di 60\u00b0 rispetto alla direzione del centro galattico. L'orbita solare attorno alla Galassia si ipotizza che sia approssimativamente circolare, con l'aggiunta di perturbazioni dovute ai bracci di spirale e alla distribuzione di massa non uniforme. In aggiunta a ci\u00f2, il Sole oscilla su e gi\u00f9 rispetto al piano galattico all'incirca 2,7 volte per orbita; ci\u00f2 ricorda molto da vicino come un moto armonico semplice lavori nel caso non sia n\u00e9 forzato n\u00e9 smorzato da forze esterne. A causa della relativamente alta densit\u00e0 di stelle e polveri incrociate nei pressi del piano galattico, queste oscillazioni spesso coincidono con i periodi di grandi estinzioni di massa verificatisi sulla Terra, probabilmente a causa dell'aumentato rischio di impatto con corpi celesti estranei.\nIl Sistema Solare impiega circa 225-250 milioni di anni per completare un'orbita attorno alla Galassia (un anno galattico); si pensa dunque che il Sole abbia completato durante la sua vita circa 20-25 orbite complete, mentre dall'origine dell'Uomo sarebbe trascorso 1/1250 di rivoluzione. La velocit\u00e0 orbitale del Sistema Solare rispetto al centro galattico \u00e8 approssimativamente di 220\u00a0km/s; a questa velocit\u00e0, al Sistema Solare occorrono circa 1400 anni per compiere uno spostamento pari a un anno luce, o 8 giorni per muoversi di una UA.\nAmbiente esterno.\nLa Via Lattea e la Galassia di Andromeda formano un sistema binario di galassie spirali giganti; insieme alla Galassia del Triangolo e a tutte le galassie nane satelliti, circa un'ottantina, formano il Gruppo Locale. Il Gruppo Locale fa invece parte del Superammasso della Vergine. In uno studio del 2014 si indica un esteso superammasso di galassie che comprenderebbe i gruppi suddetti, citato col nome di Laniakea (nome che in lingua hawaiiana sta per \"Immenso paradiso\"); le dimensioni di quest'ammasso sarebbero di circa 500 milioni di anni luce.\nLa Via Lattea \u00e8 il centro di gravit\u00e0 attorno al quale orbitano due galassie pi\u00f9 piccole, chiamate Nubi di Magellano, e una parte delle galassie nane del Gruppo Locale. La pi\u00f9 grande tra queste \u00e8 la Grande Nube di Magellano, con un diametro di ossia circa un quinto di quello della nostra Galassia; nei suoi pressi si trova una compagna, la Piccola Nube di Magellano. Le due galassie sono connesse tra di loro e con la Via Lattea tramite la Corrente Magellanica, un ponte di idrogeno neutro; si pensa che il materiale di cui \u00e8 composta la corrente sia stato strappato via dalla Grande Nube a causa delle forze mareali durante l'ultimo transito ravvicinato con la nostra Galassia. Alcune delle galassie nane orbitanti attorno alla Via Lattea sono la Galassia Nana Ellittica del Cane Maggiore, la pi\u00f9 vicina, la Galassia Nana Ellittica del Sagittario, la Galassia Nana dell'Orsa Minore, quella dello Scultore, del Sestante, della Fornace e la Galassia Leo I. Le galassie nane pi\u00f9 piccole orbitanti attorno alla nostra possiedono un diametro di appena 500 anni luce; tra queste ci sono la Galassia Nana della Carena e del Drago, pi\u00f9 la galassia Leo II. Probabilmente esistono altre galassie nane ancora sconosciute, sempre gravitazionalmente legate alla Via Lattea. Osservazioni attraverso la zona d'ombra galattica rivelano di tanto in tanto nuovi membri del Gruppo Locale, finora solo galassie nane, alcune delle quali si rivelano poi essere legate con la nostra.\nUn'ipotesi suggestiva \u00e8 stata da poco suggerita per spiegare il cosiddetto \"movimento in eccesso\" che la Via Lattea possiede verso una parte di Spazio oscurata dal centro galattico: alcuni scienziati americani hanno teorizzato l'esistenza di un'altra galassia gigante di dimensioni paragonabili alla Galassia di Andromeda, posta nel Gruppo Locale a circa 3 milioni di anni luce da noi, oppure al massimo un gruppo di galassie simile al Gruppo Locale ma appena al di fuori di questo, popolato da alcune galassie giganti. Finora non \u00e8 stato possibile osservare questa galassia (o quest'ammasso di galassie) poich\u00e9 essa si muoverebbe proprio in direzione del centro galattico, e dunque risulterebbe oscurata dalle polveri oscure. La radioastronomia, secondo alcuni, potrebbe essere in futuro in grado di attraversare lo spesso strato di nubi galattiche per osservare lo Spazio a noi nascosto.\nNel gennaio del 2006 alcuni ricercatori riportarono che il fino ad allora inspiegato \"warp\" (distorsione) riscontrato sul disco galattico era stato ora mappato e si era trovato un increspamento, o vibrazione, creata dalle Nubi di Magellano durante la loro rivoluzione attorno alla nostra Galassia, che causa delle vibrazioni a certe frequenze quando queste si trovano appena fuori dai confini della Via Lattea. Prima queste due galassie, che possiedono assieme circa il 2% della massa della Via Lattea, erano considerate troppo piccole per influenzare la nostra Galassia; tuttavia, tenendo conto della presenza della materia oscura, il movimento di queste due galassie crea una scia che la influenza. Secondo delle elaborazioni condotte dall'Universit\u00e0 del Massachusetts, la materia oscura si separa dal disco galattico assieme allo strato di gas conosciuto, comportando un aumento dell'effetto gravitazionale delle due Nubi di Magellano nel momento di transito vicino alla Via Lattea.\nLe misure attuali suggeriscono inoltre che la Galassia di Andromeda si stia avvicinando a noi a una velocit\u00e0 compresa fra 100 e 140\u00a0km/s. Come conseguenza di ci\u00f2 si ipotizza che fra 3 o 4 miliardi di anni la Via Lattea e la Galassia di Andromeda potrebbero collidere; in un evento apparentemente catastrofico come quello di uno scontro fra galassie, le singole stelle non collideranno fra di loro, ma si mescoleranno, andando a formare un'unica grande galassia ellittica nel corso di un miliardo di anni dallo scontro.\nVelocit\u00e0.\nIn senso generale, la velocit\u00e0 assoluta di un oggetto attraverso lo Spazio non \u00e8 una questione \"significante\" secondo la teoria della Relativit\u00e0 ristretta di Einstein, secondo la quale non esiste un sistema di riferimento inerziale nello spazio con cui comparare la velocit\u00e0 della Via Lattea (il movimento infatti deve essere in questo caso necessariamente specificato in rapporto a un altro oggetto).\nGli astronomi credono che la Via Lattea si muova a circa 600\u00a0km/s rispetto al riferimento dato dalle galassie circostanti; se ci\u00f2 fosse corretto, la Terra compirebbe uno spostamento nello Spazio di 51,84 milioni di km al giorno, o pi\u00f9 di 18,9 miliardi di km all'anno, circa 4,5 volte la distanza minima da Plutone. La nostra Galassia si starebbe muovendo in un punto di Spazio visibile nella costellazione dell'Idra, e potrebbe col tempo diventare un membro dell'Ammasso della Vergine.\nUn altro punto di riferimento \u00e8 dato dalla radiazione cosmica di fondo (CMB); la Via Lattea sembra muoversi a circa 552\u00a0km/s rispetto ai fotoni della CMB. Questo movimento \u00e8 osservato da satelliti come il COBE e il WMAP, che fungono da bilanciamento bipolare alla CMB, poich\u00e9 i fotoni in sintonia con la radiazione di fondo mostrano uno spostamento verso il blu in direzione del movimento e uno spostamento verso il rosso nella direzione opposta.\nNella cultura di massa moderna.\nEsistono due tipi differenti di culture popolari moderne legate alla Via Lattea: quello legato all'ambientazione di saghe fantascientifiche nella nostra Galassia, e quello legato semplicemente al suo nome, \"Via Lattea\", e pi\u00f9 in particolare alla versione inglese, \"Milky Way\".\nLa saga di fantascienza ambientata negli spazi interstellari della nostra Galassia che vanta il maggior numero di episodi e serie televisive \u00e8 Star Trek; si tratta di un lungo ciclo di film e di telefilm ambientati in un futuro in cui l'Uomo ha raggiunto un livello tale di tecnologia da poter intraprendere viaggi nello spazio intragalattico ed entrare in contatto con civilt\u00e0 aliene, riunendosi con loro in un grande corpo amministrativo chiamato Federazione Unita dei Pianeti. Nella prima serie di film, al comando della grande astronave Enterprise, un gruppo multietnico e multiculturale di esploratori si spinge in un viaggio di cinque anni alla scoperta di angoli remoti della Via Lattea. A questo ciclo di film sono seguiti altri cicli di produzioni cinematografiche per il piccolo e per il grande schermo, nonch\u00e9 una serie animata.\nUn'altra saga molto famosa ambientata nella Via Lattea \u00e8 la serie di \"cicli\" (gruppi di romanzi accomunati da un tema di fondo comune) di Isaac Asimov: il Ciclo dei Robot, il Ciclo della Fondazione e il Ciclo dell'Impero; in tutti e tre i cicli, la Via Lattea \u00e8 controllata in gran parte da un Impero Galattico, a cui appartengono tutti i pianeti colonizzati dall'Uomo. A differenza della maggior parte degli imperi galattici descritti nella fantascienza pi\u00f9 recente, l'Impero Galattico asimoviano non \u00e8 caratterizzato negativamente ed \u00e8 un'istituzione generalmente benigna. Al momento della sua massima espansione questo impero occupava oltre venticinque milioni di mondi.\nLa seconda tradizione riguarda il nome stesso Via Lattea, che viene spesso usato come fonte di ispirazione per gruppi folk, locali e localit\u00e0. Il nome inglese \"MilkyWay\" identifica ad esempio un gruppo di musica pop giapponese, mentre lo stesso nome \u00e8 stato usato come titolo di una canzone di Syd Barrett, il fondatore e primo leader dei Pink Floyd, di un pezzo dei Weather Report, nonch\u00e9 di una canzone del cantautore italiano Franco Battiato. Il nome Via Lattea \u00e8 anche usato per intitolare aree e comprensorii: Via Lattea \u00e8 ad esempio il nome di un comprensorio sciistico piemontese, mentre in Inghilterra del sud si trova un parco divertimenti intitolato \"The Milky Way\".\nIn letteratura \"La Via lattea\" \u00e8 il titolo di un poema di Th\u00e9odore de Banville pubblicato nel 1843 e di Guillaume Apollinaire (all'interno della raccolta \"Alcools\") pubblicato nel 1913.\nAnche William Wordsworth, poeta inglese ritenuto il fondatore del Romanticismo in Inghilterra, nella sua poesia forse pi\u00f9 famosa, \"The Daffodils\", cita la Via Lattea facendo una similitudine tra i narcisi che ha visto danzare nel vento e le stelle che risplendono nella nostra Galassia."}
{"id": "613434", "revid": "599013", "url": "https://it.wikipedia.org/wiki?curid=613434", "title": "Ll", "text": ""}
{"id": "613440", "revid": "1305772", "url": "https://it.wikipedia.org/wiki?curid=613440", "title": "LM", "text": ""}
{"id": "613443", "revid": "287204", "url": "https://it.wikipedia.org/wiki?curid=613443", "title": "Ami", "text": ""}
{"id": "613445", "revid": "287204", "url": "https://it.wikipedia.org/wiki?curid=613445", "title": "Massese", "text": ""}
{"id": "613446", "revid": "465169", "url": "https://it.wikipedia.org/wiki?curid=613446", "title": "Ginevra Di Marco", "text": "Biografia.\nAgli inizi degli anni novanta \u00e8 cantante negli ESP, di cui fa parte anche Orla poi chitarrista della Bandabard\u00f2. Il successo arriva nel 1993 quando partecipa come ospite nel disco \"Ko de mondo\" dei CSI. Le sue qualit\u00e0 vocali la fanno subito notare, e gi\u00e0 dal seguente disco \"In quiete\", registrato dal vivo, la si pu\u00f2 considerare prima voce al fianco di Giovanni Lindo Ferretti, cantante del gruppo.\nDal 1999 inizia una parallela carriera solista con la collaborazione di Francesco Magnelli, anch'egli componente dei CSI nonch\u00e9 compagno di vita, e di Andrea Salvadori. L'album, concluso nello stesso anno, \u00e8 una produzione insolita, che vede la cantante musicare dal vivo le immagini del film muto \"Il fantasma dell'opera\" del 1920 (con Lon Chaney). Sempre nel 1999 esce l'esordio completamente da solista \"Trama tenue\". Collabora inoltre con Max Gazz\u00e8 e Cristiano Godano dei Marlene Kuntz, ospite nello stesso \"Trama tenue\".\nNel 2000 si \u00e8 sposata con Francesco Magnelli, presso la casa comunale di Montespertoli, con una cerimonia alla quale parteciparono anche gli altri membri dei C.S.I.. Nel 2001, allo scioglimento dei CSI, continua la collaborazione con i componenti del gruppo attraverso il nuovo progetto PGR, dove cura molte delle linee melodiche dei testi scritti da Ferretti. Come lo stesso Ferretti ammette, \"la voce di Ginevra \u00e8 di gran lunga musicalmente pi\u00f9 educata\", ed inizia a comporre testi pensati maggiormente per la voce di lei.\nNel 2004, assieme a Magnelli, lascia i PGR per seguire altre direzioni, proseguendo la sua carriera solista con \"Disincanto\" (2005) e \"Stazioni Lunari prende terra a Puerto Libre\" (2006) con il quale inizia la sua ricerca fra i canti dal margine della storia, un mondo profondo e dimenticato, ripreso anche nell'album \"Donna Ginevra\" (2009): Romania, Ungheria, Grecia, i Balcani, gli Slavi, i Rom, il Portogallo, la Bretagna, il Messico, il Cile, gli italiani del Sud e quelli di Toscana. Arrangiamenti e rivisitazioni (realizzati con il fondamentale apporto di Francesco Magnelli) volti a coinvolgere il pubblico con il calore ed il sapore delle feste di paese, delle danze, della musica cantata dalla gente; il disco vince la Targa Tenco 2009 per la migliore interpretazione.\n\u00c8 del 2011 il lavoro discografico dal titolo \"Canti, richiami d\u2019amore\". Nato da un'esperienza live, ovvero il concerto di Natale 2010 presso la basilica di Santa Croce con cui la citt\u00e0 di Firenze ha voluto omaggiare la cittadinanza, il disco \u00e8 una registrazione studio in presa diretta di quest'esperienza. L'album \u00e8 un excursus tra la canzone d'autore e quella popolare; brani tratti dal cantautorato italiano di qualit\u00e0 e dalla secolare produzione delle varie regioni d'Italia, scelti per significato evocativo e morale. Canzoni legate all'anima e alla sfera pi\u00f9 intimista, spirituale, canzoni alla ricerca delle tematiche pi\u00f9 importanti, la difesa dei pi\u00f9 deboli, l'amore, la felicit\u00e0.\nNel 2012 partecipa a \"Meraviglioso Modugno\".\nNel 2017 la cantautrice pubblica \"La Rubia canta la Negra\"\",\" album in cui omaggia la cantante argentina Mercedes Sosa, cimentandosi anche in tre inediti: \"Fuoco a mare, Sulla corda\" e \"Saintes Maries de la mer.\"\nNel 2019 \u00e8 uscito \"Ginevra Di Marco &amp; Cristina Don\u00e0\", album congiunto delle due cantautrici, finanziato da una campagna di \"crowdfunding\" e sorretto anche da un fortunato tour estivo.\nL'album contiene otto tracce ed \u00e8 idealmente diviso in due parti: nella prima gli inediti \"Un passo alla volta, Camminare\" e \"Confine\" (scritta insieme a Francesco Gazz\u00e8) e il brano tradizionale sefardita \"La rosa enflorece..\" Nella parte successiva trovano spazio nuove versioni di brani gi\u00e0 pubblicati dalle artiste come \"Cosi vicini, Perpendicolare, J e 1/365.\"\nNel 2020 \u00e8 uscito \"Quello che conta\"\",\" album tributo della cantautrice a Luigi Tenco, anch'esso finanziato da una campagna di crowdfunfing in partenza il 15 maggio a cura di Produzioni Dal Basso.\nL'album \u00e8 anticipato dall'uscita del video della canzone \"Quello che conta\"."}
{"id": "613447", "revid": "125870365", "url": "https://it.wikipedia.org/wiki?curid=613447", "title": "Matteo Branciamore", "text": "Biografia.\nUltimati gli studi superiori, si iscrive alla facolt\u00e0 di Scienze della Comunicazione dell'Universit\u00e0 La Sapienza di Roma, senza per\u00f2 concludere gli studi. Dopo aver frequentato dei corsi di teatro inizia a lavorare con piccole partecipazioni in cinema e successivamente in televisione. In teatro, dopo il debutto nel 2002 con \"Novembre\", recita in \"A cena coll'agnello\" (2004-2005), \"Il processo ai cugini Bandiera\" (2003) e \"Wilde e Oxford\" (2005). Nel 2001 appare per la prima volta sul piccolo schermo in \"Sei forte, maestro 2\". Nel 2002 recita nello spot dei Baci Perugina. Nel 2006 diventa popolare grazie alla serie televisiva di Canale 5, \"I Cesaroni\", in cui interpreta il ruolo di \"Marco Cesaroni\", figlio di \"Giulio Cesaroni\" (Claudio Amendola). \u00c8 anche sua la voce in \"Adesso che ci siete voi\", sigla della serie, e in \"Un mare di guai\", entrambe pubblicate nel CD della colonna sonora della serie. Sempre nello stesso anno gira il film TV \"Piper\", in onda il 10 maggio 2007 su Canale 5 e inoltre, insieme ad Alessandra Mastronardi, sua partner ne \"I Cesaroni\", gira il videoclip \"Stai bene come stai\" della band Le Mani, vincitore del \"Premio Videoclip Italiano 2007\".\nNel 2007 recita, al Teatro Greco di Roma, nella commedia \"La partitella\", regia di Ennio Coltorti, con Alessia Amendola. Nel febbraio 2008 torna su Canale 5 con \"I Cesaroni 2\", in cui lui ed Alessandra Mastronardi saranno due dei protagonisti. Nello stesso mese esce il suo primo CD \"Parole nuove\", contenente brani della colonna sonora della prima e della seconda stagione de \"I Cesaroni\". Contemporaneamente esce \"Eva e Marco - Quello che non sai di me. I Cesaroni\", un libro sui 2 personaggi. Il 12 ottobre 2008 torna su Canale 5 con il film TV \"VIP\", regia di Carlo Vanzina.\nAnche per la terza stagione de \"I Cesaroni\" canta le canzoni della colonna sonora nel CD intitolato \"Ovunque andrai\". Sempre nel 2009 Branciamore torna a cimentarsi nel cinema, interpretando la parte del criminale Manolo, nel film \"5 (Cinque)\", regia di Francesco Domined\u00f2. Il suo ruolo ne \"I Cesaroni\" termina dopo un episodio della sesta serie.\nNel 2013 recita nella miniserie \"Barabba\". Il 21 luglio 2014 debutta come conduttore televisivo di \"Comedy on the Beach\", in onda su Comedy Central. Insieme a Nicolas Vaporidis e Primo Reggiani ha fondato una casa di produzione, la Drive Production Company, che ha dato luogo alla web serie \"Piove\" che vede Matteo Branciamore nei panni di un intervistatore irriverente e spietato nei confronti di personaggi famosi.\nNel 2016 ricopre il ruolo di Matteo nel film \"My Father Jack\" per la regia di Tonino Zangardi ed interpreta Tommaso nel film \"Il mondo di mezzo\" per la regia di Massimo Scaglione.\nNel gennaio 2018 torna in TV con l\u00e0 sketch-com \"Love Snack\", e al cinema con la commedia \"Anche senza di te\", dove recita accanto a Myriam Catania e Nicolas Vaporidis."}
{"id": "613448", "revid": "599013", "url": "https://it.wikipedia.org/wiki?curid=613448", "title": "Ln", "text": ""}
{"id": "613451", "revid": "599013", "url": "https://it.wikipedia.org/wiki?curid=613451", "title": "Lo", "text": ""}
{"id": "613461", "revid": "599013", "url": "https://it.wikipedia.org/wiki?curid=613461", "title": "Lq", "text": ""}
{"id": "613465", "revid": "599013", "url": "https://it.wikipedia.org/wiki?curid=613465", "title": "Lr", "text": ""}
{"id": "613466", "revid": "508036", "url": "https://it.wikipedia.org/wiki?curid=613466", "title": "Il barbiere di Siviglia (Rossini)", "text": "Il barbiere di Siviglia \u00e8 un'opera buffa di Gioachino Rossini in due atti, su libretto di Cesare Sterbini, tratto dalla commedia omonima francese di Pierre Beaumarchais del 1775.\nL'opera fu commissionata a Rossini da Francesco Sforza Cesarini, impresario del teatro di patrocinio della sua famiglia, l'attuale Teatro Argentina, fatto erigere nel 1732 da suo nonno Giuseppe Sforza. Nel dicembre del 1815, Francesco Sforza Cesarini si accord\u00f2 con l'allora ventitreenne Gioacchino Rossini perch\u00e9 scrivesse un'opera musicale di carattere gioioso e scherzoso che dovesse rappresentarsi al successivo carnevale 1816, ma egli mor\u00ec d'infarto il 16 febbraio 1816, pochi giorni prima della \"prima\". La rappresentazione de Il barbiere, comunque, si tenne lo stesso. \nLa prima dell'opera rossiniana and\u00f2 in scena il 20 febbraio, nel carnevale dell'anno 1816 al Teatro di Torre Argentina di Roma (odierno Teatro Argentina), con il titolo \"Almaviva, o sia L'inutile precauzione\" (in segno di rispetto nei confronti del \"Barbiere di Siviglia\" di Giovanni Paisiello del 1782) ma fu soffocata da una tempesta di proteste. Nel pubblico si trovavano infatti molti sostenitori del 'vecchio' maestro Paisiello che volevano far fallire l'opera. Tuttavia il giorno successivo, alla seconda rappresentazione, la serata mut\u00f2 in un altrettanto clamoroso trionfo. L'opera di Rossini oscur\u00f2 ben presto quella di Paisiello, divenendo non solo la pi\u00f9 famosa del compositore pesarese, ma anche l'opera buffa per antonomasia. Ad esempio, ancora nel 1905, il celebre tenore Angelo Masini decise di chiudere la propria carriera con \"Il barbiere di Siviglia\".\nL'opera \u00e8 ancor oggi tra quelle maggiormente eseguite nei teatri di tutto il mondo ed \u00e8 famosa anche per la celebre ouverture, una della pi\u00f9 belle e famose di Rossini.\nTrama.\nAtto I.\nIl Conte d'Almaviva \u00e8 innamorato di Rosina, che abita nella casa del suo anziano tutore Don Bartolo, a sua volta segretamente intenzionato a sposarla. Il conte chiede a Figaro, barbiere della \"citt\u00e0\", di aiutarlo a conquistare il cuore della ragazza, alla quale ha dichiarato il suo amore dicendo d'esser Lindoro, un servo del Conte D'Almaviva. Figaro consiglia al conte di assumere un'altra identit\u00e0 fingendosi un giovane ufficiale, e di presentarsi in casa di Don Bartolo, cos\u00ec da poter parlare con Rosina. Don Basilio, il maestro di musica della ragazza, sa della presenza del Conte d'Almaviva a Siviglia e suggerisce a Don Bartolo di calunniarlo per sminuirne la figura, ma Don Bartolo vuole accelerare i tempi e si prepara a scrivere l'atto di nozze tra lui e Rosina. Figaro, che ha inteso tutto, lo comunica alla ragazza e la esorta a scrivere un biglietto a Lindoro; ma Rosina lo ha gi\u00e0 scritto e lo consegna al barbiere, affinch\u00e9 questi lo consegni a Lindoro. Pi\u00f9 tardi Don Bartolo, accorgendosi che Rosina ha scritto un biglietto, la rimprovera. \nSecondo i piani, il Conte d'Almaviva irrompe nella casa di Don Bartolo travestito da soldato ubriaco, ma crea una tale confusione da provocare l'intervento dei gendarmi; quando per\u00f2 il conte si fa riconoscere di nascosto dall'ufficiale, i soldati si mettono sull'attenti, lasciando Don Bartolo esterrefatto.\nAtto II.\nDon Bartolo comincia a nutrire sospetti circa la vera identit\u00e0 del giovane ufficiale. Giunge il sedicente maestro di musica Don Alonso (in realt\u00e0 sempre il conte, questa volta sotto le mentite spoglie di un maestro di musica), affermando di essere stato inviato da Don Basilio, rimasto a casa febbricitante, per sostituirlo nella lezione di canto a Rosina. Per guadagnare la fiducia del tutore, il finto Don Alonso gli mostra il biglietto che Rosina gli aveva mandato. Nel frattempo giunge Figaro con il compito di fare la barba al padrone di casa. Arriva anche Don Basilio, e il suo arrivo genera la confusione pi\u00f9 totale, ma qualche danaro da parte del conte lo fa allontanare: questo rende Don Bartolo sospettoso e, seppur Figaro faccia di tutto per distrarlo, questi, udendo parte del dialogo tra Rosina e il suo innamorato, caccia di casa Figaro e il conte. \nDon Bartolo mette in pratica il consiglio di Don Basilio (la calunnia) e fa credere a Rosina che Lindoro non sia altro che un emissario del conte che voglia prendersi gioco di lei; la fanciulla, amareggiata, acconsente alle nozze con il suo tutore, che prontamente fa chiamare il notaio. In quel momento arriva anche Don Basilio, mentre con una scala Figaro e il conte entrano in casa dalla finestra e raggiungono Rosina. Finalmente il conte rivela la propria identit\u00e0, per chiarire la situazione e convincere la fanciulla della sincerit\u00e0 del suo amore.\nDon Bartolo ha per\u00f2 fatto rimuovere la scala e i tre complici si trovano senza via di fuga. In quel momento sopraggiunge il notaio, chiamato a redigere il contratto delle nozze tra Don Bartolo e Rosina. Approfittando dell'assenza temporanea del tutore, il conte chiede a Figaro e a Don Basilio (previa congrua ricompensa) di fare da testimoni e inserire nel contratto il nome suo al posto di quello di Don Bartolo. Giunto troppo tardi, a quest'ultimo resta la magra consolazione di aver risparmiato la dote per Rosina, che il Conte d'Almaviva rifiuta. Gli amanti coronano dunque il loro sogno.\nOrganico orchestrale.\nLa partitura di Rossini prevede l'utilizzo di:\nPer i recitativi secchi:\nEdizione critica.\nL'edizione critica maggiormente diffusa \u00e8 stata curata da Alberto Zedda e pubblicata da Ricordi nel 1969.\nAdattamenti cinematografici.\nL'opera di Rossini \u00e8 stata oggetto di numerosi adattamenti per il cinema e la televisione.\nIn particolare si ricorda qui il film del 1946 girato dal regista Mario Costa, con Ferruccio Tagliavini nel ruolo di Almaviva e Tito Gobbi in quello di Figaro. Un'altra edizione storica \u00e8 quella del 1972 diretta da Claudio Abbado, per la regia televisiva di Jean-Pierre Ponnelle, con Hermann Prey, Teresa Berganza, Luigi Alva, Enzo Dara, Paolo Montarsolo e con l'Orchestra e il Coro del Teatro alla Scala di Milano."}
{"id": "613469", "revid": "599013", "url": "https://it.wikipedia.org/wiki?curid=613469", "title": "Ls", "text": ""}
{"id": "613470", "revid": "287204", "url": "https://it.wikipedia.org/wiki?curid=613470", "title": "Max Reger", "text": "Egli seppe fondere insieme i metodi barocchi e classici con il nuovo linguaggio armonico e cromatico dell'epoca. Il suo stile \u00e8 ascrivibile al tardo romanticismo.\nBiografia.\nFiglio di Joseph Reger, un insegnante e musicista dilettante, nel 1884 ricevette a Wiesbaden le prime lezioni di pianoforte da parte di Adalbert Lindner. Nel 1888, dopo aver assistito a Bayreuth alla rappresentazione delle opere \"Die Meistersinger von N\u00fcrnberg\" e \"Parsifal\" di Richard Wagner, decise di continuare gli studi musicali per diventare compositore. In questi anni fu anche attivo come sostituto organista dello stesso Lindner. Successivamente nel 1890 fu allievo di composizione di Hugo Riemann, noto teorico della musica, al conservatorio di Wiesbaden, dove approfond\u00ec lo studio dei lavori per tastiera di Johann Sebastian Bach, complet\u00f2 gli studi pianistici e quelli di composizione. E dove inizi\u00f2 a comporre: la sonata per violino op. 1, lavoro dedicato al suo nuovo maestro, \u00e8 esempio della scrittura scolastica che presto abbandoner\u00e0. Parallelamente alla propria educazione artistica, ampli\u00f2 anche negli anni novanta i propri contatti nell'ambiente musicale cittadino e di alcune citt\u00e0 quali Berlino. Fu in contatto con Johannes Brahms, al quale dedic\u00f2 la Suite op. 16 per organo, ed al quale voleva dedicare la sua prima sinfonia (esistente solo in torso, mai completato). Attraverso il contratto editoriale con la casa inglese Augener il suo lavoro cominci\u00f2 ad inserirsi in pianta stabile nel repertorio di diversi artisti, ed a questo periodo risale l'inizio dell'amicizia con Karl Straube. Entr\u00f2 in contatto con Richard Strauss, Eugen d'Albert e Ferruccio Busoni, i quali contribuirono a introdurlo quale compositore nell'ambiente musicale tedesco (in particolare i tre musicisti citati gli aprirono le porte della grande editoria musicale tedesca del tempo).\nConclusi gli studi decise di rimanere a Wiesbaden quale docente del Conservatorio locale, e quindi per prestare il servizio militare volontario; quest'esperienza fece scoprire a Reger i limiti del suo fisico, che gli procurarono sofferenze anche psichiche. Tanto da produrgli un esaurimento nervoso. Fu convinto a tornare seppur controvoglia, mentre era convalescente, nel 1898 nella casa dei genitori a Weiden in der Oberpfalz, dove la sua produzione musicale conobbe una svolta decisiva. La sua famiglia non incoraggiava la sua scelta di essere musicista, e lo vedeva come un fallito (al limite del patologico lo vedevano come un esagitato con manie di onnipotenza). Il successo conosciuto con le grandi pagine organistiche di questo periodo (le grandi Fantasie su Corale), con i lieder cameristici e parte di musica da camera, lo incoraggiarono a proseguire nella sua carriera. Nel 1901 riusc\u00ec faticosamente a convincere la famiglia a trasferirsi a Monaco, il cui mondo musicale era di grande attrattiva.\nNel 1902 Reger, di religione cattolica, spos\u00f2 Elsa von Bercken, una protestante divorziata. Questo vide l'emarginazione della sua musica dai circoli cattolici della citt\u00e0. Ci\u00f2 nonostante divenne molto rapidamente il compositore tedesco vivente pi\u00f9 eseguito (sia nella musica da camera che organistica), secondo solo a Richard Strauss.\nIl periodo monacense lo vide attivo in molteplici funzioni: pianista, in numerosi concerti di musica da camera e quale ricercato accompagnatore di lieder; direttore di coro; compositore prolifico ed infine docente di composizione. Infatti nel 1905 succedette a Josef Rheinberger come insegnante di teoria nella prestigiosa \"Akademie der Tonkunst\" (Accademia della Musica).\nSempre molto attento allo sviluppo della sua carriera (ed essendo molto apprezzato in tutta la Germania ma ostracizzato in Monaco), decise nel 1907 di lasciare la citt\u00e0 bavarese quando ottenne, grazie anche alla presenza del suo \"ambasciatore\" Karl Straube fresco di nomina di Organista alla Thomaskirche, a Lipsia la carica di direttore musicale dell'universit\u00e0 fino al 1908 e di professore di composizione al \"Conservatorio Felix Mendelssohn\" fino alla sua morte. Incarico che prevedeva un impegno meno gravoso. A questo periodo risalgono i primi grandi lavori orchestrali (tra i quali le \"Variazioni e fuga su un tema di Hiller\" ed i due grandi concerti per violino e per pianoforte. \nIn questo periodo fu sempre pi\u00f9 attivo internazionalmente come direttore d'orchestra e pianista accompagnatore ed in gruppi di musica da camera. Tra i suoi studenti nella classe di composizione vi furono anche Joseph Haas e George Szell oltre a musicisti quali i fratelli Fritz Busch e Adolf Busch. Tra i compositori che andarono a conoscerlo per riceverne consigli vi fu anche B\u00e9la Bart\u00f3k. La sua fama, in questo periodo, gli permise di ottenere due lauree honoris causa. Oltre alla creazione, in diverse citt\u00e0 tedesche di \"Festival Reger\" dedicati esclusivamente alla sua musica. La sua influenza si estese poi su Alban Berg, Paul Hindemith (il quale in pi\u00f9 occasioni ebbe a dire che senza Reger sarebbe impossibile pensare al suo stile compositivo), Arthur Honegger, Sergej Prokofiev (che conobbe Reger e la sua musica a S. Pietroburgo) ed Arnold Sch\u00f6nberg (che lo consider\u00f2 un genio assoluto). Lo stesso Albert Schweitzer nel 1947 ebbe a scrivere: \u00abL'importanza del lavoro di Reger sar\u00e0 apprezzata solo nel futuro: io ho avuto molte opportunit\u00e0 di vedere che all'estero non sono molto familiari con la sua opera. Il motivo \u00e8 causato fondamentalmente dal fatto che due guerre ed il periodo tra le due guerre hanno creato una serie di barriere culturali che altrimenti avrebbero consegnato la sua arte, e nel momento ideale, interamente al mondo.\u00bb.\nDal 1911 condusse la celeberrima orchestra di corte di Meiningen (gi\u00e0 diretta dal celebre Hans von B\u00fclow); questa venne sciolta nel 1914, quando Reger si trasfer\u00ec a Jena. Mor\u00ec di infarto in albergo a Lipsia.\nOpere.\nDurante l'attivit\u00e0 compositiva durata poco pi\u00f9 di 20 anni, Reger produsse un'enorme quantit\u00e0 di opere in tutti i generi, quasi sempre in forme astratte, sebbene solo poche delle sue composizioni godano di una certa notoriet\u00e0 oggigiorno. Molti dei suoi lavori sono fughe o variazioni, compresa quella che probabilmente \u00e8 la sua opera orchestrale pi\u00f9 nota, \"Variazioni e Fuga su un tema di Mozart\" (basata sul tema d'apertura della \"Sonata per pianoforte n. 11\" di Wolfgang Amadeus Mozart). Ha scritto anche una vasta quantit\u00e0 di musica per organo, inclusa la \"Fantasia e Fuga su BACH\" (questo pezzo, basato sul tema BACH, \u00e8 considerato uno dei pi\u00f9 difficili e impegnativi della letteratura organistica). Fu, per tutta la vita, particolarmente attratto dalla forma fugata, commentando egli stesso: \"Gli altri scrivono fughe, io ci vivo dentro\". Ha composto musica virtualmente in qualsiasi genere, con l'importante eccezione dell'opera.\nReger fu un forte sostenitore della musica assoluta e vedeva s\u00e9 stesso entrare a far parte della tradizione di Ludwig van Beethoven e Johannes Brahms. La sua opera combina spesso le strutture classiche di questi compositori con l'armonia estesa di Franz Liszt e Richard Wagner e il complesso contrappunto di Johann Sebastian Bach. La sua musica per organo, sebbene anch'essa influenzata da Liszt, deriv\u00f2 decisamente da questa tradizione. Delle sue opere orchestrali, le sinfoniche e assai elaborate \"Hiller Variations\" e \"Mozart Variations\" vengono giustamente ricordate; della sua musica da camera i trio a trama leggera meritano un posto di rilievo nel repertorio, insieme ad alcuni dei lavori per archi solisti. Le sue tarde composizioni per pianoforte e due pianoforti lo pongono come successore di Brahms nella tradizione della Germania centrale. Egli persegu\u00ec intensamente, spingendo fino ai limiti, la continua evoluzione e la libera modulazione di Brahms, spesso invocando, come Brahms stesso, l'aiuto del contrappunto bachiano: molti dei suoi lavori sono nella forma variazione e fuga; allo stesso modo \u00e8 sua caratteristica una grande energia e complessit\u00e0 nello sviluppo dei temi.\nLe sue opere non furono rivoluzionarie e possono essere considerate retrospettive in quanto seguivano forme classiche e barocche come la fuga e il basso continuo. L'influenza di quest'ultimo pu\u00f2 essere sentita nella sua musica da camera che si presenta profondamente riflessiva ed eccentrica.\nComposizioni.\nRegistrazioni per Welte-Mignon.\nIl giorno 8 dicembre 1905 Reger ha eseguito sul Klavierrollen per la \"M. Welte &amp; S\u00f6hne\" di Friburgo dieci sue composizioni:\nNel 1913 Reger ha registrato anche 15 composizioni per la Welte-Philharmonie-Orgel."}
{"id": "613473", "revid": "228587", "url": "https://it.wikipedia.org/wiki?curid=613473", "title": "Lt", "text": ""}
{"id": "613481", "revid": "125420350", "url": "https://it.wikipedia.org/wiki?curid=613481", "title": "Georgi Dimitrov", "text": "Primi anni.\nIntraprese la via della rivoluzione assieme al padre ed ai fratelli minori. Nella lotta morirono tre fratelli: il primo fu Kostadin che fu segretario del sindacato dei tipografi di Sofia. Poi fu la volta di Nikola arrestato ad Odessa in una tipografia clandestina del Partito socialdemocratico. Condannato all'esilio a vita in Siberia, mor\u00ec alla vigilia della Rivoluzione. Il terzo fu Todor, che mor\u00ec assassinato nella sede della polizia di Sofia nel 1925.\nNel 1896, a 14 anni, pubblic\u00f2 con un operaio suo amico, il giornale \"Chicchirich\u00ec\", organo del partito Kastratelna (dal verbo \"Kastra\": fustigare) e ne fu il redattore capo. Due anni dopo, Dimitrov fu eletto segretario dell'Unione sindacale dei tipografi di Sofia ed inizi\u00f2 ad organizzare il movimento sindacale dei tipografi dell'intera Bulgaria. Nel 1902 aderisce al partito socialdemocratico.\nNel 1902 lavor\u00f2 a Samokov nella tipografia del liceo americano, ma pochi mesi dopo venne ritenuto dalla direzione un operaio scomodo e fu messo alla porta. Cos\u00ec nel 1903, Dimitrov fece ritorno a Sofia e divenne segretario della sezione dei socialisti di sinistra.\nDimitrov, nel 1904, venne riconosciuto dal partito come un valoroso militante e quindi eletto membro della direzione dell'Unione generale dei sindacati operai. Dal 1905 al 1908, Dimitrov diresse gli scioperi dei minatori, della manifattura del tabacco e degli operai dei tessili e fu arrestato.\nElezione a deputato ed esilio.\nPer decisione del partito, nel 1909, assunse la direzione del movimento sindacale operaio. Candidato nel 1913 alle elezioni politiche fu eletto deputato nonostante abbia trascorso il periodo della campagna elettorale in carcere e per dieci anni si batt\u00e9 contro la disoccupazione e il carovita.\nNel settembre del 1915 Dimitrov venne nuovamente arrestato per la sua attiva azione di propaganda contro il primo conflitto mondiale. Nel dopoguerra il vecchio partito socialdemocratico cambi\u00f2 nome in Partito Comunista Bulgaro e si affili\u00f2 al Comintern.\nNel giugno del 1923 il primo ministro Aleksand\u0103r Stambolijski venne deposto da un colpo di Stato guidato da Aleksand\u0103r Cankov: i comunisti, alleati di Stambolijski, inizialmente furono riluttanti a intervenire ma in seguito organizzarono una rivolta contro Cankov. La ribellione, guidata da Dimitrov e sorretta da scarsissimi mezzi, fu sconfitta dopo una settimana: condannato a morte in contumacia Dimitrov si spost\u00f2 prima in Jugoslavia, poi in URSS e infine in Germania dove divenne dirigente del Comintern.\nL'incendio del Reichstag e il processo.\nA seguito dell'incendio del Reichstag, avvenuto il 27 febbraio 1933, Dimitrov fin\u00ec sul banco degli imputati con l'accusa di aver contribuito ad appiccarlo: in realt\u00e0 si trattava di una manovra del Partito Nazista che voleva dimostrare la colpevolezza dei comunisti per poter cos\u00ec avere la possibilit\u00e0 di scatenare la repressione contro qualsiasi opposizione senza attirarsi le ire dell'opinione pubblica tedesca e internazionale.\nAl processo che ne segu\u00ec, Dimitrov dimostr\u00f2 che i comunisti erano estranei all'incendio e che legittimo era il sospetto che i veri colpevoli fossero Hitler, G\u00f6ring e Goebbels. Il procuratore generale, che per lunghi mesi aveva lavorato a fabbricare la falsa accusa, fu costretto nella sua requisitoria a proporre l'assoluzione per insufficienza di prove. Il 16 dicembre 1933 fu concesso a Dimitrov di pronunciare l'ultima dichiarazione dell'accusato:\nNel frattempo alcuni aviatori tedeschi che si trovavano in Russia furono arrestati: in cambio del loro rilascio, le autorit\u00e0 sovietiche vollero che a Dimitrov, Vasili Tanev e Blagoj Popov (anche loro coinvolti nel processo) fosse concesso di arrivare in URSS. Giunto in Unione Sovietica, Dimitrov ne ebbe la cittadinanza e nel 1934 venne nominato presidente del Comintern.\nLa politica dei Fronti popolari.\nDimitrov fu protagonista indiscusso, assieme a Togliatti, del VII Congresso del Comintern (estate 1935). Nel rapporto che tenne in quella occasione egli lanci\u00f2 la strategia dei fronti popolari, che avrebbe permesso ai partiti comunisti di combattere meglio il fascismo e si sarebbe rivelata determinante nello scontro mondiale che si concluder\u00e0 nel 1945 con la sconfitta del nazifascismo. Intanto il mandato di Dimitrov come segretario del Comintern termin\u00f2 nel 1943, allorch\u00e9 si decise lo scioglimento dell'organizzazione come segno distensivo verso gli alleati angloamericani e in vista della costruzione di un diverso ordine mondiale fondato sull'unit\u00e0 delle forze antifasciste.\nDopo la rivoluzione del 9 settembre 1944 (nel corso del quale il Fronte Patriottico da lui fondato nel 1942 rovesci\u00f2 il governo borghese del primo ministro Konstantin Muraviev) e la conclusione della seconda guerra mondiale, torn\u00f2 in Bulgaria e nel 1946 ne divenne primo ministro (succedendo a Kimon Georgiev), mantenendo la carica fino alla morte.\nDopo aver preso il potere, Dimitrov nazionalizz\u00f2 le banche e le imprese industriali e minerarie e collettivizz\u00f2 l'agricoltura.\nSulla morte, avvenuta a Mosca ufficialmente a causa di un ricovero ospedaliero, permane il mistero. Dimitrov mostr\u00f2 simpatia verso il nuovo corso della Jugoslavia di Tito, e per questo alcuni storici borghesi ipotizzano, senza prova alcuna, che Stalin non sia stato estraneo alla vicenda. Dopo la morte la salma rientr\u00f2 a Sofia dove venne costruito a tempo di record, come a Mosca per Lenin, un mausoleo che avrebbe ospitato il corpo di Dimitrov imbalsamato dal 1949 al 1990 quando, a seguito del crollo del regime comunista bulgaro, il mausoleo fu chiuso. Da quel momento i resti di Dimitrov riposano nel cimitero centrale di Sofia. Nel 1999 il mausoleo, ormai vuoto, fu demolito.\nImportante fu il ruolo che svolse nel tentativo di propugnare l'idea di diverse \"vie nazionali al socialismo\". Egli tent\u00f2 di slacciarsi dalle dure linee guida staliniste per lo sviluppo del comunismo, pensando che fosse necessario per ogni paese dell'est Europa un diverso sviluppo socialista, il quale non doveva essere necessariamente quello dettato dall'URSS. Nell'immediato dopoguerra ebbe una certa risonanza la sua teoria, il che port\u00f2 i paesi dell'est (Bulgaria, Romania, Ungheria, Polonia e Cecoslovacchia) a teorizzare una confederazione indipendente dall'URSS. Un ruolo preminente in questa alleanza veniva fornito dalla Jugoslavia di Tito.\nIn seguito, con la morte di Dimitrov e con la rottura delle relazioni diplomatiche tra la Jugoslavia e l'Unione Sovietica, i paesi dell'est Europa abbandonarono per sempre l'idea di una confederazione socialista indipendente dall'URSS, e nel 1955 aderirono al Patto di Varsavia.\nNel 1972 in suo onore venne rinominata la citt\u00e0 di Melekes, ora Dimitrovgrad.\nCuriosit\u00e0.\nIl compositore bulgaro Georgi Dimitrov (1904-1979), autore del secondo inno nazionale della Bulgaria, utilizzato proprio tra il 1949 e il 1951, \u00e8 soltanto un omonimo dell'uomo politico bulgaro. Tuttavia, a causa di tale omonimia "}
{"id": "613482", "revid": "26630", "url": "https://it.wikipedia.org/wiki?curid=613482", "title": "Enone", "text": ""}
{"id": "613483", "revid": "125847781", "url": "https://it.wikipedia.org/wiki?curid=613483", "title": "Nodosaurus textilis", "text": "Il nodosauro (Nodosaurus textilis ) era un dinosauro erbivoro vissuto all'inizio del Cretaceo superiore (Cenomaniano, circa 95 milioni di anni fa); i suoi resti sono stati rinvenuti in quello che oggi \u00e8 il Wyoming.\nDescrizione.\nConosciuto attraverso un solo scheletro parziale descritto da Othniel Charles Marsh nel 1889, il nodosauro \u00e8 per\u00f2 molto noto nella letteratura paleontologica in quanto \u00e8 l'esemplare che d\u00e0 il nome alla famiglia dei nodosauridi, ovvero i dinosauri corazzati vissuti principalmente nel Cretaceo sprovvisti di una mazza caudale ma dotati di lunghe spine ai fianchi. Scientificamente il nodosauro \u00e8 un dinosauro piuttosto oscuro, conosciuto imperfettamente e spesso ricostruito in modo errato: ad esempio, nelle ricostruzioni classiche il nodosauro \u00e8 sprovvisto delle caratteristiche spine laterali allungate, e anche la corazza stessa sembra \"leggera\". Il nodosauro, in ogni caso, \u00e8 caratterizzato da un insolito allungamento delle zampe posteriori e da una particolare \"trama\" della corazza dorsale. Altre specie spesso attribuite a \"Nodosaurus\", come \"N. coleii\", \"N. sternbergi\" e \"N. landerensis\", sono ora ritenute appartenere ad altri generi di nodosauridi o di forme simili."}
{"id": "613484", "revid": "1782831", "url": "https://it.wikipedia.org/wiki?curid=613484", "title": "Oddworld", "text": "Oddworld (dall'inglese \"odd world\", traducibile \"mondo strano\") \u00e8 una serie di videogiochi ideata dal team di sviluppo Oddworld Inhabitants, fondato nel 1994 da due veterani della computer grafica: Sherry McKenna e Lorne Lanning. Oddworld \u00e8 un pianeta immaginario con una superficie terrestre dieci volte pi\u00f9 ampia della Terra, ma nei giochi ne \u00e8 descritta solo una piccola parte; il continente principale \u00e8 Mudos, in cui si narrano le storie. Durante tutta la saga, Oddworld e i suoi abitanti dalla natura pacifica sono in pericolo di essere consumati da una sadica societ\u00e0 industriale.\nLa saga sarebbe stata originariamente composta da una pentalogia di titoli che avrebbero rispettivamente introdotto un nuovo protagonista e nuove specie; oltre ai due capitoli principali, un gioco \"bonus\" e uno spin-off, la pentalogia originale non \u00e8 mai stata portata a termine. Col rilancio della serie nel 2014 con \"\", il progetto della pentalogia \u00e8 stato riavviato, avendo stavolta come unico protagonista Abe. Tutti i giochi di \"Oddworld\" usciti finora hanno venduto pi\u00f9 di 15 milioni di copie. Una caratteristica originale di \"Oddworld\" \u00e8 il \"GameSpeak\" (Parlato), che permette al giocatore di comunicare con gli altri personaggi.\nTitoli.\nNuova serie.\nLa nuova serie, a differenza di quella originale che prevedeva un nuovo protagonista per ogni capitolo principale, si incentrer\u00e0 solo sul personaggio di Abe e sulla storia della rivoluzione dei suoi fratelli mudokon.\nTitoli non pubblicati.\nFangus.\nNell'aprile del 2005 il magazine \"Game Informer\" aveva rivelato il nome del nuovo protagonista della saga di Oddworld, Fangus. Guardando le fotografie rilasciate dalla rivista americana, si vedeva un personaggio dallo sguardo demoniaco, brutale, in un continente di Oddworld completamente deturpato e dai colori spenti.\nAl tempo il gioco non fu confermato, la rivista in questione aveva anche scritto un articolo dove si parlava della trama principale del gioco: Fangus \u00e8 un guardiano ricercato che riesce a scappare dai propri predatori da un quartiere all'altro, ma un giorno giungono degli invasori alieni, allora Fangus \u00e8 costretto per avere un'occasione di redimersi, ad assumere il ruolo di salvatore delle terre di Oddworld.\nNel frattempo la rabbia lo sta facendo lentamente impazzire, allora decide di affrettarsi a fermare i piani degli invasori prima che la sua ragione svanisca completamente. Il gioco era stato classificato per un pubblico maturo, era un titolo dalle tinte oscure, si era pensato a Majesco per la pubblicazione del gioco su Xbox.\nTrama.\nAbe, simpatico alieno, affetto da una grave sfortuna e poco spigliato nei movimenti, lavora come addetto alle pulizie per una fabbrica che produce snack, ricavati dalla carne di animali alieni come gli scrab e i paramiti. Con il passare del tempo queste razze di animali sono andate sempre pi\u00f9 vicino all'orlo dell'estinzione, cos\u00ec i dirigenti dei Mattatoi Ernia prendono la folle decisione di macellare i mudokon, che rappresentano la totalit\u00e0 degli impiegati nel mattatoio; ma non \u00e8 tutto, anche Abe \u00e8 un mudokon e appena capisce la fine orribile che i dirigenti vogliono far fare ai suoi simili, incomincia la sua difficile fuga per salvare i suoi sventurati compagni e distruggere per sempre i Mattatoi Ernia.\nDal secondo capitolo della pentalogia originale (ma terzo gioco prodotto), Abe sar\u00e0 accompagnato da Munch nelle sue avventure. Nel quarto gioco prodotto questi personaggi vengono temporaneamente abbandonati e viene introdotto il personaggio di Stranger.\nSpecie di Oddworld.\nLe specie native di Oddworld vivono in equilibrio e rispetto con la terra, le loro vite sono interamente basate sullo Spooce, una specie di valuta spirituale guadagnata grazie allo scambio energetico fra le creature. Sono creature intuitive e pratiche; i loro semplici bisogni e la loro onest\u00e0 li rende una preda facile per la rapace razza industriale. Le popolazioni native di Oddworld preferiscono stare sotto un cielo aperto, con la terra sotto i loro piedi, le loro case sono le foreste, le montagne e le paludi di Oddworld, lontani dall'inquinamento e dallo squallore industriale. La tipica specie nativa di Oddworld \u00e8 quella dei Mudokon.\nIdioti, schiavi, sacerdoti e cibo tutto in uno, i Mudokon erano la specie dominante di Oddworld, prima che il Magog Cartel li schiavizzasse e li facesse lavorare nelle sue fabbriche. Ma molto lontano, nelle terre ancora selvagge, dei Mudokon ancora liberi seguono gli antichi precetti, parlando la loro lingua melodica e spostando le montagne con i loro poteri psichici.\nI Tripedonti, invece, sono una razza molto socievole e gentile, e sono creature anfibie. I tripedonti sono molto stimati dai saddik per il valore medicinale dei loro polmoni e per le loro uova chiamate \"tripodiale\" (equivalenti al nostro caviale), che i Glukkon considerano una squisitezza.\nI grandi tripedonti un tempo solcavano i mari di Oddworld, chiamandosi l'un l'altro, con il loro linguaggio musicale.\nMunch \u00e8 attualmente l'ultimo della sua specie (tripedonti).\nNemici dei Mudokon sono i Glukkon, rappresentanti maggiori della razza degli industriali. Gli industriali di Oddworld hanno una cultura votata alla guerra verso la terra od ogni cosa viva su di essa, sono un popolo ingordo che ama il consumo e crede ciecamente nella meccanizzazione di ogni cosa, la cosa a cui tengono di pi\u00f9 sono i Moolah, la valuta nel continente Mudos di Oddworld, pur di racimolarne la maggior quantit\u00e0 non si fanno scrupolo di fare guerra fra di essi. Amano sfruttare ogni risorsa naturale del pianeta e schiavizzare i popoli pi\u00f9 deboli come hanno fatto con Mudokon; si avvalgono di veicoli e armi avanzate tecnologicamente.\nA queste grandi specie si aggiungono gli animali della fauna selvatica di Oddworld, i quali si trovano nella zona centrale; creature della natura, che desiderano solo mangiare o essere mangiate. Sono una dimostrazione della forza vitale di Oddworld, una volta creature prosperose nelle terre di Oddworld, ma adesso in via di estinzione per colpa della bramosit\u00e0 dei glukkon, sono delle creature aliene molto ambiziose, che minacciano il mondo per la loro presunzione. Le razze pi\u00f9 importanti sono gli Scrab, Elum, Paramiti, Fleeches, Slurgs, Sferoidi e Rats.\nPersonaggi.\nAbe \u00e8 il personaggio principale di tutta la saga di Oddworld. \u00c8 un Mudokon di 16 anni nato e cresciuto all'interno dei Mattatoi Ernia, dove \u00e8 lavoratore schiavizzato fino alla sua fuga nel primo titolo della saga.\nGeografia di Oddworld.\nOgni gioco nella serie ha avuto luogo nel continente di Mudos. \u00c8 il pi\u00f9 grande continente del mondo fantastico di Oddworld, e vi si possono trovare facilmente gli sferoidi e i Mudokon."}
{"id": "613485", "revid": "400694", "url": "https://it.wikipedia.org/wiki?curid=613485", "title": "Frottage", "text": "Il frottage (dal francese \"frotter\", strofinare) \u00e8 una pratica sessuale che consiste nello sfregamento dei genitali e delle zone erogene tra maschi, attuato reciprocamente o unilateralmente sul corpo di uno o pi\u00f9 \"partner\", nudi e senza penetrazione.\nDescrizione.\nIl \"frottage\" solitamente include il contatto tra i genitali ed \u00e8 la pi\u00f9 comune tra le altre pratiche sessuali senza penetrazione. Pu\u00f2 rientrare nei preliminari sessuali, o essere un modo per ottenere gratificazione sessuale, senza impegnarsi in un rapporto orale, vaginale o anale, come avviene per la masturbazione. Pu\u00f2 precedere e preparare l'intimit\u00e0 tra i \"partner\" o sostituire la penetrazione, anche per preservare la verginit\u00e0.\nIl termine \"frottage\" indicava anche una particolare parafilia, che spinge un soggetto ad attuare compulsivamente tale pratica sessuale con soggetti non consenzienti, di solito in luoghi pubblici affollati. Per tale comportamento, che pu\u00f2 configurare il reato di molestia, si preferisce parlare di \"frotteurismo\"."}
{"id": "613486", "revid": "22356", "url": "https://it.wikipedia.org/wiki?curid=613486", "title": "Nodosaurus", "text": ""}
{"id": "613494", "revid": "62748", "url": "https://it.wikipedia.org/wiki?curid=613494", "title": "Organuum", "text": ""}
{"id": "613503", "revid": "83531", "url": "https://it.wikipedia.org/wiki?curid=613503", "title": "Ferdi K\u00fcbler", "text": "Professionista dal 1940 al 1957, vinse un mondiale nel 1951, il Tour de France 1950 e due Liegi-Bastogne-Liegi. Passista eccezionale, era capace di vincere anche in volata.\nCarriera.\nNella sua carriera professionistica, iniziata nel 1940 e terminata nel 1957, fece subito vedere di avere buone doti nelle corse a tappe vincendo il Tour de Suisse 1942 (il primo dei suoi tre trionfi). Fu all'inizio degli anni cinquanta che ottenne i risultati pi\u00f9 importanti della sua carriera: proprio nel 1950 esord\u00ec gi\u00e0 trentunenne al Giro d'Italia, dove si classific\u00f2 quarto, e si aggiudic\u00f2 il Tour de France, approfittando anche del ritiro della nazionale azzurra, che era al comando della classifica con Fiorenzo Magni ed era favorita per il successo finale. L'anno successivo colse inoltre un altro prestigioso successo ai mondiali svoltisi a Varese, dove precedette in volata gli italiani Fiorenzo Magni e Antonio Bevilacqua.\nNegli anni successivi fu anche protagonista nelle classiche pi\u00f9 importanti, aggiudicandosi per due anni consecutivi la Liegi-Bastogne-Liegi e la Freccia Vallone nel 1951 e nel 1952 nonch\u00e9 la Milano-Torino nel 1956, quando aveva ormai 37 anni. Ha inoltre al suo attivo cinque titoli nazionali sia su strada e altri su pista.\nDopo il ritiro fu per alcuni anni direttore sportivo di squadre professionistiche in Italia e Svizzera. \u00c8 stato, fino al 29 dicembre 2016, il pi\u00f9 anziano ex-campione del mondo vivente."}
{"id": "613504", "revid": "461628", "url": "https://it.wikipedia.org/wiki?curid=613504", "title": "Luigi Di Liegro", "text": "Fond\u00f2 la Caritas diocesana di Roma e ne fu direttore dal 1980, oltre che Delegato Regionale Caritas per il Lazio.\nIl pensiero.\nA Di Liegro si devono i primi incontri tra associazioni con finalit\u00e0 simili tra cui la Comunit\u00e0 di Capodarco, l'Esercito della salvezza, la Comunit\u00e0 di Sant'Egidio, le Missionarie della carit\u00e0 di Madre Teresa di Calcutta e l'idea di creare una rete per combattere insieme l'emergenza sociale.\nIl suo pensiero era quello di ricostruire il tessuto sociale ed analizzarlo \"per capire dove aveva fallito\" e cercare di operare l\u00ec. Bisogna aiutare una persona prima che diventi \"senzatetto\"; dopo \u00e8 gi\u00e0 un fallimento per la comunit\u00e0; significa che si \u00e8 rotta la rete di solidariet\u00e0, ed \u00e8 l\u00ec che deve subentrare la carit\u00e0. Una persona non diventa senzatetto cos\u00ec per caso, ci sono delle cause psicosociali e ambientali, ed \u00e8 l\u00ec che bisogna operare. Spesso questo suo modo di operare si scontrava con i metodi tecnici ed aridi delle teorie psicosociali il cui primo atteggiamento riteneva essere quello di \"allontanare il disadattato dall'ambiente e metterlo in mano alle strutture pubbliche\": il \"danno enorme\", secondo la sua opinione, era proprio questo (soprattutto nel periodo della legge 180 che chiudeva i manicomi): le strutture sociali non c'erano e quelle che c'erano non erano pronte per assorbire la tipologia d'utenza.\nOpere.\nNonostante Di Liegro fosse contrario all'apertura di mense, perch\u00e9 ogni mensa sociale che si apriva, diceva, significa una sconfitta della societ\u00e0 benestante e capitalista, riusc\u00ec a coinvolgere il comune di Roma a prendersi carico del fenomeno del barbonismo, creando anche dei servizi sociali di pronto intervento come lo SPIS notturno o i centri di ascolto diurni.\nSotto la sua direzione nacque la Caritas diocesana di Roma e furono realizzate diverse strutture per far fronte al disagio sociale, tra cui:\nOnorificenze.\nNel 1998 gli \u00e8 stato conferito il Premio Nazionale Cultura della Pace \"alla memoria\"."}
{"id": "613507", "revid": "2030349", "url": "https://it.wikipedia.org/wiki?curid=613507", "title": "Campe", "text": "Campe \u00e8 una figura della mitologia greca, era la custode del Tartaro.\nCaratteristiche.\nAveva l'aspetto di una donna anziana per la met\u00e0 superiore, per la met\u00e0 inferiore di drago ricoperta di serpenti, come i suoi capelli. Dove si congiungono le due met\u00e0 la pelle ribolle e talvolta si formano teste di animali. Pu\u00f2 essere armata di due spade avvelenate. Rea predisse a Zeus che avrebbe potuto vincere la guerra contro i Titani e spodestare il padre Crono solo se si fosse alleato con i Ciclopi (Arge, Sterope e Bronte) che tempo addietro erano stati confinati nel Tartaro dallo stesso Crono. Questi li aveva utilizzati nella guerra contro Urano e in seguito se ne era sbarazzato temendo le loro abilit\u00e0 di fabbri di oggetti magici.\nZeus quindi decise di liberarli e uccise Campe, che si era opposta. Liber\u00f2 cos\u00ec i Ciclopi e gli Ecatonchiri. Secondo un'altra versione Zeus si limit\u00f2 ad ubriacarla per poi procedere all'apertura della prigione.\nCampe \u00e8 nominata anche nel libro \"\" come guardiana del centimane Briareo."}
{"id": "613508", "revid": "599013", "url": "https://it.wikipedia.org/wiki?curid=613508", "title": "Lw", "text": ""}
{"id": "613512", "revid": "44876", "url": "https://it.wikipedia.org/wiki?curid=613512", "title": "Campionato Nazionale Dilettanti 1992-1993", "text": "Il Campionato Nazionale Dilettanti 1992-1993 fu la 45\u00aa edizione del campionato di categoria e il V livello del calcio italiano. Fu la prima edizione sotto questo nome.\nStagione.\nAggiornamenti.\nL'Adelaide Nicastro non si iscrive al campionato e cede il titolo sportivo al Real Catanzaro.\nA completamento di organico vengono ammesse dall'Eccellenza il e il .\nFormula.\nSi conclude quest'anno la riforma dei campionato che riduce il numero delle partecipanti a 162, divise in 9 gironi. Venne ristabilita la regola che promuoveva nella categoria superiore ogni singola vincitrice del girone mentre retrocedevano in eccellenza le ultime tre.\nInoltre fu reintrodotto, dopo pi\u00f9 di trent'anni, lo Scudetto Dilettanti che veniva assegnato dopo una serie di sfide tra le prime classificate di ogni girone.\nGirone A.\nIl Nizza Millefonti \u00e8 una compagine di Torino.\nClassifica finale.\nLegenda:\nRegolamento:\nGirone B.\nL'Officine Bra S.Martino \u00e8 una rappresentativa della citt\u00e0 di San Martino Buon Albergo.&lt;br&gt;Il Cassano \u00e8 una rappresentativa di Cassano d'Adda.\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nCittadella e Lumezzane terminarono il campionato a pari punti. Si procedette quindi con uno spareggio.\nGirone C.\nLa Virtus Roteglia \u00e8 una rappresentativa della citt\u00e0 di Castellarano.\nClassifica finale.\nLegenda:\nRegolamento:\nNote:\nGirone D.\nIl San Lazzaro \u00e8 una rappresentativa della citt\u00e0 di San Lazzaro di Savena.&lt;br&gt;Il Centro del Mobile \u00e8 una compagine della citt\u00e0 di Brugnera.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nNote:\nGirone F.\nLa Spes Montesacro \u00e8 una rapprentativa della citt\u00e0 di Roma.&lt;br&gt;La Fucense \u00e8 una rappresentativa della citt\u00e0 di Trasacco.\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nTorres e L'Aquila terminarono il campionato a pari punti. Si procedette quindi con uno spareggio.\nGirone G.\nClassifica finale.\nLegenda:\nRegolamento:\nNote:\nGirone H.\nIl Casale Bonito \u00e8 una rappresentativa della citt\u00e0 di Casal di Principe.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nPoule scudetto.\nLe vincitrici dei nove gironi furono divise in tre gruppi da tre squadre ciascuno. La vincitrice di ogni gruppo accedeva al girone finale. Nel girone finale gli incontri duravano 45 minuti ognuno. Al termine di ogni partita conclusa in parit\u00e0 si procedeva con in rigori, senza tempi supplementari. Ogni vittoria nei 45' valeva 3 punti, la vittoria ai rigori 2, la sconfitta ai rigori 1.\nTruno eliminatorio.\nGruppo 1.\nLegenda:\nRegolamento:\nGruppo 2.\nLegenda:\nRegolamento:\nGruppo 3.\nLegenda:\nRegolamento:\n \nGruppo Finale.\nLegenda:\nRegolamento:"}
{"id": "613520", "revid": "1442080", "url": "https://it.wikipedia.org/wiki?curid=613520", "title": "Pitelli", "text": "Pitelli (; \"Pitei\" in ligure) \u00e8 il borgo pi\u00f9 grande del Comune della Spezia, posto al confine con i Comuni di Lerici e di Arcola.\nGeografia fisica.\nIl borgo, incluso nell'associazione \"Borghi autentici d'Italia\", \u00e8 situato in posizione particolarmente panoramica sulle colline orientali che sovrastano il golfo, contigua al parco regionale di Montemarcello. \n&lt;br&gt;Intorno al nucleo centrale, composto da case-torri con ingressi a volta, il borgo si sviluppa in un anello ottocentesco con facciate dipinte. \n&lt;br&gt;Negli anni settanta del XX secolo alcuni orti interni furono trasformati nell'attuale \"piazza degli Orti\", composta di tre terrazzamenti, diventata poi il nuovo centro della vita sociale del paese. \nUna nuova zona di edilizia economica-popolare denominata \"Monti Amoli\" \u00e8 stata urbanizzata all'inizio degli anni ottanta.\nUna fitta rete di sentieri numerati dal CAI collega il borgo con il mare.\nSotto il paese si trova una grotta naturale denominata \"tana dell'Oo\" (il termine \"Oo\" deriverebbe dal termine dialettale per \"lupo\" o \"orco\"). Si tratta di un invaso carsico, praticato anticamente come via di fuga in occasione delle incursioni saracene, e che sbocca in prossimit\u00e0 del rio Muggiano; dell'ambiente sono ancora praticabili le prime due stanze.\nStoria.\nIl nome.\nIl nome \u00e8 di origine incerta. Appare tuttavia probabile una derivazione dal personale latino \"Petill\"(\"i\")\"us\" o \"Petell\"(\"i\")\"us\", come per i toponimi toscani \"Piteglio\" e \"Pitigliano\". Alcune tradizioni locali fanno riferimento a una famiglia di consoli romani \"Pitillis\", che avrebbe risieduto in questa colonia ai bordi del mare.\nLe origini.\nAntichi insediamenti romani in riva al mare sono testimoniati dal rinvenimento dei resti di un'antica colonia.\nGi\u00e0 al XIII secolo risale il toponimo \"Vicus de Pitellio\", che corrisponderebbe ad un insediamento rurale sparso, disposto lungo l'originaria via di transito che collegava il borgo di Arcola a quello di San Bartolomeo sul mare.\nL'agglomerato costiero di \"San Bartolomeo\" (oggi scomparso, ma del quale \u00e8 rimasta la denominazione nel tratto di costa) fino alla seconda met\u00e0 del XV secolo era un fiorente scalo commerciale nel golfo spezzino: oltre al porto, ospitava una cappella dedicata ai santi Bartolomeo e Maria Maddalena con un \"Ospitale\" nel senso medievale del termine, cio\u00e8 un luogo di sosta e alloggio per i viandanti ed i pellegrini. \n&lt;br&gt;Sia l'antichissimo \"Hospitalis de centum clavibus\" che l'insediamento di San Bartolomeo furono abbandonati nel XVI secolo per i guasti prodotti dalle mareggiate, ma soprattutto per le pesanti scorrerie saracene che costrinsero la popolazione a fondare Pitelli, in luogo meno esposto.\nA Pitelli fu quindi trasferito anche il culto di San Bartolomeo dall\u2019antichissimo \"Ospitale de centum clavibus\".\nLo stemma del paese raffigura, infatti, tre navi saracene, tre fonti e tre colline, a simboleggiare l'origine della fondazione, le fonti termali presenti nel sottosuolo e le colline che ospitano il borgo.\nAl Cinquecento risale il primo luogo di culto nel paese di Pitelli, un antico piccolo oratorio tuttora esistente, che rispecchia le fattezze della chiesa costiera ereditandone l'intitolazione ai Santi Bartolomeo e Maria Maddalena.\nLa comunit\u00e0 di Pitelli gi\u00e0 nel Cinquecento si caratterizzava per una forte e chiara identit\u00e0 e rivendicava la propria autonomia nei confronti di Arcola. Non pochi furono nel tempo gli episodi di attrito tra le due comunit\u00e0, che preoccuparono il governo genovese.\nGi\u00e0 frazione della \"Pieve dei S.S. Stefano e Margherita\" di Arcola, Pitelli vedeva crescere progressivamente la propria popolazione e finalmente ottenne di essere costituita in parrocchia autonoma con Bolla del 1634. \n&lt;br&gt;Ben presto la popolazione crebbe ulteriormente e la piccola cappella non bastava pi\u00f9 per assolvere alle esigenze della comunit\u00e0: cos\u00ec il 26 luglio del 1734 fu consacrata l'odierna \"Parrocchiale di San Bartolomeo\".\nLa costruzione dei forti a difesa della base navale della Spezia e quindi delle strade carrabili che li collegava tra loro fece la fortuna di Pitelli. Il borgo si trovava infatti ben collegato ed in comoda posizione per raggiungere con breve cammino gli impianti industriali e cantieristici della costa. La conseguenza fu un forte incremento demografico e la trasformazione di Pitelli da borgo agricolo a paese \"operaio\".\nIl numero di abitanti crebbe in maniera sensibile grazie all'afflusso di operai chiamati alla costruzione del nuovo Arsenale Militare Marittimo della Spezia e dei forti militari; manodopera specializzata nella lavorazione della pietra giunse dalla vicina Versilia e da Carrara portando con s\u00e9 quelle concezioni politiche e sociali che influirono in seguito sulla nascita di associazioni di mutualit\u00e0 e solidariet\u00e0 tra operai e contadini.\nTra il XIX e il XX secolo.\nAlla fine dell'Ottocento a Pitelli nacquero il \"Club Operaio\", di ispirazione mazziniana, e la \"Societ\u00e0 di Mutuo Soccorso tra Operai\".\nIl 13 maggio 1894 Nicola Landi (a cui \u00e8 dedicata la stele in Piazza degli Orti ), a nome del circolo repubblicano collettivista di Pitelli, port\u00f2 l'adesione del circolo pitellese al 1\u00ba congresso del partito socialista ligure, svoltosi a Sampierdarena, ricevendo il plauso di Andrea Costa. Nel 1896 viene fondata la Societ\u00e0 anonima cooperativa di Pitelli che assumer\u00e0 in seguito il nome di Cooperativa Enrico Toti si fonder\u00e0 nella Alleanza cooperative spezzina e si render\u00e0 di nuovo autonoma ci la denominazione di cooperativa la pitellese \nNel 1897 viene fondata la Pubblica Assistenza. \nNel 1902 si costituir\u00e0 il Circolo Democratico Cristiano di Pitelli che dar\u00e0 origine alla societ\u00e0 di \"Mutuo Soccorso Cattolica S. Bartolomeo\" e che tre anni pi\u00f9 tardi aprir\u00e0 cooperativa. Nel dopoguerra dall\u2019esperienza della cooperativa cattolica di costituir\u00e0 la cooperativa La Rinascente\nNel 1908 una nutrita delegazione di volontari della Pubblica Assistenza si rec\u00f2 a prestare soccorso alla popolazione messinese colpita dal terremoto. Il re Vittorio Emanuele III confer\u00ec a tutti i membri della spedizione la medaglia d'argento al valor civile.\nIl 13 aprile 1916 Tommaso di Savoia, duca di Genova e luogotenente del re, firm\u00f2 il regio decreto che promuoveva ad ente morale la Pubblica Assistenza di Pitelli, richiesta che l'assemblea dei soci present\u00f2 gi\u00e0 dal 1911\nNel 1921 Gigino Cinelli, poi consigliere comunale a Milano, e altri giovani pitellesi parteciparono alla scissione di Livorno del Partito Socialista e fondarono il \"Circolo Giovanile Comunista di Pitelli\" del quale Cinelli fu eletto segretario .\nIl 28 settembre 1922 avvenne lo scoppio della polveriera di Falconara: le case di Pitelli ne furono scoperchiate e i massi provocarono gravissimi danni. \nI pitellesi decisero per\u00f2 di utilizzare il denaro che la citt\u00e0 di Genova aveva raccolto in loro sostegno per costruire le scuole elementari che tuttora portano il nome di \"Genova\" per ricordare l'amicizia e la solidariet\u00e0 ricevuta dalla popolazione.\nIl periodo fascista.\nNel 1928 la frazione di Pitelli fu distaccata dal Comune di Arcola e trasferita a quello di Spezia: alla ragione di ampliare il comune capoluogo si accompagnava la necessit\u00e0, per il regime fascista, di separare gli antifascisti arcolani da quelli pitellesi.\nPer tutto il ventennio fascista Pitelli fu sottoposta a vessazioni a causa della diffusa avversione nutrita dagli abitanti verso il regime; per la forte attivit\u00e0 antifascista degli operai del borgo, fu sciolta infatti la Societ\u00e0 di Mutuo Soccorso di origine laica, (che venne accorpata alla societ\u00e0 \"Unione fraterna\" della Spezia), e sorte analoga avrebbe avuto la societ\u00e0 cattolica se il parroco del paese non si fosse opposto con decisione, organizzando la protesta contro questa ipotesi.\nAncora oggi nella zona si ricorda e tramanda un celebre discorso pronunciato dal podest\u00e0 che suonava all'incirca in questi termini: \"Genti di Arcola e di Pitelli, se volete l'acqua in casa, scoperchiate i tetti\", affermazione forse collegata al fatto che alcuni antifascisti sfuggirono ad un rastrellamento perch\u00e9 nascosti nelle soffitte di alcune case, e quindi equivalente ad un invito ai cittadini alla delazione.\nRimane, inoltre, ancora vivo tra la popolazione il ricordo del 20 febbraio 1944, quando in seguito ad un rastrellamento decine di abitanti del luogo furono deportati nelle carceri genovesi.\nLuoghi di interesse.\nLa Chiesa di San Bartolomeo.\nLa chiesa di Pitelli, intitolata a San Bartolomeo apostolo, ha una semplice facciata marmorea a capanna; la caratterizzano tre statue di marmo bianco di Carrara che raffigurano la Vergine, San Bartolomeo e Sant'Antonio. \n&lt;br&gt;L'interno \u00e8 barocco, a navata unica, e conserva elementi di pregio.\nIl Crocifisso collocato nella chiesa parrocchiale il 10 maggio 1896 proviene dall'Oratorio del Santissimo Sacramento e risale alla prima met\u00e0 del Seicento. La scultura in legno \u00e8 ricavata da un unico tronco (di pioppo o tiglio) e comprende il dorso e le gambe, ad esclusione della testa e delle braccia, inserite ad incastro.\n&lt;br&gt;L'opera, molto originale per il territorio ligure, \u00e8 da attribuire, secondo il soprintendente per il patrimonio storico e artistico Pietro Donati, alla scuola dei \u00abBissonesi\u00bb, famiglie di scultori, architetti e marmorari originari di Bissone e di Campione d'Italia, che dal Quattrocento all'Ottocento sono state attive anche in Liguria. \n&lt;br&gt;L'appartenenza alla scuola bissonese si evince soprattutto per la particolare tecnica di graffiatura operata sulla doratura del perizoma che ne determina una \u201cesclusiva\u201d fantasia floreale. Dopo un recente restauro il crocifisso \u00e8 stato restituito alla comunit\u00e0 ed esposto nella chiesa.\nLa tradizione popolare sostiene che gli altari della chiesa fossero destinati alla pi\u00f9 ricca chiesa di San Lorenzo a Portovenere, ma che per un mancato pagamento furono dirottati alla chiesa di Pitelli. Negli anni cinquanta alcuni interventi di ristrutturazione hanno eliminato il pulpito in arenaria, modificato il campanile a cupola e hanno rivestito di travertino la facciata. \n&lt;br&gt;Di fronte alla chiesa il recupero della pavimentazione originale in arenaria ha messo in rilievo il mosaico di una colomba che reca un ramoscello di ulivo nel becco.\nAntico Oratorio.\nPrimo luogo di culto del paese, risale alla met\u00e0 del Cinquecento. Fu costruito lungo la strada principale che da Arcola conduceva all'antico ingresso del borgo, riproducendo le forme della cappella costiera di San Bartolomeo dei Cento Chiodi.\n&lt;br&gt;Inizialmente l'Oratorio dipendeva dalla Pieve di Arcola, ma nel 1634, dopo 50 anni dalla prima istanza indipendentista avanzata dalla popolazione, l'oratorio pitellese ottenne l'autonomia religiosa e la facolt\u00e0 di avere un proprio sacerdote che i Pitellesi mantennero autotassandosi volontariamente.\nAll'antico oratorio apparteneva il pregevole Crocifisso ligneo conservato nella Parrocchiale. \nVi \u00e8 anche una tela raffigurante una Crocifissione, risalente al 1590; nel cartiglio di dedica \u00e8 chiaramente scritto, in lingua latina, che il dipinto \u00e8 stato realizzato \"con il comune consenso degli uomini di Pitelli\".\nIl panorama sul golfo spezzino che si gode dal retro dell'edificio \u00e8 impagabile.\nIl Forte di Canarbino.\nSebbene il suo luogo sia incluso nel Comune di Arcola, il Forte di Canarbino \u00e8 posto sulla sommit\u00e0 del crinale che domina l'abitato. Si tratta di un forte militare del XVIII secolo che conserva ancora intatta tutta la struttura originaria, compresi i fossati e le mura di cinta. Il Forte fa parte del complesso sistema di fortificazione dell'Alta Via del Golfo Spezzino e viene oggi utilizzato come poligono di tiro.\nMonumento a Mazzini e Garibaldi.\nNel centro del paese, in piazza degli Orti, \u00e8 collocata una stele eretta nel XIX secolo dal club operaio locale in onore di Giuseppe Mazzini e di Giuseppe Garibaldi e per ricordare i confratelli defunti. Il monumento in origine era collocato nel vecchio cimitero, non pi\u00f9 utilizzato ma ancora visibile fuori dall'abitato. Il restauro del monumento \u00e8 avvenuto ad opera degli eredi di Nicola Landi.\nCultura.\nLa partecipazione politica delle donne \u00e8 sempre stata una peculiarit\u00e0 del borgo di Pitelli, i cittadini di uno e dell\u2019altro sesso potevano far parte delle cooperative gi\u00e0 a fine 800 tanto che gi\u00e0 nei primi anni del Novecento era ammessa e rilevante la presenza femminile sia nelle due Societ\u00e0 di Mutuo Soccorso, quella laica e quella cattolica, sia nella Pubblica Assistenza. Nel dopoguerra, poi, si \u00e8 dimostrato molto forte e attivo il movimento comunista dell'Unione Donne Italiane.\nGastronomia.\nTra i piatti caratteristici del borgo si possono annoverare:\nTipici inoltre i muscoli e calamari ripieni e il \"polpo all'inferno\".\nTradizionalmente la propriet\u00e0 agricola, peraltro molto frammentata, consentiva un utilizzo intensivo della coltivazione di ulivi, vigneti e prodotti orticoli come la \"patata rossa\". \n&lt;br&gt;Ubaldo Mazzini, storico spezzino, lodava quello di Pitelli come il vino migliore delle colline che sovrastano Spezia."}
{"id": "613523", "revid": "1478239", "url": "https://it.wikipedia.org/wiki?curid=613523", "title": "Trasposone", "text": "Si definiscono trasposoni alcuni elementi genetici presenti nei genomi di procarioti ed eucarioti, capaci di spostarsi da una posizione all'altra del genoma. In particolare nei procarioti essi possono spostarsi in posizioni nuove nel medesimo cromosoma (perch\u00e9 unico) oppure su plasmidi o fagi, mentre negli eucarioti essi possono spostarsi sia in posizioni diverse sullo stesso cromosoma sia su cromosomi differenti. Essi fanno parte degli elementi trasponibili, assieme alle sequenze di inserzione (IS).\nQuesto processo di trasferimento \u00e8 noto come trasposizione e richiede la presenza di siti per la ricombinazione del DNA, posti sia sul trasposone che sul cromosoma bersaglio, e l'azione di specifici enzimi, detti trasposasi. In seguito alla trasposizione si pu\u00f2 avere l'inattivazione funzionale di un gene, nel caso in cui il trasposone si inserisca in questo gene, o la modificazione dei livelli di espressione di un gene, nel caso in cui il trasposone si inserisca nel promotore del gene.\nTrasposoni procarioti.\nI trasposoni procariotici contengono tutti i geni necessari all'integrazione e all'escissione dal genoma. In pi\u00f9, contengono anche dei geni aggiuntivi con funzione diversa (resistenza agli antibiotici e capacit\u00e0 di sintetizzare una particolare molecola). Nello specifico, i trasposoni batterici, sono in grado sia di spostarsi in posizioni diverse nel cromosoma batterico (a differenza di quelli eucariotici che presentano un sito unico), sia di integrarsi in un plasmide. I trasposoni batterici appartengono a due classi: trasposoni complessi o composti (detti anche di 'classe I') e trasposoni semplici (di 'classe II'):\nMeccanismi di trasposizione nei procarioti.\nEsistono diversi modelli per spiegare i meccanismi di trasposizione dei trasposoni procariotici. I due pi\u00f9 accreditati sono il modello replicativo e quello non-replicativo:\nUn altro tipo di trasposizione \u00e8 quella conservativa, che prevede il taglio netto delle estremit\u00e0 del trasposone e un taglio netto nel DNA ricevente. Il trasposone viene cos\u00ec integrato senza formare ripetizioni fiancheggianti dirette.\nRuolo dei trasposoni nei plasmidi.\nI plasmidi possono contenere numerosi e vari siti bersaglio dei trasposoni. Di conseguenza, i trasposoni migrano frequentemente tra i plasmidi. Degno di nota \u00e8 il fatto che molti trasposoni contengano geni che conferiscono antibiotico-resistenza. Quando traslocano da un plasmide ad un altro, quindi, i geni implicati nella resistenza vengono introdotti nel plasmide bersaglio, generando un plasmide di resistenza(R). I plasmidi caratterizzati da multifarmaco-resistenza possono originarsi per accumulo di trasposoni in un plasmide. Molti plasmidi R sono in grado di migrare da una cellula a un'altra durante il processo di coniugazione, mediante il quale i geni di resistenza vengono dispersi all'interno della popolazione. Infine, dato che anche i trasposoni migrano tra plasmidi e cromosomi, i geni che contribuiscono alla farmaco-resistenza possono essere scambiati tra queste due molecole, favorendo un'ulteriore diffusione della resistenza antibiotica. Alcuni trasposoni sono provvisti di geni implicati nel trasferimento e possono migrare tra batteri attraverso un processo di coniugazione. Un esempio ben studiato di trasposone coniugativo \u00e8 rappresentato dal Tn\"916\" di \"Enterococcus faecalis\". Anche se Tn\"916\" non \u00e8 in grado di replicarsi autonomamente, pu\u00f2 trasferirsi da \"E. faecalis\" ad un gran numero di organismi riceventi ed integrarsi all'interno dei loro cromosomi. Essendo provvisto di un gene per la resistenza alla tetraciclina, anche questo trasposone coniugativo diffonde la farmaco-resistenza.\nTrasposoni eucarioti.\nI trasposoni degli eucarioti sono molto simili, per struttura, a quelli procarioti. Possiedono geni che codificano per le proteine necessarie per la trasposizione e che permettono loro di excidersi e reintegrarsi in vari luoghi del genoma. Oltre ai geni coinvolti nei processi di trasposizione, la maggior parte di essi possiede anche numerosi altri geni, la cui funzione, per\u00f2, \u00e8 in larga parte ancora ignota. Essi infatti, come i trasposoni procariotici, possono essere la causa di mutazioni genetiche, inserendosi all'interno di geni funzionali e alterandone, o impedendone, le normali funzioni. Sono stati scoperti trasposoni praticamente in tutti gli organismi eucarioti, ma i pi\u00f9 studiati sono quelli delle piante (particolarmente del mais), del moscerino della frutta e dell'uomo. \nTrasposoni delle piante.\nI trasposoni vegetali si distinguono in due tipi, o elementi, principali: gli elementi autonomi e gli elementi non autonomi.\nLa trasposizione dei trasposoni vegetali \u00e8 sempre conservativa: ci\u00f2 significa dunque che, quando uno di essi traspone, non si replica e non lascia una copia nella posizione cromosomica in cui si trovava precedentemente. La trasposizione avviene solo durante la replicazione del cromosoma in cui si trova il trasposone.\nTrasposoni umani.\nI trasposoni umani maggiormente studiati sono i retrotrasposoni, ovvero trasposoni che si spostano mediante un intermedio a RNA: il retrotrasposone, costituito comunque da un filamento di DNA inserito in un cromosoma, si replica in un filamento di RNA (mediante trascrizione) e, questo filamento, viene poi copiato a sua volta in uno a DNA, capace di integrarsi in una nuova posizione del genoma.\nStudi hanno dimostrato che alcune particolari famiglie di brevi e lunghe sequenze ripetute del genoma umano mostrano propriet\u00e0 di trasposizione, in particolare la famiglia denominata Alu, una particolare sequenza altamente ripetuta che si ritrova con frequenza nel genoma. Questi trasposoni sono stati oggetto di studi come sospette cause di mutazioni responsabili di malattie genetiche, come la neurofibromatosi, ma un loro reale coinvolgimento in questa e in altre patologie non ha ancora avuto un riscontro definitivo.\nTrasposoni come mutageni.\nI trasposoni possono causare mutazioni genetiche correlate o meno ad alterazioni dell'espressione genica. Per esempio il trasposone (o retrotrasposone) pu\u00f2 inserirsi in diverse regioni codificanti del genoma, modificandone il frame di lettura, oppure nelle sequenze regolatrici del promotore, alterandone la sequenza e impedendone cos\u00ec il riconoscimento da parte dei fattori di trascrizione. L'inserimento del trasposone per\u00f2 non \u00e8 un meccanismo irreversibile, infatti il trasposone pu\u00f2 excidere e il gap che si forma non viene riparato correttamente conferendo risultati deleteri per l'espressione del gene. Questo per\u00f2 non \u00e8 sempre vero in quanto, se il gap che si forma viene correttamente riparato, l'espressione genica viene ripristinata e di conseguenza anche la sua funzione. Il processo di trasposizione \u00e8 anche uno delle maggiori cause di duplicazione cromosomica. Infatti copie multiple della stessa sequenza, come la sequenza Alu, possono compromettere il corretto appaiamento dei cromosomi durante la meiosi, provocando crossing over errati.\nSe invece l'inserimento del trasposone avviene in sequenze non significative non si hanno conseguenze fenotipiche. \nVi sono diverse malattie che possono essere causate dall'azione dei trasposoni come l'emofilia, l'immunodeficienza, la porfiria, la distrofia muscolare e alcuni tipi di cancro. \nInoltre, molti trasposoni possiedono promotori che permettono la loro trascrizione durante il processo di trasposizione. Questi promotori possono causare l'espressione eccessiva dei geni vicini, causando fenotipi anormali.\nBarbara McClintock e la scoperta dei trasposoni.\nLa biologa americana Barbara McClintock, premio Nobel nel 1983, si dedic\u00f2 allo studio dei trasposoni negli anni quaranta e cinquanta, mentre lavorava come ricercatrice al Carnegie Institute. Nei suoi esperimenti iniziali, concentr\u00f2 la sua attenzione su quelle cariossidi che, invece di presentare una colorazione uniforme (o completamente viola o completamente incolore), erano caratterizzate dalla presenza di macchie di colore diverso su una base incolore. A quel tempo si sapeva che i geni del mais potevano presentare due forme diverse (alleli): uno, chiamato C, responsabile della colorazione viola, e il suo mutante, chiamato c, a cui si doveva la cariosside incolore. La McClintock scopr\u00ec che la colorazione a macchie delle cariossidi era legata al fatto che, in alcuni casi, durante lo sviluppo della stessa, l'allele mutato c (incolore) poteva trasformarsi (revertare) nel suo allele originario C (colore) originando la macchia. \nScopr\u00ec, inoltre, che questa mutazione era causata da un \"elemento mobile\" (che oggi sappiamo essere un trasposone) che, se presente nel gene C, ne causa la mutazione in c (rendendolo, in pratica, incapace di produrre il pigmento colorato) e che, durante lo sviluppo della cariosside, da questi poteva essere trasposto (exciso) revertando c in C e rendendolo cos\u00ec nuovamente capace di produrre il pigmento. La McClintock chiam\u00f2 questo elemento mobile Ds (dissociatore), oggi identificato come trasposone non autonomo. \nInoltre, dimostr\u00f2 che perch\u00e9 l'elemento Ds potesse trasporre ed excidersi dal gene era necessaria la contemporanea presenza di un altro elemento mobile, che chiam\u00f2 Ac (attivatore) e che oggi sappiamo essere il trasposone autonomo. Questi furono i primi due esempi di trasposoni descritti; il merito di Barbara McClintock fu di averne dimostrato l'esistenza in un'epoca in cui il genoma veniva considerato un'entit\u00e0 assolutamente immobile.\nSignificato evolutivo dei trasposoni.\nL'evoluzione dei trasposoni e l'effetto che questi hanno nel genoma \u00e8 un campo di studi ancora aperto e oggetto di numerose discussioni.\nI trasposoni sono stati scoperti in organismi viventi appartenenti ai phyla pi\u00f9 diversi. Ci\u00f2 ha permesso di ipotizzare che siano comparsi nell'ultimo antenato comune universale dei regni viventi oggi presenti. Altre ipotesi differenti sono che i trasposoni possano essere comparsi pi\u00f9 volte indipendentemente in organismi diversi, o ancora, che siano comparsi una singola volta e che si siano poi diffusi tra i diversi phyla mediante trasferimento genetico orizzontale. Si ritiene che all'origine fossero dei virus, poi integratisi nel patrimonio genetico, analogamente ad altri agenti virali (come ad esempio profago o provirus; un esempio di provirus a tutti familiare \u00e8 l'Herpesvirus umano). \nSebbene i trasposoni possano, a volte, conferire dei vantaggi ai loro organismi ospiti, vengono comunque generalmente considerati come elementi autonomi di DNA parassita, capaci di esistere all'interno del genoma di una cellula. Fra i vantaggi, risulta molto significativa la loro funzione nell'embriogenesi dei mammiferi. In effetti, l'evoluzione della gravidanza nei mammiferi ancestrali ha richiesto l'espressione nell'utero di migliaia di geni che in precedenza erano attivi con funzioni differenti solo in altri organi, ma ha anche richiesto il silenziamento locale di geni del sistema immunitario. Questo processo \u00e8 stato possibile solo grazie alla presenza di alcuni parassiti genetici, i trasposoni.Oltre a questo, una ricerca di alcuni genetisti dell\u2019universit\u00e0 dello Utah guidati da Edward Chuong ha scoperto che alcuni trasposoni, incorporati nel nostro patrimonio genetico circa 40-60 milioni di anni fa, sono capaci di riconfigurare e attivare le reti di regolazione genica implicate nel sistema immunitario. Per certi versi, come accennato, i trasposoni possono essere considerati affini ai virus. Virus e trasposoni condividono inoltre diversi aspetti nella composizione del genoma e nelle capacit\u00e0 biochimiche, il che ha portato molti scienziati ad avanzare l'ipotesi che possano derivare da un progenitore comune.\nPoich\u00e9 una troppo elevata attivit\u00e0 di trasposizione pu\u00f2 distruggere il genoma, molti organismi hanno sviluppato diversi meccanismi per poter ridurre la trasposizione a livelli accettabili. Ad esempio, i batteri possono sopportare delezioni anche piuttosto estese, per rimuovere trasposoni e DNA retrovirali dai loro genomi, mentre gli eucarioti potrebbero aver evoluto il meccanismo della interferenza a RNA anche come un modo per ridurre l'attivit\u00e0 di trasposizione: \u00e8 stato infatti dimostrato che nel nematode \"Caenorhabditis elegans\" alcuni geni necessari per l'interferenza a RNA permettono la riduzione dell'attivit\u00e0 dei trasposoni."}
{"id": "613524", "revid": "123150429", "url": "https://it.wikipedia.org/wiki?curid=613524", "title": "Home video", "text": "Home video (dall'inglese \"home\" - casa propria - e \"video\") \u00e8 l'espressione con cui si individua la gamma dei prodotti, variegata per tipo di supporto di memoria e per tecnologia di riproduzione, che permettono la fruizione in ambito domestico, o comunque privato, di opere audiovisive.\nI supporti.\n\"Home video\" \u00e8 stato a lungo sinonimo di videocassetta, quale supporto audiovisivo domestico prima unico e poi pi\u00f9 diffuso al mondo, seppure in formati differenti (sia fisici sia a livello di codifica delle informazioni), come Betamax (sviluppato da Sony e distribuito a partire dal 1975) e VHS (sviluppato da JVC e distribuito a partire dal 1976). A partire dai primi anni '80 inizi\u00f2 a diffondersi, nell'ambito delle telecamere e solo parzialmente in quello dei videoregistratori, il formato VHS-C (creato anche questo dalla JVC): si trattava di un formato che usava lo stesso tipo di nastro delle VHS, con cui era compatibile tramite adattatori meccanici, ma dalla lunghezza solitamente minore e rinchiuso in una cassetta di dimensioni ridotte. In alcuni mercati ebbe una certa diffusione anche il laserdisc, un supporto ottico analogico, delle dimensioni simili a quelle di un 33 giri, introdotto alla fine degli anni '70 del XX secolo dalla Music Corporation of America, che venne impiegato anche per realizzare videogiochi, sotto forma di filmati interattivi collegati tra di loro.\nL'obsolescenza dei supporti analogici su banda magnetica (e quindi anche delle videocassette) e gli elevati costi di produzione dei laserdisc, hanno lasciato spazio ai pi\u00f9 versatili supporti ottici digitali, facendo s\u00ec che questi affiancassero e poi sorpassassero in diffusione i precedenti. Tra i supporti digitali ottici i pi\u00f9 diffusi sono stati:\nI supporti ottici digitali convivono con i servizi interattivi della televisione (\"video on demand\", in sigla VOD) e i contenuti multimediali, gratuiti o a pagamento, fruibili \"on-line\". I prodotti \"home video\" offrono generalmente contenuti extra (ad esempio scene tagliate, interviste agli autori dell'opera o ai componenti del \"cast\"), e consentono di scegliere la lingua dell'audio e se visualizzare o meno i sottotitoli.\n\"Home entertainment\".\nPrima che nascesse l\"home video\", i film non venivano visti dal pubblico dopo l'uscita nelle sale cinematografiche, a meno che non godessero di un secondo passaggio cinematografico o non andassero in onda sulle reti televisive. Analogamente le fiction televisive, dopo la prima visione, erano fruibili solo in replica.\nL\"home video\" permette la distribuzione dei film, per la vendita e poi per il noleggio, a breve distanza dall'uscita nelle sale. L'intervallo temporale, che le \"major\" ritengono necessario per evitare la circolazione di copie pirata che danneggi gli incassi cinematografici, si \u00e8 andato progressivamente riducendo, fino alla sperimentazione dell'uscita contemporanea nelle sale, in \"home video\" e in \"pay TV\".\nCon la crescita del mercato \"home video\", alle opere cinematografiche si \u00e8 aggiunta la distribuzione dei prodotti realizzati per la televisione. Il circuito dell\"home video\" \u00e8 anche il canale esclusivo di distribuzione dei prodotti ritenuti non remunerativi nelle sale: \u00e8 la cosiddetta distribuzione \"direct-to-video\".\nL\"home video\" ha permesso la riedizione e ha stimolato il restauro (anche per adattamento ai formati multimediali correnti) di opere cinematografiche o televisive di valore artistico-culturale o di culto. Ha inoltre rinnovato l'interesse per generi cinematografici ritenuti minori come il poliziottesco e la commedia sexy all'italiana.\nPer quanto riguarda le fiction televisive, l\"home video\" ha permesso sia la pubblicazione di fiction di grandissima popolarit\u00e0, come \"I Cesaroni\" e \"Don Matteo\", sia la pubblicazione di fiction segu\u00ecte da un pubblico meno vasto, come \"Crimini\" e \"L'ispettore Coliandro\".\nUn altro genere di opera audiovisiva che ha successo nel mercato \"home video\" \u00e8 l'animazione: nonostante i numerosi passaggi televisivi, molte serie animate vengono comunque pubblicate in \"home video\". Grazie a questa tecnologia, l'opera \u00e8 visibile in maniera integrale, priva degli eventuali adattamenti o censure operati dalle televisioni, e comprensiva delle sigle di apertura e di chiusura originali che generalmente vengono tagliate nei passaggi televisivi per motivi di tempo. C'\u00e8 da sottolineare anche che molti \"anime\" distribuiti in \"home video\" sono ormai scomparsi dai palinsesti delle emittenti televisive, come ad esempio \"L'Uomo Tigre\" o \"Ranma \u00bd\" e \"City Hunter\" che non vengono mandati in onda da molto tempo.\nUn riscontro notevole nell\"home video\" \u00e8 avuto anche dai cartoni animati rivolti a un pubblico infantile o alle famiglie, spesso trasmessi dalle \"pay TV\" ma assenti o poco presenti nella programmazione delle reti gratuite, come ad esempio i \"Walt Disney Platinum e Diamond Editions\".\nDistribuzione.\nI prodotti \"home video\" erano distribuiti quasi esclusivamente nelle videoteche. Attualmente sono rimasti pochissimi negozi fisici specializzati in \"home video\", a causa dell'affermazione dei negozi online come Amazon.com e IBS: i prodotti \"home video\" vengono commercializzati principalmente sul \"web\" oppure presso gli ipermercati.\nDiverso \u00e8 il caso dei prodotti \"home video\" distribuiti nelle edicole, soprattutto con collane economiche, talvolta allegate a riviste e quotidiani. Si tratta di edizioni diverse da quelle commercializzate nei negozi. Un esempio \u00e8 la serie animata \"Sampei\": nel 2014 usc\u00ec nelle edicole l'edizione DVD \"deluxe\" in allegato a \"La Gazzetta dello Sport\", dopo svariati anni di assenza dai palinsesti televisivi, ed era un'edizione pi\u00f9 economica rispetto a quella che venne pubblicata nei negozi negli anni precedenti, un'edizione differente nei colori e nella ripartizione degli episodi nei vari dischi."}
{"id": "613529", "revid": "287204", "url": "https://it.wikipedia.org/wiki?curid=613529", "title": "Fabio Simplicio", "text": ""}
{"id": "613532", "revid": "599013", "url": "https://it.wikipedia.org/wiki?curid=613532", "title": "Ly", "text": ""}
{"id": "613537", "revid": "287204", "url": "https://it.wikipedia.org/wiki?curid=613537", "title": "Right Where You Want Me", "text": "Right Where You Want Me \u00e8 il secondo album in studio di Jesse McCartney, pubblicato nel settembre 2006.\nL'album.\nIl disco ha visto la collaborazione di Kara DioGuardi (gi\u00e0 al lavoro con Gwen Stefani e Kelly Clarkson), John Shanks (anche lui al lavoro, ma con Alanis Morissette e Sheryl Crow) e Greg Wells (Impegnato con Pink (cantante)).\nL'album \u00e8 stato anticipato dall'omonimo singolo. Il 3 agosto 2006 Jesse McCartney ha presentato il suo album in anteprima mondiale al programma di MTV, Total Request Live negli Stati Uniti d'America.\nTracce.\nTraccia bonus\nBest Buy Exclusive Bonus Track\nTarget Exclusive Bonus Track\nWal-Mart Exclusive Bonus Track\niTunes Italy Exclusive Bonus Track\nAsia Exclusive CD+AVCD Special Edition\nTaiwan Exclusive CD+DVD Special Edition (Re-release)"}
{"id": "613541", "revid": "599013", "url": "https://it.wikipedia.org/wiki?curid=613541", "title": "Lz", "text": ""}
{"id": "613543", "revid": "287204", "url": "https://it.wikipedia.org/wiki?curid=613543", "title": "Edward Titchener", "text": "Egli affermava che la mente fosse la struttura risultante dalle somma di molteplici elementi: la filosofia strutturalista vuole, infatti, studiare gli elementi di base che compongono la psiche.\nLa psicologia strutturalista di Titchener.\nLa psicologia ha per oggetto l'esperienza come la fisica. La sola differenza tra fisica e psicologia sta nel fatto che la fisica studia l'esperienza in quanto indipendente dal soggetto esperiente, mentre la psicologia studia l'esperienza in quanto dipendente dal soggetto esperiente. \nAd esempio, lo spazio e il tempo sono oggetto tanto dell'indagine fisica quanto dell'indagine psicologica, ma mentre nel primo caso essi hanno un valore costante in relazione all'osservatore, nel secondo caso essi dipendono dalle condizioni soggettive dell'osservatore stesso (psicologicamente parlando, cinquanta minuti possono essere pi\u00f9 lunghi di un'ora, o millecento metri pi\u00f9 brevi di un chilometro). \nMente e coscienza sono le categorie generali che si riferiscono all'esperienza umana immediata: la mente \u00e8 la somma di tutti i processi mentali che hanno luogo nella vita dell'individuo; la coscienza \u00e8 la somma di tutti i processi mentali che hanno luogo \"hic et nunc\", in un determinato momento della vita dell'individuo.\nTitchener considera l'Io o il S\u00e9 una dimensione non sottoponibile all'indagine sperimentale, e quindi estranea alla psicologia scientifica. \nLo scopo dell'indagine psicologica consiste nel descrivere i contenuti della coscienza e nell'evidenziare le leggi che presiedono al loro combinarsi e al loro susseguirsi. La psicologia titcheneriana \u00e8 pertanto eminentemente descrittiva; la spiegazione dei contenuti coscienti, in \ntermini motivazionali, istintuali, \u00e8 esplicitamente demandata alla fisiologia e alla biologia generale, cio\u00e8 a settori di indagine estranei alla psicologia. \nRimane da dire il perch\u00e9 del termine strutturalismo. \nNel linguaggio Titcheneriano la struttura mentale \u00e8 il complesso risultato della somma di molteplici elementi coscienti semplici; come una sorta di mosaico; scopo dell'indagine psicologica \u00e8 la scomposizione e ricomposizione analitica dei pezzi. \nI tre elementi della coscienza.\nL'esperienza cosciente si presenta sotto forma di percezioni, di idee, di emozioni o sentimenti. \nL'interesse analitico dello psicologo \u00e8 rivolto a: \nDei tre elementi, la sensazione \u00e8 quello pi\u00f9 importante e ricorrente. Essa corrispondente allo stato di coscienza che nasce al momento della stimolazione di un organo sensoriale periferico. \nOltre a quelle relative ai cinque sensi (vista, udito, olfatto, gusto, tatto), Titchener sottolinea l'esistenza delle sensazioni cinestetiche che provengono dai nostri tendini, muscoli e giunture. \nL'elemento immagine compare in processi mentali relativi a esperienze non attuali, come i ricordi e le anticipazioni del futuro. \nIl rapporto tra immagine e sensazione \u00e8 semplice e diretto: quando un organo sensoriale periferico \u00e8 stato stimolato pi\u00f9 volte (per esempio, abbiamo visto pi\u00f9 volte il colore blu), si instaura nel cervello uno stato di eccitazione centrale che pu\u00f2 sostituire la stimolazione periferica e produrre l'immagine al posto della sensazione (per esempio vediamo il colore blu con gli occhi della mente). \nL'elemento stati affettivi \u00e8 costitutivo delle emozioni e dei sentimenti, quali l'amore, l'odio, la gioia e la tristezza. Come l'immagine, anch'esso \u00e8 molto simile alla sensazione; in particolare, tanto gli stati affettivi quanto le sensazioni si stemperano qualora vengano ripetuti. Se teniamo una mano immersa in acqua tiepida, la sensazione iniziale di calore diminuisce progressivamente, con l'adattarsi della temperatura della pelle alla temperatura dell'acqua; analogamente, se ascoltiamo pi\u00f9 volte di seguito un brano musicale di nostro gradimento, lo stato affettivo di piacere tende progressivamente a scomparire. La fame per esempio \u00e8 il risultato della somma di sensazioni e stati affettivi di varia natura.\nGli attributi fondamentali della sensazione e dell'immagine sono quattro: \nGli stati affettivi possiedono solo gli attributi della qualit\u00e0, della intensit\u00e0 e della durata, cio\u00e8 manca loro l'attributo della chiarezza: difatti se ci concentriamo sulle nostre sensazioni riusciamo a renderle sempre chiare, mentre se ci concentriamo sui nostri stati affettivi otteniamo l'effetto opposto, cio\u00e8 li dissolviamo. Fra le sensazioni e le immagini da un lato e gli stati affettivi dall'altro esiste poi un'ulteriore differenza: mentre i secondi sono sempre e necessariamente o piacevoli o spiacevoli, le prime sfuggono a questa legge del contrasto. \nIl metodo: l'introspezione.\nCome la fisica, la psicologia procede mediante osservazione empirica. Nella fisica, l'osservazione empirica \u00e8 un'ispezione rivolta ai contenuti del mondo esterno, nella psicologia essa \u00e8 un'introspezione rivolta ai contenuti della coscienza individuale. L'introspezione \u00e8 l'unico metodo che caratterizza la psicologia rispetto alle altre scienze. I dati empirici oggettivi (rilevabili dall'esterno del soggetto, come i comportamenti) diventano psicologici soltanto se e nella misura in cui possono essere interpretati alla luce dell'introspezione. \nNelle intenzioni di Titchener, questo introspezionismo sperimentalistico \u00e8 il vero unico criterio che differenzia la psicologia scientifica dalla psicologia razionale pre-scientifica. \nLo psicologo introspezionista deve seguire due norme fondamentali: "}
{"id": "613546", "revid": "92757", "url": "https://it.wikipedia.org/wiki?curid=613546", "title": "Granulociti neutrofili", "text": ""}
{"id": "613548", "revid": "124123", "url": "https://it.wikipedia.org/wiki?curid=613548", "title": "Joaqu\u00edn Maur\u00edn", "text": " Attivista comunista, \u00e8 stato leader del Blocco Operaio e Contadino (\"Bloc Obrer i Camperol\", \"BOC\") e del Partito Operaio di Unificazione Marxista (\"Partit Obrer d'Unificaci\u00f3 Marxista\", \"POUM\"). Fu attivo principalmente in Catalogna.\nCatturato durante la guerra civile spagnola dalle forze franchiste, rimase in prigione fino al 1944."}
{"id": "613549", "revid": "1573940", "url": "https://it.wikipedia.org/wiki?curid=613549", "title": "Au\u00f0r", "text": "Au\u00f0r o Au\u00f0i il ricco \u00e8 un personaggio della mitologia norrena, menzionato solamente da Snorri Sturluson. Nella sua Edda in prosa, \u00e8 presentato come essere il figlio di N\u00f3tt e Naglfari e nell'Heimskringla \u00e8 il padre di una ragazza che ha sposato un re di Svezia di nome Visbur. In entrambi i casi \u00e8 poco di pi\u00f9 di un nome in una genealogia e non \u00e8 detto che entrambe le opere si riferiscano allo stesso personaggio.\n\u00c8 cos\u00ec citato nell'Edda in prosa, al canto 10:\nL'interpretazione del significato del nome di Au\u00f0r \u00e8 problematica. In norreno \"au\u00f0r\" significa innanzitutto \"ricchezza\" (parallelamente al gotico \"auds\" \"felicit\u00e0\", anglosassone \"e\u0101d\" \"ricchezza\"), con tutte le implicazioni relative al concetto di abbondanza e fertilit\u00e0. Nel linguaggio poetico pu\u00f2 assumere il significato di \"fato\", \"destino\" (nel verso \"f\u00e1 au\u00f0ar\" \"morire\"). Come aggettivo, \"au\u00f0r\" vuol dire invece \"deserto\", \"vuoto\", \"desolato\" (parallelamente al gotico \"au\u00fes\" \"solitario\", \"deserto\", anglosassone \"\"ydan\" ed \"\u0113dan\"\" \"devastare\", tedesco \"\u00f6de\" \"solitario\", \"brullo\", \"deserto\"), e questo potrebbe far pensare al caos primigenio, alla terra \"informe e vuota\" dei primissimi versetti della Genesi. Su questa linea, Brian Branston interpreta \"au\u00f0r\" come \"spazio\" (con un preteso rimando al greco \"aith\u1e17r\" \"etere\") "}
{"id": "613552", "revid": "1705737", "url": "https://it.wikipedia.org/wiki?curid=613552", "title": "Polacchi", "text": "I polacchi (in polacco: \"Polacy\") sono un popolo slavo occidentale, originario della Polonia, dove rappresentano il gruppo etnico di maggioranza con oltre il 96% della popolazione.\nNon esiste una definizione univoca di \"polacchi\". Secondo la Costituzione polacca, la nazione di Polonia \u00e8 composta da tutti i cittadini polacchi. Gli etnologi indicano con il gruppo etnico dei polacchi tutti coloro che sono di madrelingua polacca, sebbene esistano diversi sottogruppi che mostrano un retroterra culturale correlato alla storia polacca ma che non usano, come lingua primaria, il polacco. Si indicano come antenati dell'attuale gruppo etnico polacco la trib\u00f9 di lingua lechitica dei Polani, che erano stanziati fino all'VIII secolo tra i fiumi Oder e Bug Occidentale, tra i Carpazi ed il Mar Baltico.\nStatistiche.\nI polacchi sono secondi tra le genti slave dopo i russi in termini di popolazione, prima degli ucraini, ed hanno il maggior numero di appartenenti alla Chiesa cattolica. Le stime variano, attestandosi sui 50 milioni. Ci sono 38 milioni di polacchi in Polonia cos\u00ec come minoranze negli Stati vicini, quali Germania, Lituania, Ucraina, e Bielorussia. Ci sono alcune minoranze meno rilevanti in altri Stati come Moldavia e Lettonia. Da notare anche una minoranza polacca in Russia, dove in passato fu trasferita forzatamente. Il numero totale di polacchi residenti nell'ex Unione Sovietica \u00e8 stimato attorno ai 3 milioni.\nI risultati del censimento ufficiale del governo polacco sono rappresentati a destra.\nIl termine \"Polonia\" \u00e8 di solito usato in Polonia per riferirsi alle persone di origine polacca che vivono al di fuori dei confini polacchi, stimate ufficialmente tra i 10 e i 20 milioni. C'\u00e8 una notevole diaspora polacca negli Stati Uniti, in Canada, e in Brasile (vedi polacchi brasiliani). Negli Stati Uniti c'\u00e8 un notevole numero di immigrati polacchi stanziati a Chicago, Detroit, New York e Buffalo. In anni recenti, da quando la Polonia \u00e8 entrata a far parte dell'Unione europea, molti polacchi sono emigrati in Paesi come l'Irlanda, dove circa polacchi sono entrati nel mercato del lavoro e nel Regno Unito, dove ne sono entrati in un quarto di milione.\nUna piccola comunit\u00e0 di origine polacca, denominata \"polon\u00e9\", vive dal XIX secolo nell'isola caraibica di Haiti, principalmente nei villaggi di Cazale e Fond-des-Blancs. Essa discende da militari dissidenti polacchi che si unirono alla rivoluzione haitiana e furono quindi risparmiati dal massacro dei bianchi del 1804. Stabilitisi definitivamente in loco, sposarono donne locali e nella costituzione dell'anno seguente si videro riconosciuto il diritto di possedere terra.\nTrib\u00f9 medioevali polacche.\nQuesta che segue \u00e8 una lista di trib\u00f9 stanziate nell'attuale territorio polacco durante il medioevo e che hanno tutte contribuito alla formazione dello stato polacco e di un gruppo etnico che pu\u00f2 essere ad esso correlato. Alcune di esse si sono sviluppate dando origine a gruppi etnici separati mentre altre hanno contribuito maggiormente alla creazione di una identit\u00e0 nazionale polacca."}
{"id": "613554", "revid": "1003787", "url": "https://it.wikipedia.org/wiki?curid=613554", "title": "Aljaksandr Ku\u010dynski", "text": " Professionista dal 2004 al 2015, vinse quattro titoli nazionali Elite. Dal 2016 \u00e8 direttore sportivo del team Gazprom-RusVelo.\nCarriera.\nKu\u010dynski si mise in buona evidenza tra i dilettanti, categoria in cui vinse anche il Giro d'Abruzzo nel 2002, anche se un grave incidente in allenamento fece temere per la sua carriera.\nRiusc\u00ec a riprendersi e nel 2004 pass\u00f2 professionista nelle file dell'Amore &amp; Vita-Beretta di Ivano Fanini, vincendo tre corse, bissando il successo al Giro d'Abruzzo, questa volta open e quindi aperto anche ai professionisti, e classificandosi secondo al Giro di Slovenia. Nel 2005 vinse una breve corsa a tappe in Francia, la Boucles de la Mayenne, e si laure\u00f2 campione nazionale bielorusso, oltre a cogliere un quarto posto nel Gran Premio Industria Commercio Artigianato Carnaghese e giungere secondo in una tappa della Settimana Internazionale di Coppi e Bartali.\nNel 2006 si trasfer\u00ec alla Ceramica Flaminia: ottenne una sola vittoria in una corsa in Russia, ma si piazz\u00f2 secondo nella classifica finale della Settimana Ciclistica Lombarda, nella seconda tappa della Settimana Internazionale di Coppi e Bartali e nella terza tappa del Giro del Trentino. Nel Gran Premio del Canton Argovia si piazz\u00f2 invece sesto. Dalla stagione 2007 al 2010 vest\u00ec la divisa della Liquigas-Doimo, squadra con licenza ProTour. Nel 2009, dopo una lunga fuga, sfior\u00f2 una prestigiosa vittoria sui pav\u00e9s della Gand-Wevelgem, battuto in volata dal solo Edvald Boasson Hagen.\nNel 2011 si trasferisce tra le file della squadra russa Katusha, ma in quattro stagioni non ottiene vittorie. Nel 2015 ritorna in patria per correre con il team Continental Minsk Cycling Club, chiudendo la carriera agonistica al termine della stagione."}
{"id": "613555", "revid": "287204", "url": "https://it.wikipedia.org/wiki?curid=613555", "title": "Joaquin Maurin", "text": ""}
{"id": "613556", "revid": "599013", "url": "https://it.wikipedia.org/wiki?curid=613556", "title": "Shaun Wright-Phillips", "text": "Biografia.\nDi origini giamaicane e grenadiane, \u00e8 figlio adottivo dell'ex calciatore Ian Wright e fratellastro del calciatore Bradley Wright-Phillips. \u00c8 cresciuto a Brockley, sud di Londra, e ha frequentato il Haberdashers' Aske's Hatcham College di New Cross Gate.\nCarriera.\nClub.\nManchester City.\nNato a Greenwich, Londra, Wright-Phillips comincia a giocare nel 1993 nelle giovanili del Nottingham Forest, per poi terminare il suo rapporto col club del Nottinghamshire a 17 anni e trasferirsi nelle giovanili del Manchester City. Debutta ufficialmente col suo nuovo club nel secondo turno di League Cup contro il Burnley, entrando al posto di Terry Cooke. Il suo debutto in campionato arriva due mesi dopo contro il Port Vale. Giocando da attaccante, aiuta la sua squadra a ribaltare l'1-0 in una vittoria per 2-1. Nelle successive due partite gioca titolare, sostituendo Paul Dickov, assente a causa di un infortunio. Una volta che Dickov recupera, per\u00f2, Shaun viene reintegrato nelle riserve, collezionando un'altra sola presenza fino alla fine della stagione. Il City finisce secondo in First Division, conquistando la promozione in Premier per la stagione 2000-01.\nNella stagione 2000-2001 Wright-Phillips gioca con pi\u00f9 regolarit\u00e0 rispetto alla stagione passata, ma non riesce ad affermarsi completamente in prima squadra, con 12 partenze da titolare e sette da sostituto, giocando in vari ruoli dell'attacco. La permanenza in Premier del City, per\u00f2, \u00e8 breve, e nella stagione 2001-2002, i \"Citizens\" sono di nuovo nella seconda serie. La retrocessione porta ad un cambio alla guida del secondo club di Manchester: Joe Royle al posto di Kevin Keegan.\nSotto la guida di Keegan, Wright-Phillips si afferma come titolare, non come attaccante ma come esterno di centrocampo. Keegan, famoso per il proprio calcio offensivista, decide di schierare Wright-Phillips in una posizione di difesa per poter sfruttare la sua mobilit\u00e0 ed avere una risorsa in pi\u00f9 in attacco. Nel periodo 2000-2003 vince quattro volte di fila il premio come \"Giocatore Primavera dell'Anno\" nel Manchester City, superando Steve Kinsey, fermo a tre premi.\nIl 17 novembre 2004, diventa principale obiettivo dei cori razzisti provenienti dalla curva in un'amichevole nazionale contro la Spagna a Madrid. Con la sua successiva prestazione contro il Portsmouth, per\u00f2, sbaraglia ogni critica, anche quelle legate al suo rendimento; nel post-partita riferisce ai giornalisti:\nHa poi risposto in maniera simile in un'intervista riguardo a suo padre al sito \"manchesteronline.co.uk\":\nChelsea.\nIl 17 luglio 2005, Shaun si trasferisce per 21 milioni di sterline ai campioni in carica della Premier del Chelsea, tornando nella sua nativa Londra. Si unisce ai nuovi compagni dopo aver firmato un contratto quinquennale ed aver superato brillantemente i test medici. Le sue apparizioni, inizialmente, sono abbastanza sporadiche, giocando solo 15 volte nella nuova stagione e lottando per trovare la forma e lo spazio giusti.\nIl suo primo gol con la maglia dei \"Blues\" arriva il 5 dicembre 2006 in un vittorioso 2-0 casalingo in Champions ai bulgari del Levski Sofia, a quasi 17 mesi dal suo arrivo allo Stamford Bridge. Conclusione del suo primo periodo a Londra \u00e8 la sua esclusione dalla spedizione inglese ai Mondiali in Germania.\nNonostante il suo impiego col contagocce nel periodo iniziale ai \"Pensioners\", Wright-Phillips afferma di trovarsi bene a Londra e di voler lottare per ottenere un posto in prima squadra. Riceve una chance dal nuovo tecnico, il portoghese Jos\u00e9 Mourinho, quando questi rifiuta di acquistare l'ala del Real Betis e della nazionale spagnola Joaqu\u00edn (che, in seguito a questo mancato trasferimento, si accaser\u00e0 al Valencia), sostenendo di avere abbastanza opzioni, in fatto di ali.\nMan mano che la stagione 2006-07 prosegue, Wright-Phillips migliora la propria forma, fino al primo gol in campionato contro il West Ham, seguito, nella stessa partita, dalla sua seconda rete. Dopo questa gara, gioca titolare in molte partite sul finire della stagione, compresa la finale di FA Cup vinta dal Chelsea sul Manchester United, sebbene Shaun viene sostituito nel secondo tempo.\nAll'inizio della stagione 2007-08, Shaun mantiene fermo il proprio posto da titolare sulla fascia sinistra, anche dopo che Jos\u00e9 Mourinho lascia il club e viene rimpiazzato dall'israeliano Avraham Grant. Parte titolare nella finale di Carling Cup contro il , persa per 1-2. Nel resto della stagione, per\u00f2, colleziona solo altre 6 presenze, e non rientra fra i convocati per la finale di Champions, persa ai rigori contro il Manchester United al Lu\u017eniki di Mosca. Con le sue 65 presenze da titolare e 60 da sostituto, Wright-Phillips non riesce per\u00f2 a rafforzare a sufficienza il suo posto da titolare. Dopo Mourinho e Grant, infatti, il Chelsea seleziona come allenatore Luiz Felipe Scolari, che d\u00e0 l'ok per la sua cessione.\nIl ritorno al Manchester City.\nIl 28 agosto 2008 ritorna al suo precedente club, il , con un contratto quadriennale, in cambio di una cifra attorno agli 8,5 milioni di sterline. Per la nuova stagione sceglie la maglia numero 8, precedentemente appartenuta a Geovanni. Nel suo secondo debutto con indosso la maglia celeste, Shaun segna una doppietta al nel vittorioso 3-0 in campionato. Il terzo gol della sua nuova esperienza a Manchester arriva in 6-0 al il 21 settembre. Con questo ritmo, in un solo mese eguaglia il suo record di marcature ai \"Blues\". Un suo gol nel secondo tempo di -Manchester City del 2 ottobre 2008 permette ai \"Citizens\" di accedere per la prima volta alla fase a gironi della Coppa UEFA. Il 29 ottobre 2008 insulta il tecnico del Middlesbrough Gareth Southgate in una sconfitta per 2-0 contro il \"Boro\". L'allenatore si era lamentato per la \"facilit\u00e0\" con cui l'ala sinistra era caduta a terra dopo un contrasto non troppo duro con un difensore avversario. In seguito all'accaduto, la FA avverte Wright-Phillips di controllarsi, e questo \u00e8 un serio monito per il futuro.\nLa stagione 2009-10 comincia molto bene, con Shaun che confeziona un assist per il gol di Emmanuel Adebayor al 3\u00ba minuto di un 2-0 al . Tre settimane dopo, contro l', crea un altro assist per Adebayor e poi segna lui stesso. A ci\u00f2 fa seguire un gol in Carling Cup contro il Crystal Palace. Segna poi in tutte le successive tre gare casalinghe contro Burnley e Hull City in campionato, e Arsenal in Carling. Comincia a giocare di meno con l'avvento del nuovo tecnico italiano Roberto Mancini, che acquista Adam Johnson, alternando i due sulla fascia sinistra. In particolare subentra al 60\u00ba al giovane inglese in un 4-2 a Stamford Bridge in cui confeziona l'assist per il secondo gol, quello di Craig Bellamy, e parte titolare solo all'ultima di campionato, nella quale segna il gol del definitivo pareggio per 1-1 all'Upton Park contro il West Ham.\nQueens Park Rangers.\nIl 31 agosto 2011 lascia nuovamente il Manchester City per accasarsi al Queens Park Rangers che acquista il suo cartellino per 7 milioni, segnando il primo goal ufficiale contro il Chelsea (sua ex squadra) il 2 gennaio 2013. Il 27 maggio 2015, rescinde il proprio contratto con gli \"Hoops\".\nNew York Red Bulls.\nIl 27 luglio del 2015, raggiunge il fratello Bradley Wright-Phillips al New York Red Bulls.\nPhoenix Rising.\nDopo aver giocato per due stagioni con la squadra militante in MLS, il 24 febbraio 2017 firma con i Phoenix Rising.\nIl 24 agosto 2019, a quasi 38 anni, si ritira dal calcio giocato.\nNazionale.\nDebutta con la nazionale inglese il 18 agosto 2004, entrando in campo nella ripresa, al posto di Nicky Butt nel corso di un'amichevole vinta per 3-0 contro l': dove sigla all'esordio anche una rete. Diventa successivamente, un titolare fisso durante le qualificazioni al campionato mondiale 2006, non venendo per\u00f2 convocato per la fase finale: in molti indicarono i motivi della sua esclusione nell'opaca prestazione da lui offerta nella gara contro l' ed allo scarso utilizzo nel Chelsea. Tuttavia nel settembre del 2007 torna a segnare in nazionale, nella gara interna vinta per 3-0 contro , inoltre un mese pi\u00f9 tardi, segna anche nella partita vinta sempre per 3-0 in casa dalla nazionale inglese, contro l': l'Inghilterra manc\u00f2 tuttavia una clamorosa qualificazione alla fase finale, perdendo lo scontro diretto in casa con la nel nuovo Wembley.\nIl 6 febbraio 2008 segna la rete della vittoria, nella gara amichevole vinta per 2-1 contro la , in quello che fu l'esordio di Fabio Capello sulla panchina dei \" Tre Leoni\". Nell'ottobre 2009, con la nazionale dei \"Tre Leoni\" gi\u00e0 qualificata per il campionato del mondo 2010, segna un gol da fuori area nell'incontro vinto ai danni della . Nell'amichevole contro l' del 3 marzo 2010, dopo essere entrato in campo segna il gol del 2-1 e fornisce a Peter Crouch l'assist per il definitivo 3-1. Viene convocato per la fase finale del torneo al posto di Theo Walcott dell'Arsenal.\nStatistiche.\nPresenze e reti nei club.\n\"Statistiche aggiornate al 4 giugno 2018.\""}
{"id": "613558", "revid": "107383550", "url": "https://it.wikipedia.org/wiki?curid=613558", "title": "Ombre sul giallo", "text": "Ombre sul giallo \u00e8 un programma televisivo italiano in onda su Rai 3 dal 2004, condotto da Franca Leosini.\nSulla falsariga di \"Telefono giallo\" e \"Storie maledette\", altra trasmissione condotta dalla Leosini, \"Ombre sul giallo\" si occupa di fatti di sangue. Questa trasmissione si concentra particolarmente sull'interrogativo riguardo alla colpevolezza o meno di alcuni personaggi che hanno macchiato di sangue la cronaca nera degli ultimi 50 anni d'Italia. \nIn ogni puntata viene presentata la ricostruzione dell'accaduto, gli atti processuali, o almeno la parte pi\u00f9 importante di essi, e si mettono in discussione le sentenze che hanno condannato o reso innocenti i protagonisti dell'episodio in questione, grazie all'intervento degli avvocati che presero parte ai processi, talvolta ai giudici stessi che emisero le sentenze, e a parenti ed amici delle persone direttamente coinvolte nel caso.\nLa verosimiglianza delle ricostruzioni \u00e8 uno dei punti forti del programma, che, avvalendosi sovente della collaborazione delle forze dell'ordine, ed in particolare degli agenti che hanno vissuto il caso, cerca di proiettare il telespettatore sulla scena del crimine, lasciando a lui ogni giudizio sulla correttezza delle sentenze. Con un taglio giornalistico diretto e con l'eloquio forbito tipico della caratteristica professionale della conduttrice, le inchieste di \"Ombre sul giallo\" tentano di far nascere dubbi, anche su sentenze che a primo impatto possono sembrare pi\u00f9 che corrette.\nFra i diversi casi giudiziari di cui si \u00e8 occupata la trasmissione vi \u00e8 il noto caso di Patrizia Campagna, condannata a 21 anni di reclusione ma ritenuta da molti innocente, e quello dell'omicidio di Nadia Roccia. Di grande impatto anche la puntata dedicata al caso dei 9 fratelli Fronteuddu, vittime di abusi sessuali da parte del padre. Particolare scalpore ha provocato, nel 2005, la puntata dedicata all'assassinio di Pier Paolo Pasolini, durante la quale, per la prima volta, Pino Pelosi si \u00e8 dichiarato innocente. Gran parte delle puntate si chiudono con una frase pronunciata dalla conduttrice per delineare il \"leitmotiv\" della stessa: \"La dignit\u00e0 di un dubbio va sempre preferita al tormento di un errore\"."}
{"id": "613559", "revid": "306856", "url": "https://it.wikipedia.org/wiki?curid=613559", "title": "Ferrovia della Val di Fiemme", "text": "La ferrovia della Val di Fiemme (in tedesco \"Fleimstalbahn\") era una ferrovia a scartamento ridotto, costruita dal genio militare austriaco, attiva dal 1917 al 1963, che congiungeva la ferrovia del Brennero alla val di Fiemme.\nStoria.\nLe prime idee di una ferrovia per la Val di Fiemme cominciarono a farsi strada a fine '800. Erano ipotizzati due diversi progetti: uno facente capo a Paolo Oss Mazzurana, sindaco di Trento, che proponeva per un accesso alla val di Fiemme di partire da Lavis risalendo la valle di Cembra per raggiungere Predazzo, e un secondo sostenuto da Bolzano che sosteneva l'asse Egna-Predazzo-Moena.\nL'entrata dell'Italia nella Prima guerra mondiale, nel maggio del 1915, acceler\u00f2 la realizzazione della ferrovia. L'obiettivo di trasportare in 24 ore, da Ora alla val di Fiemme, un'intera brigata di fanteria, completa di equipaggiamento e armamento, indusse lo stato maggiore dell'impero austro-ungarico a fare proprio il progetto auspicato dalla citt\u00e0 di Bolzano. Data la ristrettezza del tempo a disposizione, e per evitare l'onerosa costruzione di un ponte sull'Adige, l'innesto sulla linea del Brennero venne spostato da Egna a Ora. In alternativa allo scartamento metrico, previsto si opt\u00f2 per quello di 760 mm, previsto sempre dalla Localbahngesetz per le ferrovie a trazione a vapore, allora maggiormente diffuse nei territori dell'Impero, in quanto cos\u00ec facendo sarebbe stato pi\u00f9 agevole reperire il numeroso materiale rotabile.\nCostruzione ed esercizio austriaco.\nLe priorit\u00e0 belliche non impedirono di sviluppare l'opera anche nella prospettiva di un successivo utilizzo civile e turistico: infrastrutture, traversine e materiale rotabile di nuova costruzione, furono sin dall'inizio progettati per consentire un'agevole migrazione allo scartamenti metrico e ad una eventuale elettrificazione. I lavori iniziarono nell'inverno 1915-16. Gli addetti raggiunsero punte massime di 6000 uomini: 3900 civili, 600 militari e 1500 prigionieri, prevalentemente serbi e russi e montenegrini. Molti di questi ultimi perirono decimati da malattie e privazioni. Non manc\u00f2, soprattutto nel tratto terminale della linea, il contributo di numerose donne.\nLa tratta Ora-Cavalese fu inaugurata il 23 giugno 1917. Ma la conquista, da parte italiana del monte Cauriol (catena del Lagorai) obblig\u00f2 il progettista, ingegner Orley, a modificare il tracciato per evitare che la ferrovia potesse essere colpita dagli obici italiani posti sul monte. Pertanto il tratto Cavalese-Predazzo entr\u00f2 in funzione solo il 1\u00ba febbraio 1918, quando ormai, a causa dell'arretramento del fronte italiano seguito alla rotta di Caporetto, la zona del Lagorai era diventata una retrovia.\nIl passaggio all'Italia.\nLa gestione asburgica della ferrovia dur\u00f2 meno di un anno, in quanto nel novembre 1918 la guerra ebbe fine e con il passaggio del Trentino-Alto Adige all'Italia la ferrovia, il cui esercizio era stato interrotto il 31 ottobre, pass\u00f2 al Genio militare italiano, e successivamente alle Ferrovie dello Stato. L'esercizio regolare riprese nel febbraio 1919.\nLa circolazione era regolata con le vie libere telegrafiche e poi telefoniche mentre non esistevano segnali fissi di protezione e partenza nelle stazioni; sui deviatoi dei binari di corsa furono installati i comuni dischetti di posizione. I tempi di percorrenza superavano le quattro ore; allo scopo ridurre gli stessi furono soppresse le fermate Villa, da poco attivata, e Castel d'Enna e trasformate in stazioni quelle di Fontanefredde e Ziano.\nGestione FEVF.\nLa gestione ferrovie dello Stato cess\u00f2 il 31 dicembre 1927 per passare alla Ferrovia Elettrica Val di Fiemme (FEVF), societ\u00e0 appositamente costituita, che aveva ottenuto la concessione per la sistemazione, elettrificazione ed esercizio della Ora-Predazzo. Fu realizzata una linea a sospensione trasversale (data la non elevata velocit\u00e0 dei treni) sorretta nelle stazioni da pali in cemento armato, mentre in linea fu usato legno di larice. All'alimentazione, in corrente continua a 2600 volt, provvedeva la sottostazione di San Lugano. Lo scartamento venne elevato a 1 metro. Il 28 ottobre 1929 si inaugurava l'elettrificazione e i tempi di percorrenza si riducevano a 2 ore e 15 minuti.\nA seguito dell'elettrificazione, il traffico passeggeri aument\u00f2 rapidamente, tanto che nel 1932 circolavano ben dieci treni viaggiatori al giorno, oltre a diversi lunghi convogli merci carichi di legname, minerali e altri prodotti della valle.\nNel corso della seconda guerra mondiale l'attivit\u00e0, sia pure ridotta al minimo, non fu mai completamente interrotta. Nel secondo dopoguerra la linea conobbe una rinnovata giovinezza sia nel trasporto merci che nel trasporto passeggeri sull'onda dello sviluppo turistico della valle.\nNel 1963, a seguito dell'inarrestabile sviluppo della motorizzazione su strada, venne scelto di chiudere la linea il 10 gennaio, e nel giro di pochi anni venne smantellata. Tutto il materiale rotabile (motrici A1, A2, A3, locomotori B51 e B52, carrozze lunghe C101, C102, carrozze corte C103, C104, C105, C106 e tutti i carri merci) ed i trasformatori di alimentazione vennero ceduti alla Ferrovia Genova Casella.\nCaratteristiche.\nLa ferrovia partiva dalla stazione di Ora Val di Fiemme posta nelle adiacenze dell'omonimo impianto lungo la direttrice del Brennero e scavalcando il passo di San Lugano raggiungeva Predazzo in val di Fiemme.\nInizialmente armata con lo scartamento di 760\u00a0mm e convertita allo scartamento metrico sotto la gestione FEVF, la linea misurava complessivamente 50,5\u00a0km. La pendenza massima del 42 per mille si registrava nel tortuoso tratto fra da Cavalese a Predazzo, caratterizzato da raggi minimi di curvatura di 60 metri. Il dislivello massimo era di 873 metri. Per l'armamento a scartamento metrico vennero impiegate rotaie da 21,8\u00a0kg/m..\nDimensionata quale fulcro di un esteso sistema di trasporti che assieme alla ferrovia Trento-Mal\u00e9-Mezzana e alla ferrovia delle Dolomiti avrebbe dovuto costituire il prolungamento da Tirano della trasversale alpina svizzera, la Stazione di Ora Val di Fiemme risult\u00f2 il pi\u00f9 grande impianto a scartamento ridotto dell'impero, comprendendo 8,2\u00a0km di binari e 85 scambi.\nLe principali opere d'arte della linea erano rappresentate da sei gallerie per uno sviluppo com plessivo di 786 metri, sette viadotti e otto ponti per il superamento dei numerosi rii e torrenti delle valli laterali interessate; furono inoltre realizzati in totale 217 passaggi a livello alcuni dei quali per l'attraversamento della strada statale 48 delle Dolomiti, protetti da semplici croci di sant'andrea.\nLe otto stazioni intermedie, quasi tutte dotate di rifornitore idrico per le locomotive, avevano binari d'incrocio di lunghezza variabile fra i 50 e i 150 metri.\nPercorso.\nIl percorso partiva dalla linea ferroviaria del Brennero presso la stazione ferroviaria di Ora, adiacente all'analogo impianto della ferrovia del Brennero, alla quota di 224 metri sul livello del mare collegando la stessa con la successiva stazione di Ora paese.\nCon un percorso in ripida salita caratterizzato da diversi tornanti si raggiungeva la stazione di Montagna e, superate le fermate di Gleno e Castel d'Enna quelle di Doladizza e Pausa, realizzate per lo pi\u00f9 per esigenze di incrocio a motivo della scarsit\u00e0 di abitazioni presenti all'epoca.\nSuperata la fermata di Fontanefredde si raggiungeva dunque il valico di San Lugano in corrispondenza dell'omonima stazione, ove sorgeva altres\u00ec una sottostazione elettrica di alimentazione della linea, in corrispondenza della quale si lasciava la valle dell'Adige per entrare in quella dell'Avisio, in provincia di Trento.\nMantenendosi sul lato destro della statale 48 la ferrovia entrava in val di Fiemme raggiungendo la stazione di Castello di Fiemme, la fermata Cavalese Succursale, posta in pieno centro abitato, e la stazione Cavalese, principale localit\u00e0 intermedia della linea\nImpegnato un tratto in cui si alternavano brevi discese e salite, eraaservite la fermata Masi di Cavalese, presso la quale sorgeva un maestoso ponte metallico sistema Kohn a due travate da 39 metri ciascuna.\nSeguivano nell'ordine la stazione di Tesero la fermata di Panchi\u00e0 e quella di Ziano, seguita a breve distanza da quella, facoltativa, posta nella frazione Roda.\nSuperata l'ex stazione di Predazzo Sud, capolinea originario fino al 1918, si giungeva infine alla stazione di Predazzo, capolinea orientale della ferrovia, dotata di magazzino merci, deposito locomotive e cinque binari.\nDopo un lungo periodo di abbandono, negli anni novanta lunghi tratti della linea ferroviaria sono stati trasformati in piste ciclabili o strade forestali, ed \u00e8 possibile percorrere alcune gallerie, viadotti, ponti e passare davanti ai resti degli edifici della dismessa ferrovia.\nMateriale rotabile.\nPer l'esercizio sulle linee a scartamento ridotto dell'impero austroungarico, nel 1916 furono ordinate alla Henschel &amp; Sohn 46 locomotive a doppia espansione sistema Mallet (rodiggio 1 C C) da 447\u00a0kW classificate Kuk HB 6001-6046. Tali unit\u00e0, fra le pi\u00f9 grandi costruite per lo scartamento 760\u00a0mm, pesavano 53 tonnellate e avevano una velocit\u00e0 massima di 40\u00a0km/h; con l'arretramento del fronte italiano avvenuto nel 1917, numerose unit\u00e0 furono trasferite in Bosnia e solo dieci unit\u00e0 rimasero in servizio sulla linea. Al termine della Grande Guerra tali unit\u00e0 passarono alle FS che le immatricolarono nel gruppo R.600. A seguito dell'elettrificazione e alla variazione di scartamento del 1929, due di esse, la 6036 e la 6046, furono adattate allo scartamento metrico e utilizzate saltuariamente in occasione di forti nevicate; le altre otto, dapprima accantonate ad Ora, furono cedute nel 1937-1938, unitamente alla 6046, alle Ferrovie Meridionali Sarde.\nUlteriori locomotive di costruzione ungherese e tedesca che avevano nel frattempo raggiunto la Ora-Predazzo rimasero in mani italiane: si trattava delle unit\u00e0 immatricolate BTB 21, HB 3052, RKB 1-3, HB 4004, HB 4051, HB 4505, Ct 1 e Bt HB \"Alfenz\"; alcune di esse furono a loro volta immatricolate nei gruppi FS R.310, R.400, R.450 e R.410.\nIl materiale rimorchiato originario era costituito da circa 200 carri merci, color grigio cenere, a due o tre assi e a carrelli, oltre ad alcune carrozze, con struttura in legno, adibite al trasporto viaggiatori.\nCon la trasformazione a scartamento metrico e l'elettrificazione, nel 1929 furono consegnate dalla Carminati &amp; Toselli tre elettromotrici e due locomotive dotate di equipaggiamenti elettrici TIBB e classificate nei gruppi A1-A3 e B51-B52. Le prime erano caratterizzate da una colorazione giallo/rossa, le seconde dal classico verde vagone.\nPer nuovi servizi furono altres\u00ec consegnate dalla stessa Carminati e Toselli due rimorchiate classificate C101-C102, quattro delle Officine di Casaralta e della Ditta Luigi Conti (C103-C106) derivate da preesistenti vagoni merci a carrelli e un centinaio di carri a cui era stato modificato lo scartamento, nella tradizionale colorazione grigio cenere.\nLa composizione tipo era di una elettromotrice (A1-A3) con al seguito una rimorchiata corta (C103-C106) e una rimorchiata lunga (C101-C102) e vi trovavano posto sino a 200 persone.\nNel secondo dopoguerra il materiale rotabile viaggiatori assunse una nuova livrea bianco e celeste.\nNel 1941 fu acquisita dalla ferrovia marmifera di Lasa una locomotiva elettrica ad accumulatori anch'essa di costruzione Carminati &amp; Toselli/TIBB, convertita con presa di corrente a pantografo per l'alimentazione a 2600 V, la quale fu accantonata prima della chiusura della linea.\nCeduto tutto il materiale pi\u00f9 recente alla Ferrovia Genova-Casella dopo la chiusura della linea della Val di Fiemme, le motrici A1 e A2 sono ancora esistenti e la A2 \u00e8 stata restaurata nelle condizioni d'origine fra il 2016 e il 2017; la B51 \u00e8 stata acquistata dalla Trentino Trasporti e restaurata come unit\u00e0 storica in occasione del centenario della linea Trento-Mal\u00e9 nel 2009 mentre la motrice A3 e il locomotore B52 sono state demolite."}
{"id": "613561", "revid": "41851", "url": "https://it.wikipedia.org/wiki?curid=613561", "title": "Riserva naturale orientata Monte Pellegrino", "text": "La riserva naturale orientata Monte Pellegrino \u00e8 un'area naturale protetta situata nel comune di Palermo ed \u00e8 stata istituita nel 1996.\nStoria.\nLa prima misura di tutela dell'odierna area della Riserva risale alla fine del XVIII secolo, per iniziativa di Ferdinando di Borbone il quale, con un editto reale, espropri\u00f2 un'area di circa 400 ettari comprendenti parte del Monte, della Favorita e i pantani di Mondello, per dedicarla ad attivit\u00e0 di sperimentazione agricola e ad una riserva di caccia.\nNel 1991 l'area di Monte Pellegrino \u00e8 stata inserita nel Piano regionale dei parchi e delle riserve naturali, approvato con decreto assessoriale n.970 del 10 giugno 1991. \nL'odierna Riserva \u00e8 stata istituita con Decreto dell'Assessore Regionale al Territorio n.610/44 dell'ottobre 1995, e affidata in gestione all'Associazione Rangers d'Italia.\nTerritorio.\nLa riserva, estesa 1.050 ettari, comprende l'intero massiccio del Monte Pellegrino (zona A di Riserva) e il Parco della Favorita (zona B o di pre-Riserva), ad esclusione delle infrastrutture sportive.\nIl Monte Pellegrino \u00e8 un massiccio montuoso di rocce carbonatiche con prevalenza di calcari, alto 606 metri s.l.m, caratterizzato da un'orografia estremamente movimentata, ricca di pianori praticabili, e con fianchi ripidi ricchi di fenomeni di carsismo, con ben 134 grotte di origine marina e/o carsica.\nL'area \u00e8 inserita nel sito di interesse comunitario ITA020014.\nFlora.\nI costoni scoscesi del promontorio ospitano specie botaniche tipiche delle rupi costiere quali la palma nana (\"Chamaerops umilis\"), il ficodindia (\"Opuntia ficus-indica\"), il cappero (\"Capparis spinosa\"), il cavolo rupestre (\"Brassica rupestris\"), l'erba perla mediterranea (\"Glandora rosmarinifolia\"), l'euforbia di Bivona (\"Euphorbia bivonae\"), il garofano di rupe (\"Dianthus rupicola\"), la vedovina delle scogliere (\"Scabiosa cretica\") nonch\u00e9 alcuni endemismi quali il fiordaliso delle scogliere (\"Centaurea ucriae\").\nLa zona delle falde ospita ampie aree di gariga, macchia mediterranea e residui lembi di lecceta. Tra le specie presenti in questa zona abbiamo il leccio (\"Quercus ilex\"), l'orniello (\"Fraxinus ornus\"), il carrubo (\"Ceratonia siliqua\"), il corbezzolo (\"Arbutus unedo\"), l'alloro (\"Laurus nobilis\"), il lentisco (\"Pistacia lentiscus\"), il terebinto (\"Pistacia terebinthus\"), il viburno (\"Viburnum tinus\"), il sommacco (\"Rhus coriaria\"), l'olivastro (\"Olea europaea\" var. \"sylvestris\"), l'alaterno (\"Rhamnus alaternus\"), l'euforbia arborea (\"Euphorbia dendroides\"), la salsapariglia (\"Smilax aspera\"); negli ambienti di gariga sono presenti l'ampelodesma (\"Ampelodesmos mauritanicus\"), l'erba fontana (\"Pennisetum setaceum\"), la cardogna maggiore (\"Scolymus grandiflorus\").\nIl sottobosco ospita splendide orchidee, quali per esempio l'endemica \"Ophrys lunulata\", specie prioritaria secondo la direttiva Habitat dell'Unione Europea (codice 1905).\nParte dell'area della \"Real Tenuta della Favorita\" \u00e8 infine occupata da zone coltivate (agrumeti, orti, frutteti, campi agricoli sperimentali) e da zone rimboschite a conifere.\nFauna.\nTra i mammiferi presenti nel parco ci sono la volpe (\"Vulpes vulpes\"), la donnola (\"Mustela nivalis\"), l'arvicola del Savi (\"Microtus savii\"), il cinghiale (\"Sus scrofa\"), il coniglio selvatico (\"Oryctolagus cuniculus\"). Nelle grotte segnalatala presenza del pipistrello \"Rhinolophus ferrumequinum\".\nLa Riserva ospita oltre 40 specie di uccelli. Tra i rapaci, oltre al falco pellegrino (\"Falco peregrinus\"), a cui il monte deve la sua denominazione, vi nidificano la poiana (\"Buteo buteo\"), il gheppio (\"Falco tinnunculus\"), il barbagianni (\"Tyto alba\"), l'assiolo (\"Otus scops\") e la civetta (\"Athene noctua\"); l'area \u00e8 inoltre sulla rotta migratoria del falco pecchiaiolo (\"Pernis apivorus\"). Altri uccelli osservabili sono il passero solitario (\"Monticola solitarius\") ed il crociere (\"Loxia curvirostra\").\nPer quanto riguarda i rettili la riserva tutela il colubro leopardino (\"Zamenis situla\"),e l'aspide (\"Vipera aspis\"); sono inoltre presenti moltissimi esemplari della lucertola siciliana (\"Podarcis waglerianus\").\nTra gli anfibi merita di essere menzionata la presenza di due endemismi: il discoglosso dipinto (\"Discoglossus pictus\") e il rospo smeraldino siciliano (\"Bufotes boulengeri siculus\"), di cui esiste una numerosa colonia che si riproduce nei pressi del \"Gorgo di Santa Rosalia\", una pozza naturale che sorge non distante dall'omonimo Santuario.\nInteressanti endemismi si annoverano anche nella malacofauna quali \"Cornu mazzullii\" e \"Marmorana sicana\".\nAccessi.\nLa riserva \u00e8 attraversata da una strada carrozzabile asfaltata cui si pu\u00f2 accedere da Mondello Valdesi e da piazza Generale Cascino.\nEsistono poi numerosi accessi pedonali tra cui:"}
{"id": "613572", "revid": "78273", "url": "https://it.wikipedia.org/wiki?curid=613572", "title": "Eldo Basket Napoli", "text": ""}
{"id": "613574", "revid": "363629", "url": "https://it.wikipedia.org/wiki?curid=613574", "title": "IgA", "text": "Le immunoglobuline A (IgA) sono un tipo di anticorpi, cio\u00e8 molecole coinvolte nella risposta immunitaria dell'organismo umano. Sono sintetizzate dai linfociti B, e pi\u00f9 precisamente dalle plasmacellule.\nPossono essere sintetizzate in forma sia monomerica che dimerica, e svolgono due importantissime funzioni: l'immunit\u00e0 a livello delle mucose e l'immunit\u00e0 neonatale.\nStruttura.\nUna singola molecola di IgA \u00e8 composta, come tutte le immunoglobuline, da una coppia di catene pesanti (H) e una di catene leggere (L). Le catene leggere sono uguali in tutte le immunoglobuline, e contengono ognuna due domini Ig, uno variabile (V) e uno costante (C); le catene pesanti sono invece di tipo \u03b1, peculiari di questo tipo di immunoglobuline, e contengono ognuna un dominio Ig variabile (V o V\u03b1) e tre domini costanti (C1/2/3 o C\u03b11/2/3). Le catene \u03b1, inoltre, possono essere prodotte in due diversi sottotipi, \u03b11 ed \u03b12: pertanto si distinguono due possibili sottoclassi, le IgA1 e le IgA2, con struttura e funzioni analoghe.\nLe IgA possono anche essere prodotte in forma dimerica, ed \u00e8 questa la forma con cui si presentano pi\u00f9 frequentemente: in questo caso, due monomeri IgA vengono collegati da ponti disolfuro che si formano a livello delle sequenze di coda, ossia delle estremit\u00e0 C-terminali delle catene \u03b1. Inoltre, per stabilizzare ulteriormente il complesso, ad esso viene addizionato un polipeptide di 15 kD che prende il nome di catena J (da \"joining\", \"collegare\").\nFunzioni.\nImmunit\u00e0 a livello delle mucose.\nLe IgA sono prodotte soprattutto a livello del tessuto linfoide associato alle mucose (MALT) del tratto digerente e respiratorio, e in misura minore anche nella bile, nella saliva e nel latte materno. La loro produzione da parte delle plasmacellule \u00e8 stimolata da citochine quali il TGF-\u03b2, prodotto da cellule sia dell'immunit\u00e0 innata che di quella specifica, e l'IL-5, prodotta da linfociti T helper del sottotipo T2.\nIl ruolo delle IgA a livello delle mucose \u00e8 importantissimo se si pensa che la maggior parte dei microbi penetra nell'organismo proprio attraverso gli unici due apparati che mettono in comunicazione l'interno con l'esterno, e cio\u00e8 il digerente ed il respiratorio. Le IgA che vengono immagazzinate nelle secrezioni mucose che ricoprono questi due apparati sono prodotte in forma dimerica, mentre quelle presenti nel siero sono in forma monomerica; tuttavia, poich\u00e9 il passaggio attraverso l'epitelio \u00e8 molto efficiente, le IgA assorbite dal circolo sanguigno sono molto poche e infatti rappresentano soltanto il 25% delle immunoglobuline sieriche totali.\nLe cellule che producono le IgA si trovano nella tonaca mucosa, proprio al di sotto dell'epitelio. Una volta secrete nell'ambiente extracellulare, le IgA dimeriche si legano ad uno speciale recettore per la loro porzione Fc presente sulla superficie interna delle cellule epiteliali, chiamato recettore poli-Ig (perch\u00e9 presenta nella sua struttura cinque domini Ig). Questo recettore legato alla IgA viene quindi internalizzato per endocitosi nella cellula epiteliale della mucosa, e viaggia in una vescicola endocitotica fino al versante luminale della cellula: a questo punto, la vescicola si fonde con la membrana plasmatica e la porzione del recettore poli-Ig contenente i cinque domini Ig viene clivata e secreta nel lume assieme alla IgA, prendendo cos\u00ec il nome di \"componente secretoria\".\nIl recettore poli-Ig anche chiamato frammento SC (componente secretoria) ha anche un ruolo nella secrezione luminale delle IgM, sebbene pi\u00f9 marginale. Le IgA secrete nel lume vanno a mischiarsi nel muco prodotto dalle cellule epiteliali e costituiscono una prima barriera difensiva contro i microbi, ai quali si vanno a legare non appena entrano a contatto con la parete del lume digerente o respiratorio.\nImmunit\u00e0 neonatale.\nLe IgA sono molto importanti anche per la trasmissione di una prima forma di difesa dalla madre al lattante, che nei primi sei mesi di vita \u00e8 incapace di produrre anticorpi suoi. Nel latte materno sono perci\u00f2 presenti grandi quantit\u00e0 di IgA e di IgG, che vengono ingerite dal neonato e vanno a sterilizzarne l'apparato digerente proteggendolo dalle intrusioni di eventuali microbi; le IgG, inoltre, vengono anche assorbite nel circolo neonatale."}
{"id": "613575", "revid": "133557", "url": "https://it.wikipedia.org/wiki?curid=613575", "title": "The Marble Index", "text": "The Marble Index \u00e8 il secondo album da solista di Nico, che diventa il terzo considerando anche il primo dei The Velvet Underground (\"The Velvet Underground &amp; Nico\"), al quale comunque ha partecipato con una certa marginalit\u00e0 nella fase di composizione. Fu pubblicato il 19 settembre 1968 dall'etichetta Elektra Records.\nNico \u00e8 l'autrice unica di tutte le canzoni sull'album e suona l'harmonium. Le spettrali atmosfere del disco hanno influenzato svariati artisti, tra i tanti: Coil, Steve Severin dei Siouxsie and the Banshees, Jocelyn Pook, Jackson Browne, Elliott Smith, e i Dead Can Dance.\n\"Trouser Press\" descrisse l'album come: \"poesia disturbata di Nico accompagnata da musica persino pi\u00f9 disturbata; risultante in uno dei dischi pi\u00f9 terrorizzanti mai registrati\".\nIl giorno della pubblicazione del disco Andy Warhol organizz\u00f2 nella sua Factory una festa, a cui presero parte circa 200 persone, per festeggiare l'uscita del nuovo album di Nico.\nIl disco.\nPu\u00f2 essere considerato il vero esordio di Nico come solista. Il precedente album (\"Chelsea Girl\") \u00e8, infatti, pi\u00f9 propriamente un disco di prova, secondo molti troppo \"costruito\" e \"spinto\" da Andy Warhol e, in alcune parti decisamente musica pop, sicuramente \"acerbo\".\nIn \"The Marble Index\", invece, vengono fuori per la prima volta quegli aspetti della musica di Nico che la rendono \"sacerdotessa delle tenebre\" e una delle anticipatrici della corrente dark di fine anni settanta. Per la prima volta, infatti, compone utilizzando l'harmonium che le aveva regalato Cale, che \u00e8 coautore di molte tracce e partecipa alle registrazioni suonando viola elettrica, piano, basso, chitarra elettrica e vari altri strumenti.\nLa musica e i testi sono caratterizzati da atmosfere oscure, inquietudine e senso d'angoscia, elementi tipici del periodo della sua maturit\u00e0. Gli accompagnamenti sono languidi e strascinati, quasi a comporre otto \"mini-suite\" riempite solo delle poderose arcate di Cale (da cui proviene l'unica base propriamente ritmica dell'album, a parte in \"Evening of Light\" in cui si sentono in lontananza velvettiane percussioni), dei tappeti delle tastiere dall'harmonium e della voce melodiosa e limpida (ma all'occorrenza anche cupamente bassa e smorzata) di Nico.\nSicuramente uno degli album (insieme a \"Desertshore\") pi\u00f9 originali e di maggiore potenza evocativa di tutta la produzione successiva dell'artista, forse di tutta la musica decadente e oscura della seconda met\u00e0 del Novecento.\nTracce.\nBonus tracks CD 1990.\nL'album \u00e8 stato rimasterizzato e ripubblicato su CD nel 1990, in questa seconda versione sono state aggiunte due nuove tracce da John Cale agli Skyline Studios. Le due tracce sono:"}
{"id": "613577", "revid": "77358", "url": "https://it.wikipedia.org/wiki?curid=613577", "title": "Chiesa romana", "text": ""}
{"id": "613580", "revid": "767487", "url": "https://it.wikipedia.org/wiki?curid=613580", "title": "Enrico Ravaglia", "text": "Carriera.\n\"Chicco\", cos\u00ec soprannominato, playmaker di 193 centimetri, figlio d'arte (il padre, Roberto Ravaglia, fu uno dei pi\u00f9 grandi tiratori dei campionati cadetti negli anni ottanta), crebbe prima nel vivaio dell'Andrea Costa Imola, poi pass\u00f2 alla Virtus Bologna.\nNella stagione 1994-95, a soli 18 anni, venne ceduto in prestito a Cento dove disput\u00f2 un ottimo campionato, stupendo per la sua capacit\u00e0 di ambientamento in un campionato cos\u00ec difficile come la B1.\nNel 1995 and\u00f2 alla Pallacanestro Varese, dove rest\u00f2 per poco pi\u00f9 di un anno. Alla fine del 1996 ritorn\u00f2 alla Virtus, in quel momento uno dei club pi\u00f9 forti d'Europa, ma non venne impiegato molto dato che ebbe un brutto infortunio al ginocchio che lo tenne fermo per due anni.\nNel 1999 firm\u00f2 per la Pallacanestro Cant\u00f9, dove ebbe un buon inizio di stagione tanto da far sembrare che avesse recuperato la forma migliore. Ma il 23 dicembre 1999, mentre tornava da Cant\u00f9 ad Imola per festeggiare il Natale con la famiglia, reduce da una partita contro la Pallacanestro Reggiana in cui aveva segnato 23 punti, fu vittima di un grave incidente automobilistico, in cui perse la vita all'et\u00e0 di 23 anni.\nRiconoscimenti postumi.\nA lui e a Davide Ancilotto, altro cestista scomparso prematuramente, viene dedicato un torneo alla memoria. Nel 2001, sempre in sua memoria, \u00e8 stata fondata una societ\u00e0 calcistica di Imola, l'ASD Chicco Ravaglia."}
{"id": "613583", "revid": "123836864", "url": "https://it.wikipedia.org/wiki?curid=613583", "title": "Repubblica Socialista Sovietica Bielorussa", "text": "La Repubblica Socialista Sovietica Bielorussa, o RSS Bielorussa (; , abbreviato \"\u0411\u0421\u0421\u0420\", BSSR), era una dei quattro membri fondatori originali dell'Unione delle Repubbliche Socialiste Sovietiche nel 1922, insieme alla RSS Ucraina, alla RSFS Transcaucasica e alla RSFS Russa. Era anche conosciuta con il nome di Russia Bianca.\nLa capitale della repubblica era Minsk. La RSS Bielorussa fu creata il 1\u00ba gennaio 1919.\nIl Partito Comunista di Bielorussia govern\u00f2 la repubblica dal 1919 al 1991 come partito unico e ramo del PCUS.\nStoria.\nLa Bielorussia, parte dell'Impero russo prima della prima guerra mondiale, dichiar\u00f2 l'indipendenza il 25 marzo 1918, formando la Repubblica Popolare Bielorussa. La Repubblica visse comunque poco, e il regime fu rovesciato subito dopo il ritiro dei tedeschi. Nel 1919 la Bielorussia divenne Repubblica Socialista Sovietica Bielorussa (RSSB) e si un\u00ec alla Lituania nella Repubblica socialista sovietica lituana-bielorussa. Dopo la guerra polacco-sovietica finita nel 1921, le terre bielorusse furono divise tra la Polonia e la nuova RSS Bielorussia, che divenne un membro fondatore dell'Unione delle Repubbliche Socialiste Sovietiche nel 1922. Nel settembre 1939 l'Unione Sovietica si annesse le terre bielorusse possedute dalla Polonia, in forza del Patto Molotov-Ribbentrop.\nDopo la seconda guerra mondiale la RSS Bielorussa ricevette un seggio all'Assemblea Generale delle Nazioni Unite, insieme all'URSS e alla RSS Ucraina, divenendo uno dei membri fondatori dell'ONU. Il fatto che la Bielorussia fosse membro era un fatto puramente formale, un semplice modo per fare avere all'URSS tre voti.\nDopo il colpo di Stato d'agosto, il Soviet Supremo di Bielorussia dichiar\u00f2 l'indipendenza dall'URSS il 25 agosto 1991. La repubblica fu chiamata \"Repubblica di Bielorussia\" il 19 settembre 1991. L'8 dicembre 1991 fu stipulato un nuovo trattato con la Russia e l'Ucraina, che sostituiva l'URSS con la Comunit\u00e0 degli Stati Indipendenti (CSI)."}
{"id": "613585", "revid": "15756", "url": "https://it.wikipedia.org/wiki?curid=613585", "title": "205\u00aa Squadriglia da bombardamento", "text": "La 205\u00aa Squadriglia da bombardamento \"Sorci Verdi\" era una squadriglia della Regia Aeronautica appartenente al 41\u00ba Gruppo BT (bombardamento terrestre) del 12\u00ba Stormo inquadrato nella III Squadra aerea.\nTutti gli aerei di questa squadriglia portavano disegnati sulla fusoliera, al di sopra della linea bianca che correva attorno all'aereo, giusto davanti al portellone, tre topi verdi, ritti sugli arti posteriori.\nStoria.\nLa 205\u00aa fu la prima delle squadriglie italiane a ricevere i trimotori SIAI S.79 nell'ottobre 1936. Lo \"Sparviero\", cos\u00ec l'aereo era stato soprannominato con disposizione dello Stato Maggiore della Regia Aeronautica (i soprannomi dei velivoli venivano infatti indicati e adottati solo con direttive ufficiali), era un velivolo adattato al ruolo di bombardiere essendo nato in realt\u00e0 come trasporto postale (cfr. Ali d'Italia n. 9 \"SIAI S. 79 - 1\u00aa Parte\" / Cesare Gori (Torino: La Bancarella Aeronautica, 1998)\nSu quale sia l'origine di uno dei distintivi di reparto pi\u00f9 noti dell'aeronautica italiana non vi \u00e8 concordanza. Tre topini ritti sulle zampe posteriori, l'espressione allegra, e di cui due intenti a conversare. La pi\u00f9 valida tesi fa risalire l'origine del simbolo alla guerra civile spagnola. Nel marzo 1937 il sottotenente Aurelio Pozzi avrebbe disegnato i tre topi dopo aver udito un sottufficiale esclamare in dialetto romano: \u201dDomani annamo su Barcellona e je famo vede li sorci verdi\u201d, significante il provocare un estremo spavento.\u00a0\nIl successivo 7 settembre il generale Valle dispone con apposita nota che:\u00a0\n\u201cil distintivo dei Sorci Verdi [con i tre topi in posizione eretta] contrassegnante i velivoli che parteciparono alla gara aerea internazionale Istres-Damasco-Parigi venga adottato come distintivo ufficiale del 12\u00ba Stormo B.T.\u201d\nE il nome divenne famoso quando la squadriglia con il colonnello Biseo e il capitano Bruno Mussolini conquist\u00f2 i primi tre posti nella gara Istres-Damasco nell'agosto 1937, e ancor pi\u00f9 dopo il volo Guidonia-Dakar-Rio de Janeiro nel gennaio 1938.\nLe competizioni.\nCon gli S.M.79 la squadriglia consegu\u00ec due successi a livello internazionale, a cui il regime fascista diede molto risalto: si trattava di una \"corsa aerea\" , Istres - Damasco - Le Bourget (Parigi) e di una trasvolata atlantica Guidonia (Roma) - Dakar - Rio de Janeiro.\nLa Istres - Damasco - Parigi.\nQuesta prima competizione si svolse il 20 e 21 agosto 1937 e vi parteciparono otto aerei dei \"Sorci Verdi\". Gli aerei utilizzati erano prevalentemente gli S.M.79CS (competizione sportiva), che derivavano direttamente dal primo prototipo S.M.79P \"I-MAGO\", nato come trasporto veloce e aereo da competizione per la gara aerea MacRobertson Inghilterra-Australia, competizione per cui per\u00f2 non fu approntato in tempo. Erano quindi privi della caratteristica gobba, che era stata aggiunta nelle versioni militari per ospitare la mitragliatrice anteriore e quella dorsale.\nLa livrea si caratterizzava per il colore \"rosso corsa\", il colore dell'Italia nelle competizioni internazionali motoristiche, come la Coppa Schneider. Dal motore centrale dipartiva una riga verde bordata di bianco che si assottigliava verso coda. I tre topi verdi erano posti poco prima del numero di gara.\nVennero anche utilizzati due Fiat B.R.20 in versione modificata (BR.20A). Il colore di questi era metallico, con una striscia a saetta rossa sulle due fiancate e i tre topolini verdi subito sopra la striscia, in corrispondenza dell'ala.\nPer l'occasione, il figlio di Benito Mussolini, Bruno, pilota, fu trasferito nella squadriglia, che era stata spostata a Roma Ciampino, e prese parte alla competizione.\nLa sigla assegnata agli aerei derivava dalle iniziali dei cognomi dei piloti:\nGi\u00e0 all'arrivo a Damasco, i Sorci Verdi erano decisamente in testa alla gara, anche perch\u00e9 le prestazioni in termini di velocit\u00e0 dei Savoia-Marchetti erano nettamente superiori a quelle dei concorrenti. Gli otto aerei italiani si aggiudicarono gli otto primi posti, con cinque S.M. 79 seguiti dai due BR.20A e a chiudere l'I-LICA. Tra i pi\u00f9 performanti stranieri vi erano un de Havilland DH.88 Comet inglese, e un Breguet 470 T 12 \"Fulgur\", pilotato dal noto aviatore francese Paul Codos.\nAlla ripartenza dalla tappa intermedia, da una pista che oggi verrebbe detta \"semipreparata\", ma che allora era di fatto la norma, l'aereo I-LICA conficc\u00f2 una ruota del carrello in una buca, rompendolo e impedendogli di fatto di decollare e quindi proseguire la gara. Gli altri sette aerei ripartirono tutti, ma incontrarono maltempo lungo il tragitto, al quale si sommarono inconvenienti tecnici vari. Nonostante tutto, gli aerei della squadriglia conquistarono tutto il podio (I-CUPA primo, I-FILU secondo, I-BIMU terzo), I-TOMO fu sesto, dietro il Comet inglese, e I-ROTR ottavo.\nTra i pi\u00f9 gravi inconvenienti durante la gara, I-ROTR si trov\u00f2 con il passo dell'elica bloccato alla minima spinta e I-GAQU ebbe una forte avar\u00eca al motore sinistro che costrinse l'equipaggio ad un atterraggio di fortuna nei pressi di Venezia.\nIl primo Savoia-Marchetti copr\u00ec i quasi 6\u00a0200 km alla media di circa 350\u00a0km/h, ma sembra che prima di atterrare i piloti, Cupini e Paradisi, abbiano volato in circolo sull'aeroporto, attendendo, invano, l'arrivo dell'aereo di Bruno Mussolini (il primo posto del figlio del Duce, sarebbe stato notevole per la propaganda fascista), per poi atterrare in quanto erano rimasti praticamente senza combustibile. Questo fatto fa ipotizzare che la velocit\u00e0 tenuta durante la crociera fosse anche pi\u00f9 elevata.\nLa trasvolata atlantica.\nNel gennaio dell'anno seguente tre degli S.M.79CS che si erano resi protagonisti nella precedente impresa, furono modificati nella versione T (Transatlantica) incrementando la capacit\u00e0 di carburante (e quindi l'autonomia) per effettuare la trasvolata dell'oceano Atlantico.\nIl volo prevedeva la partenza da Roma, uno scalo a Dakar, e poi la tappa oceanica, la tappa pi\u00f9 lunga e impegnativa, per arrivare a Rio de Janeiro. Nel complesso si trattava di circa 9\u00a0800\u00a0km, di cui circa 5\u00a0000 sorvolando il mare aperto. Gli aerei che vi presero parte erano:\nI primi due raggiunsero regolarmente la meta, mentre I-MONI sub\u00ec un'avaria al motore centrale nella seconda tappa e dovette atterrare non appena raggiunta la terra ferma, a Natal. I circa 9800\u00a0km furono percorsi in poco pi\u00f9 di 24h ad una media poco superiore ai 400\u00a0km/h.\nSeconda guerra mondiale.\nCon lo scoppio della seconda guerra mondiale i \"Sorci Verdi\" furono dispiegati in vari teatri di guerra.\nIl 10 giugno 1940 era all'Aeroporto di Ciampino con 8 Savoia-Marchetti S.M.79 nel 41\u00ba Gruppo.\nIl 19 giugno 1940 bombardarono l'aeroporto di Ghisonaccia in Corsica.\nPoi furono all'Aeroporto di Gadurr\u00e0 (estate 1940), in Sicilia (1941), sempre con compiti di bombardamento ed ancora a Gadurr\u00e0 nel febbraio 1942.\nSul finire della guerra, la squadriglia fu riequipaggiata con i CANT Z.1007bis quando aveva ancora 6 SM 79 ed ai primi di settembre 1943 era all'Aeroporto di Siena-Ampugnano nel 41\u00ba Gruppo Autonomo Aerosiluranti della 3\u00aa Squadra aerea, mentre dopo l'8 settembre 1943 la 205\u00aa Squadriglia rinacque nell'Aeronautica Cobelligerante Italiana, inquadrata nel 41\u00ba Gruppo Autonomo Aerosiluranti.\nI gatti neri.\nIl \"20\u00ba Gruppo caccia\" del 51\u00ba Stormo, dopo aver battuto in un'esercitazione i Sorci verdi con i loro nuovi monoplani Fiat G.50, prese come simbolo un gatto nero che uccideva con gli artigli tre topolini verdi; lo stemma venne disegnato dal tenente Vincenzo Sant'Andrea. Questo caus\u00f2 l'irritazione dei piloti del 12\u00ba Stormo, che pretesero che i tre topolini venissero ridipinti di grigio, cosa che fu effettuata per qualche tempo. In seguito il 20\u00ba Gruppo fu incorporato nel 56\u00ba Stormo, di nuova costituzione, per partecipare al Corpo Aereo Italiano. Al ritorno in patria, fu riformato il 51\u00ba Stormo, che prese come simbolo quello gi\u00e0 del Gruppo, i cui topolini erano nel frattempo tornati verdi, per cui venne da allora detto dei \"gatti neri\". Questo \u00e8 da allora il simbolo del 51\u00ba Stormo ed \u00e8 visibile sulla coda degli AMX.\nCollegamenti esterni.\nImmagini:\nDocumenti:"}
{"id": "613586", "revid": "1543377", "url": "https://it.wikipedia.org/wiki?curid=613586", "title": "Boudewijn Zenden", "text": "Caratteristiche tecniche.\nGiocava come esterno di centrocampo a sinistra, era veloce oltre a essere un buon crossatore (crossava molto spesso durante le partite).\nCarriera.\nCalciatore.\nClub.\nFiglio di Pierre Zenden, ex j\u016bd\u014dka e commentatore sportivo, fin da ragazzo Boudewijn altern\u00f2 la pratica calcistica a quella del judo, disciplina della quale fu cintura nera a 14 anni e il cui campionato regionale del Limburgo vinse tre volte. Comunque, all'et\u00e0 di 16 anni, decise di scegliere il calcio. Il suo primo club fu la squadra dilettantistica del Leonidas, che lo ammise alla sua scuola all'et\u00e0 di 9 anni nel 1985. A 11 anni pass\u00f2 alla scuola calcio del e a 17 anni, nel 1993, esord\u00ec nell'Eredivisie, la prima divisione olandese.\nIl suo primo trofeo fu la Coppa d'Olanda (1995-1996), cui fece seguito, un anno pi\u00f9 tardi, la conquista del titolo di campione nazionale (1996-1997) sempre con il PSV. Il contributo dato a quel successo valse a Zenden il titolo di calciatore olandese dell'anno alla fine della stagione 1997-1998.\nDopo un'altra stagione in patria, si trasfer\u00ec al , vincendo subito il titolo di campione di Spagna 1998-1999. A Barcellona fu chiuso dal suo connazionale Marc Overmars: il tecnico, anch'egli olandese, Louis van Gaal trasform\u00f2 altres\u00ec Zenden in terzino sinistro. Dopo le dimissioni di van Gaal, le presenze in prima squadra di Zenden si fecero sempre pi\u00f9 rare finch\u00e9, alla fine della stagione 2000-2001, questi lasci\u00f2 la Spagna e accett\u00f2 la proposta di giocare in Premier League con il . Il trasferimento frutt\u00f2 7 milioni e mezzo di sterline (pari 10,5 milioni di euro).\nNel 2003 il club londinese lo prest\u00f2, e nel 2004 lo cedette definitivamente, al . Nella finale della Coppa di Lega del 2004 fu proprio Zenden a segnare il gol della vittoria contro il Bolton, dando cos\u00ec al Middlesbrough il primo trofeo ufficiale della sua storia. In tale squadra Zenden gioc\u00f2 centrale di centrocampo.\nA fine anno, essendo libero a parametro zero, si trasfer\u00ec al Liverpool fresco campione d'Europa.\nAll'inizio della stagione fu schierato da Rafael Ben\u00edtez nell\"'undici\" che vinse la Supercoppa d'Europa 2005; tuttavia un infortunio al ginocchio nel dicembre dello stesso anno lo mise fuori gioco per tutta la stagione. Tornato all'inizio della stagione 2006-2007, conquist\u00f2 la Community Shield 2006 contro la sua ex squadra, il (2-1). Con gli inglesi raggiunse la finale della UEFA Champions League 2006-2007, perdendola dopo essere sceso in campo come titolare. Nell'estate seguente si \u00e8 accasato all'Olympique Marsiglia.\nIl 16 ottobre 2009 firma un contratto di una stagione, con opzione per una supplementare, per il Sunderland AFC. Il primo gol con la maglia dei biancorossi arriva il 16 gennaio 2010, con una conclusione dal limite dell'area di rigore nell'incontro perso per 7-2 in casa del . Il 17 maggio dello stesso anno prolunga il suo contratto con i \"black cats\" di un altro anno. Al termine della stagione 2010-2011 lascia il club, e questa si rivela successivamente essere la sua ultima annata da calciatore.\nNazionale.\nL'esordio di Zenden in Nazionale risale al 1997 in occasione di una partita di qualificazione al Campionato del mondo 1998 in Francia (30 aprile 1997, - 0-6). Chiamato a far parte dei 22 giocatori che presero parte alla spedizione francese, fu riserva di Marc Overmars, come gi\u00e0 succedeva nel Barcellona. Nella finale del terzo posto contro la segn\u00f2 uno dei suoi pochi gol in maglia arancione.\nFu presente anche nella selezione olandese che partecip\u00f2 come paese ospitante all'undicesimo campionato d'Europa, svoltosi in Belgio e nei Paesi Bassi nel 2000, giocando la semifinale contro l' e venendo sostituito prima di vedere la sua Nazionale eliminata ai calci di rigore. Nel torneo ha segnato 2 reti contro Danimarca e Francia.\nIl suo ultimo torneo internazionale fu il dodicesimo campionato d'Europa, tenutosi in Portogallo nel 2004. Successivamente, con l'avvento di Marco van Basten sulla panchina olandese, Zenden fu coinvolto nella campagna di svecchiamento della squadra e praticamente escluso dalla selezione.\nL'infortunio del dicembre 2005 chiuse di fatto la carriera in Nazionale di Zenden, che infatti non fu chiamato per il campionato del mondo 2006 in Germania. Nel corso della sua carriera Zenden vanta 54 presenze e 7 gol in Nazionale.\nAllenatore.\nDopo aver a lungo trattato con il Bayer Leverkusen per un ingaggio da calciatore, il 22 novembre accetta la proposta di Rafa Ben\u00edtez (suo allenatore ai tempi del Liverpool) di essere suo vice allenatore al Chelsea, ponendo cos\u00ec fine alla sua carriera da calciatore. A fine anno lascia i blues insieme a Rafa Ben\u00edtez.\nNel 2013/2014 \u00e8 vice del Jong PSV. Dal novembre 2015 \u00e8 assistente per la prima squadra (\"specialistentrainer\"). Dal 16 dicembre 2019 \u00e8 il vice di Ernest Faber."}
{"id": "613589", "revid": "2519", "url": "https://it.wikipedia.org/wiki?curid=613589", "title": "Lander tedeschi", "text": ""}
{"id": "613594", "revid": "767487", "url": "https://it.wikipedia.org/wiki?curid=613594", "title": "Magnus Liber", "text": "Magnus Liber o Magnus Liber Organi (Grande libro dell'Organum), \u00e8 una raccolta di composizioni medioevali denominate organum. Il nome completo della raccolta \u00e8 \"Magnus liber organi de graduali et antiphonario pro servitio divino\". Pubblicata fra la fine del XII secolo e i primi anni del XIII secolo, questa serie di composizioni viene attribuita ai maestri della Scuola di Notre-Dame ed in particolare a L\u00e9onin e P\u00e9rotin.\nIl \"Magnus Liber\" rappresenta un passaggio, nell'evoluzione della musica occidentale, fra il canto piano e la polifonia del XIII e XIV secolo.\nLa musica del \"Magnus Liber\" mostra dei punti di contatto con l'emergente stile Gotico in architettura. Cos\u00ec come le splendide cattedrali venivano edificate sulle rovine di antiche chiese (luoghi sacri), gli organa erano elaborati sulla base di antichi canti Gregoriani che erano musica sacra. Una voce cantava le note del canto Gregoriano tenute molto a lungo (chiamate tenor dal latino che significa tenere); questa voce conosciuta come vox principalis (voce principale), teneva il canto in modo tale che non si riusciva pi\u00f9 a capire il significato del testo. Una, due o tre altre voci, conosciute come vox organalis (voci rampanti) si muovevano velocemente intrecciandosi a vicenda. L'evoluzione dalla monodia alla polifonia diede luogo alla nascita degli organa. La consuetudine dell'uso del tenor fu trasferita alla musica profana e le parole dei testi sopravvissero, in alcuni casi, molto bene. Uno dei pi\u00f9 comuni tipi di organa fu la clausula che \u00e8 costituita da sezioni di polifonia che possono sostituirsi ai lunghi organa.\nLa musica del \"Magnus Liber\" era usata nella liturgia nelle feste religiose."}
{"id": "613601", "revid": "73843", "url": "https://it.wikipedia.org/wiki?curid=613601", "title": "Barbara Chiappini", "text": "Biografia.\nCarriera.\nConseguita la maturit\u00e0 scientifica al liceo Lorenzo Respighi di Piacenza, ha poi studiato per quattro anni violino al Conservatorio di Piacenza. Ad inizio carriera \u00e8 stata la protagonista di diversi fotoromanzi sulle riviste \"Lancio\" e \"Grand Hotel\".\nNel 1993 ha vinto il concorso \"Un'italiana per Miss Mondo\", che serviva per selezionare la candidata italiana al concorso internazionale di bellezza Miss Mondo 1993. Nella finale di Miss Mondo, svoltasi in Sudafrica, ha poi ottenuto il titolo di \"Miss Mondo fotogenia\", primo titolo mai ottenuto da un'italiana nel concorso. Nello stesso anno partecipa come valletta a \"Buona Domenica\".\nNel 1994 partecipa a \"Studio Tappa\" condotto da Raimondo Vianello, trasmissione di Italia 1 dedicata al Giro d'Italia. Nell'estate del 1995 affianca Giorgio Mastrota nella conduzione di \"Nati per vincere\", sempre su Italia 1. Per la stessa rete, nel 1996 conduce \"Cinema sotto le stelle\". A Napoli nel 1999 e 2000 ha condotto il programma sul calcio \"Number Two\" insieme a Giorgio Tosatti e Marino Bartoletti. Nella stagione televisiva 2000/2001 entra anche a far parte del gruppo di conduttori di \"Domenica In\" su Rai 1. Nell'estate del 2002 partecipa come inviata alla trasmissione di Rete 4 \"Fornelli d'Italia\", condotta da Davide Mengacci. Per la stessa rete, nella stagione televisiva 2002/2003 affianca Fabrizio Trecca nella conduzione di \"Vivere meglio\". Nell'autunno del 2003 ha condotto con Paolo Brosio su Rai 1 la serata \"Sognando Hollywood\" e ha partecipato come concorrente alla prima edizione del reality show \"L'isola dei famosi\", venendo eliminata nel corso della terza puntata con il 51% dei voti. Nell'estate del 2006 ha condotto su Rai 2 il variet\u00e0 musicale \"Tintarella di luna\", esperienza ripetuta anche nel 2007, anno in cui ha anche condotto su Canale Italia l'ottava edizione del \"Festival Show\". Nel 2008 ha condotto sul canale satellitare Alice il programma culinario \"Fritto, che passione!\". Nella stagione televisiva 2009/2010 ha condotto su Rai 2 il programma culinario \"Prima colazione\", assieme a Roberto Onofri e Gianna Orr\u00f9. Dal 2009 al 2013 ha condotto \"Camper Magazine\", trasmissione dedicata ai viaggi in camper in onda sulla piattaforma Sky e su numerose televisioni locali.\nNegli anni successivi con la nascita dei figli diminuisce la sua presenza nel mondo dello spettacolo, limitandosi a partecipare come ospite saltuariamente ad alcune trasmissioni televisive come \"Pomeriggio Cinque\" e \"Mezzogiorno in famiglia\". Parallelamente continua a presentare eventi legati al mondo della moda e concorsi di bellezza.\nNel settembre del 2019 fa il suo debutto come conduttrice radiofonica presentando sull'emittente romana Radio Yes il programma \"Yes We Are\", trasmesso anche in radiovisione sul canale 903 di Sky.\nHa posato nuda per la realizzazione dei calendari sexy 2002, 2003 e 2004 del fotografo Angelo Gigli. Per il cinema ha recitato in alcune pellicole dirette da Nin\u00ec Grassia, mentre per la televisione nella fiction \"Le ragazze di Miss Italia\" (2002), ultimo lavoro di Dino Risi, e in singoli episodi di un paio di telefilm.\nVita privata.\nNell'ottobre 2011, dopo 7 anni di fidanzamento, sposa il manager Carlo Marini Agostini. La coppia ha due figli."}
{"id": "613603", "revid": "62748", "url": "https://it.wikipedia.org/wiki?curid=613603", "title": "Magnus Liber Organi", "text": ""}
{"id": "613604", "revid": "6923", "url": "https://it.wikipedia.org/wiki?curid=613604", "title": "Yoshimura (azienda)", "text": "Yoshimura Japan \u00e8 una fabbrica giapponese che produce parti speciali, impianti di scarico e carburatori per motocicli sportivi o da competizione, fondata nel 1954 da Hideo \u201cPops\u201d Yoshimura con la originaria denominazione Yoshimura Motors.\nHa spesso partecipato con propri team alle varie competizioni motociclistiche, sia del motomondiale sia della Superbike e del Campionato mondiale Endurance. Nel motomondiale 2006 equipaggia con le sue parti speciali le Suzuki \"GSV-R\" della scuderia Rizla Suzuki in MotoGP."}
{"id": "613607", "revid": "93556", "url": "https://it.wikipedia.org/wiki?curid=613607", "title": "N\u00f3tt", "text": "N\u00f3tt \u00e8 una divinit\u00e0 della mitologia norrena, pi\u00f9 esattamente era la personificazione della notte.\nFiglia del gigante N\u00f6rfi (o \"Narfi\" o ancora \"N\u00f6rr\"), si spos\u00f2 con Naglfari (\"oscurante\") ed ebbero come figlio Au\u00f0r (\"spazio\"), poi ella fu data ad un altro che si chiamava Annarr (\"secondo\") ed ebbe come figlia J\u00f6r\u00f0r (\"la terra\"). Infine si spos\u00f2 con Dellingr (\"giorno di primavera\"), che apparteneva agli \u00c6sir e gener\u00f2 Dagr (\"il giorno\") che era luminoso e bello come il padre.\nCos\u00ec viene citata nel Gylfaginning, il primo capitolo dell'Edda in prosa di Snorri Sturluson al canto 10:\nMentre nel poema eddico \"Vaf\u00fer\u00fa\u00f0nism\u00e1l\", 25:"}
{"id": "613610", "revid": "287204", "url": "https://it.wikipedia.org/wiki?curid=613610", "title": "Rango", "text": "Matematica.\nIn matematica per rango si intende una funzione a valori interi naturali associata a certe strutture che ne misura un qualche tipo di altezza. Pi\u00f9 specificamente si parla di:"}
{"id": "613612", "revid": "72265", "url": "https://it.wikipedia.org/wiki?curid=613612", "title": "Proiezione (algebra)", "text": ""}
{"id": "613613", "revid": "307923", "url": "https://it.wikipedia.org/wiki?curid=613613", "title": "Lou Andreas Salom\u00e8", "text": ""}
{"id": "613616", "revid": "287204", "url": "https://it.wikipedia.org/wiki?curid=613616", "title": "Classe Ethan Allen", "text": "La classe Ethan Allen era una classe di sottomarini lanciamissili balistici della United States Navy composta da cinque unit\u00e0 entrate in servizio tra il 1961 e il 1963. \nLa classe Ethan Allen \u00e8 stata sviluppata a partire dalla precedente classe George Washington piuttosto che dall'allungamento dei sottomarini d'attacco classe Skipjack.\nErano dotati di reattore S5W e portavano inizialmente missili di tipo UGM-27 Polaris A2, successivamente aggiornati verso la met\u00e0 degli anni settanta allo standard A3."}
{"id": "613618", "revid": "287204", "url": "https://it.wikipedia.org/wiki?curid=613618", "title": "Emilio Garrastazu Medici", "text": ""}
{"id": "613619", "revid": "339392", "url": "https://it.wikipedia.org/wiki?curid=613619", "title": "Parma Associazione calcio", "text": ""}
{"id": "613622", "revid": "599013", "url": "https://it.wikipedia.org/wiki?curid=613622", "title": "Juan Carlos Tacchi", "text": "Biografia.\nTacchi \u00e8 stato il padre di Giancarlo, Oscar e Maurizio, tutti calciatori.\nCarriera.\nCalciatore.\nGiunse in Italia nel 1956, ingaggiato dal Torino dove collezion\u00f2 48 presenze e 10 reti; nel 1958 pass\u00f2 all'Alessandria. Al termine della stagione 1959-60, dopo la retrocessione della squadra grigia in Serie B, fu acquistato dal Napoli di Achille Lauro, squadra in cui trascorse l'ultima parte della sua carriera; con il club partenopeo ottenne due promozioni in Serie A (1961-62 e 1964-65) e la Coppa Italia 1961-62; segn\u00f2 inoltre 2 gol nella Coppa delle Coppe 1962-63.\nChiuse con il calcio giocato nel 1966.\nAllenatore.\nRitiratosi, divenne allenatore. Allen\u00f2 il Gaeta, il Gladiator, il Solofra, l'Irpinia, il Celano, l'Avezzano, il Tagliacozzo, il Sulmona, il Polistena e la Fucense."}
{"id": "613623", "revid": "1305772", "url": "https://it.wikipedia.org/wiki?curid=613623", "title": "Lituani", "text": "I Lituani sono il gruppo etnico di maggioranza, di origine baltica, della Lituania, dove superano i 3 milioni di individui, mentre altre consistenti comunit\u00e0 possono essere trovate negli Stati Uniti, Canada ed in Brasile.\nI Lituani parlano la lingua lituana, una delle due lingue sopravvissute componenti la famiglia linguistica baltica. Sono per lo pi\u00f9 fedeli alla Chiesa Cattolica Romana.\nStoria.\nPrima del XIX secolo.\nIl territorio dell'odierna Lituania era in passato abitato da svariati gruppi tribali (sudoviani, curoniani, selonici, samogizi, prussiani - noti come \"nadruviani\" - e altri), come attestato da numerose fonti storiche e da ritrovamenti di era preistorica. Con il passare dei secoli, soprattutto nel periodo del Granducato di Lituania, molte di queste trib\u00f9 si unirono principalmente per difendersi dagli attacchi dei Russi e delle trib\u00f9 teutoniche. Durante il processo di unificazione, dal quale poi nacque l'attuale nazione lituana, si convertirono al Cristianesimo. I Lituani furono l'ultima nazione europea ad abbandonare il paganesimo in seguito alla crociata livoniana.\nSin dal tempo del Granducato di Lituania, il territorio lituano \u00e8 andato progressivamente diminuendo: un tempo i lituani costituivano la maggioranza della popolazione non solo in quella che oggi \u00e8 l'odierna Lituania, ma anche nella Bielorussia nord-occidentale, in vaste aree del territorio dell'attuale Oblast' di Kaliningrad della Russia, ed in alcune regioni dell'attuale territorio della Lettonia e della Polonia: nel XV secolo il Granducato era lo Stato pi\u00f9 popoloso d\u2019Europa.\nInoltre, a causa della visione tardo-medioevale della lingua lituana come idioma poco prestigioso, il numero degli individui madrelingua diminu\u00ec notevolmente in favore del polacco nei territori della Confederazione Polacco-Lituana, cos\u00ec come della lingua tedesca nei territori della Prussia orientale (l'attuale Oblast' di Kaliningrad russo). La successiva occupazione da parte dell'Impero Russo acceler\u00f2 ulteriormente questo processo a causa di una politica di \"russificazione\", che comprendeva la proibizione di pubblicare libri in lituano. A quel tempo in molti nutrirono la convinzione che la stessa nazione lituana, insieme alla sua lingua, si sarebbero estinte nell'arco di poche generazioni.\nDal XIX secolo ad oggi.\nAlla fine del XIX secolo la cultura e la lingua lituane iniziarono a rifiorire (il c.d. risveglio nazionale lituano). Ci\u00f2 accadde nel periodo in cui fu attivo il Bando della stampa lituana (1865-1904), anche grazie all\u2019opera dei contrabbandieri di libri i quali si impegnarono a distribuire testi in lingua lituana e in alfabeto latino (per cui l\u2019Impero Russo vietava la stampa, consentendo solo quelli redatti in alfabeto cirillico).\nUn gran numero di lituani di lingua polacca e bielorussa si affiliarono alla nazione lituana. La Lituania dichiar\u00f2 l'indipendenza dopo la Prima guerra mondiale e venne approvato uno standard linguistico lituano. Anche se questo aiut\u00f2 ad accelerare il consolidamento nazionale, la parte orientale della Lituania, compresa la regione di Vilnius, rimaneva in possesso della Polonia in quanto abitata da una maggioranza assoluta polacca, mentre alcune regioni occidentali erano sotto il controllo della Germania. Nel 1940, la Lituania venne invasa ed occupata dall'Unione Sovietica, e forzata ad unirsi ad essa con il nome di RSS Lituana. I tedeschi ed i loro alleati attaccarono l'URSS nel giugno del 1941 e nel periodo 1941-44 la Lituania fu territorio occupato dalla Germania nazista: era gi\u00e0 stato inviato precedentemente un ultimatum. I tedeschi si ritirarono nel 1944, ma l'invasore venne subito soppiantato da un altro, e la Lituani fin\u00ec sotto il giogo sovietico. Le comunit\u00e0 lituane presenti da lungo tempo nell'Oblast di Kaliningrad (\"Lituania minore\") e in Bielorussia vennero completamente distrutte.\nL'identit\u00e0 lituana ancora rimane in Lituania ed in poche frazioni della Polonia e della Lettonia, cos\u00ec come nell'animo e nel cuore di molti emigrati. Alcuni lituani indigeni vivono ancora in Bielorussia e nell'Oblast' di Kaliningrad, ma il loro numero \u00e8 davvero insignificante se comparato a quello del passato.\nComposizione etnica della Lituania.\nFra tutti i Paesi Baltici, la Lituania ha la popolazione pi\u00f9 omogenea. Secondo il censimento condotto nel 2001, l'83,45% della popolazione si identifica come lituano, il 6,74% come polacco, il 6,31% come russo, l'1,23% come bielorusso e il 2,27% come appartenente ad altri gruppi etnici.\nI polacchi sono concentrati nella Contea di Vilnius, l'area controllata dalla Polonia durante il periodo fra le due guerre mondiali. Comunit\u00e0 polacche piuttosto grandi sono localizzate nel distretto municipale di Vilnius (61,3% della popolazione) e in quello di \u0160al\u010dininkai (79,5%). Questa concentrazione permette ad un partito politico basato sulla minoranza polacca di esercitare una certa influenza. Questo partito (AWPL - \"Akcja Wyborcza Polak\u00f3w na Litwie\" - Azione Elettorale dei Polacchi in Lituania) ha mantenuto 1 o 2 seggi al parlamento lituano nella passata decade ed \u00e8 maggiormente attivo nell'ambito delle politiche locali; inoltre forma la maggioranza in diversi consigli comunali e con le elezioni del 2012 riesce a superare il quorum del 5% e con ben otto posti nel parlamento entra nella maggioranza del governo.\nI russi, pur essendo numerosi quasi quanto i polacchi, sono molto pi\u00f9 sparpagliati nel territorio e non sono rappresentati da un forte partito politico. La comunit\u00e0 pi\u00f9 rilevante vive nel comune di Visaginas, dove compone il 52% della popolazione. Molti di essi sono scienziati che si sono trasferiti dalla Russia per lavorare nella centrale nucleare di Ignalina. La Lituania \u00e8 altres\u00ec nota per il suo successo nel limitare l'immigrazione di manodopera russa durante l'occupazione sovietica (1945-1990). Un discreto numero di russi ha lasciato la Lituania dopo la dichiarazione d'indipendenza di quest'ultima nel 1990.\nIn passato, la composizione etnica del paese \u00e8 variata drammaticamente. Il cambiamento pi\u00f9 evidente fu lo sterminio della popolazione ebraica durante l'Olocausto. Prima della Seconda guerra mondiale, circa il 7,5% della popolazione era ebrea; questa era concentrata soprattutto nelle \"shtetl\" cittadine e aveva un'influenza significativa sull'artigianato e sull'economia. Erano chiamati \"Litvaks\" e avevano una cultura molto forte. La popolazione di Vilnius, che veniva soprannominata a volte \"La Gerusalemme del Nord\", era per circa il 30% ebrea mentre oltre il 60 % dei suoi abitanti era di etnia polacca. La gran parte delle comunit\u00e0 ebraiche vennero uccise durante l'occupazione della Germania nazista o emigrarono negli Stati Uniti e in Israele. Al giorno d'oggi, in Lituania vivono solo circa 4.000 ebrei.\nSottogruppi culturali.\nA parte i vari gruppi etnici e religiosi attualmente residenti in Lituania, i lituani stessi sono solitamente divisi in 5 sottogruppi: Samogiziani, Sudoviani, Auk\u0161taiziani, Dz\u016bkiani e Lietuvininkai (estinti). Gli abitanti delle citt\u00e0 sono normalmente considerati \"solo lituani\", specialmente quelli delle citt\u00e0 pi\u00f9 grandi, come Vilnius o Kaunas.\nI 5 gruppi sono delineati secondo alcune specifiche tradizioni regionali, dialetti e divisioni storiche. Esistono diversi stereotipi sui lituani, come l'essere un popolo introverso, ed altri sono ricorrenti nelle barzellette solo riguardo ai sottogruppi: per esempio i Sudoviani sarebbero avari, mentre i Samogiziani, sarebbero cocciuti e dispettosi, e le donne ostinate e facili a concedersi al primo venuto: si raccontano anche alcune freddure sul totalitarismo sovietico.\nGenetica.\nI lituani sono fra le popolazioni pi\u00f9 alte nel mondo. L'altezza media degli uomini \u00e8 di 181,3 cm e quella delle donne \u00e8 di 167,5 cm. Si \u00e8 avuto un rapido aumento nell'altezza media durante il XX secolo, nonostante il ritmo di crescita sia diminuito. Alla fine del XIX secolo l'altezza media degli uomini era di 163,5 cm e quella delle donne di 153,3 cm.\nDistribuzione.\nOltre a essere presente in Lituania e nelle regioni limitrofe, la popolazione lituana \u00e8 emigrata in tutti i continenti del globo tra il XIX secolo e il XXI secolo."}
{"id": "613629", "revid": "72352360", "url": "https://it.wikipedia.org/wiki?curid=613629", "title": "Valvola a spillo", "text": ""}
{"id": "613630", "revid": "287204", "url": "https://it.wikipedia.org/wiki?curid=613630", "title": "N\u00f2tt", "text": ""}
{"id": "613633", "revid": "1226", "url": "https://it.wikipedia.org/wiki?curid=613633", "title": "Giancarlo de' Medici", "text": ""}
{"id": "613634", "revid": "110157", "url": "https://it.wikipedia.org/wiki?curid=613634", "title": "Antonino (album)", "text": " \nAntonino \u00e8 il primo album del cantante italiano Antonino Spadaccino. \u00c8 stato pubblicato dall'etichetta discografica Sony Music il 7 aprile 2006, a cinque mesi di distanza dall'uscita di \"Ce la far\u00f2\", il primo singolo dell'artista che ha raggiunto la posizione numero 3 della classifica italiana dei singoli. L'album ha invece raggiunto la posizione numero 37 della classifica dei pi\u00f9 venduti in Italia.\nNel 2006 sono stati estratti altri due singoli: \"Un ultimo brivido\" e \"Nel mio segreto profondo\".\nL'album \u00e8 stato prodotto da Mario Lavezzi."}
{"id": "613637", "revid": "767487", "url": "https://it.wikipedia.org/wiki?curid=613637", "title": "General MIDI", "text": "Il General MIDI (GM) \u00e8 un modo convenzionale di organizzare i timbri su numeri di programmi (\"program change\") stabilito dalle case costruttrici di tastiere o expander sonori (strumenti musicali). Per esempio, selezionando il programma \"01\" su qualsiasi tastiera GM si ottiene sempre un suono di pianoforte e selezionando \"50\" si ottiene sempre una sezione di archi. I suoni sono in totale 128. Le simulazioni dei timbri possono essere generate sia in modo analogico, sia mediante oscillatori, sia attraverso una sintesi digitale, cio\u00e8 con campionamenti. Ogni numero di programma pu\u00f2 avere anche dei sottoinsiemi o \"variazioni\".\n\u00c8 questa tabella organizzata e unificata di suoni contenuta nei sintetizzatori GM a permettere la corretta lettura delle basi musicali in formato MIDI tra vari dispositivi. Le maggiori case costruttrici di moduli sonori che utilizzano il GM sono Roland, Korg, Farfisa, Casio, Solton e Yamaha."}
{"id": "613638", "revid": "1226", "url": "https://it.wikipedia.org/wiki?curid=613638", "title": "Epopea", "text": ""}
{"id": "613646", "revid": "57342", "url": "https://it.wikipedia.org/wiki?curid=613646", "title": "General midi", "text": ""}
{"id": "613657", "revid": "6558", "url": "https://it.wikipedia.org/wiki?curid=613657", "title": "80486", "text": ""}
{"id": "613660", "revid": "14641", "url": "https://it.wikipedia.org/wiki?curid=613660", "title": "Vitamina B4", "text": ""}
{"id": "613662", "revid": "14641", "url": "https://it.wikipedia.org/wiki?curid=613662", "title": "6-amminopurina", "text": ""}
{"id": "613663", "revid": "14641", "url": "https://it.wikipedia.org/wiki?curid=613663", "title": "4-ammino-2-idrossipirimidina", "text": ""}
{"id": "613664", "revid": "4175", "url": "https://it.wikipedia.org/wiki?curid=613664", "title": "Stadio Ennio Tardini", "text": "Lo stadio Ennio Tardini \u00e8 un impianto sportivo di Parma. Adibito in passato a uso polivalente, \u00e8 oggi utilizzato prettamente per l'attivit\u00e0 calcistica. Si tratta del pi\u00f9 capiente stadio della citt\u00e0 ducale, nonch\u00e9 uno tra gli impianti italiani pi\u00f9 vecchi ancora in funzione.\nStoria.\nLo stadio parmense \u00e8 stato costruito per volere di Ennio Tardini, avvocato e presidente del all'inizio degli anni 1920, il quale tuttavia non pot\u00e9 mai vederne l'inaugurazione; a lui venne quindi intitolato l'impianto al termine dei lavori di costruzione, iniziati nel 1922 e conclusi nel 1924. Negli anni del fascismo \u00e8 per\u00f2 attestata un'altra denominazione: Polisportivo Walter Branchi. Lo stadio ha sub\u00ecto importanti modifiche a partire dalla seconda met\u00e0 degli anni 1980; fino ai primi anni 1990 il Tardini non aveva infatti ospitato gare sportive di rilievo, perci\u00f2 non aveva necessitato di opere di ristrutturazione.\nNel 1990 la societ\u00e0 calcistica parmense \u00e8 promossa per la prima volta nella massima categoria del campionato italiano, la Serie A. Lo stadio fino ad allora poteva contenere solo spettatori, ma per legge doveva contenerne almeno e per questo si inizi\u00f2 a pensare a un impianto alternativo. La prima proposta fu di costruire un nuovo stadio fuori citt\u00e0, a Baganzola; successivamente, per\u00f2, l'idea venne accantonata e il 29 maggio 1991 fu deciso di ristrutturare il vecchio catino cittadino. La tribuna Petitot, la pi\u00f9 importante, fu la prima parte dello stadio che venne ammodernata; tocc\u00f2 poi alla curva Nord, dopo la vittoria del Parma nella Coppa Italia 1991-1992; e infine alla curva Sud l'anno successivo, completando la trasformazione della pianta dello stadio da \"ovale\" a \"squadrata\".\nAlla fine dei lavori negli anni 1990 la superficie totale dello stadio era di e la sua altezza era di ; la superficie del campo di gioco era di \u00d7 , dimensioni rimaste da allora invariate.\nNell'estate 1997 i posti a sedere erano , e sempre nello stesso anno vennero riposizionati seggiolini giallobl\u00f9.\nNell'estate 2006 \u00e8 stata rimossa la parte superiore della tribuna Est (i cosiddetti distinti), fatta di tubi Innocenti, per una nuova struttura anch'essa provvisoria; la nuova tribuna ha sedili gialli nella parte inferiore, e blu in quella superiore. Durante gli incontri del Parma la tifoseria di casa occupa abitualmente la curva Nord, dedicata dai supporter stessi alla memoria di Matteo Bagnaresi, mentre quella ospite siede in curva Sud.\nIl complesso sportivo \u00e8 anche sede operativa della societ\u00e0 calcistica parmense, e dal 4 febbraio 2017 ospita il \"Museo del Parma Ernesto Ceresini\", che raccoglie numerosi cimeli della storia del club ed \u00e8 intitolato al presidente che pi\u00f9 a lungo \u00e8 stato alla guida del sodalizio.\nNell'estate del 2018, in vista del ritorno del Parma in Serie A dopo tre anni, viene rifatto completamente il campo da gioco e vengono installati seggiolini a norma in tutti i settori delle tribune. Dopo questi lavori la capienza viene stabilita a 22.352 posti.\nNel 2019 \u00e8 stato trovato un accordo con il Comune di Parma per una profonda ristrutturazione dello stadio aggiungendo le coperture alle curve e un completo rifacimento della tribuna Est.\nUtilizzo.\nCalcio.\nPur se utilizzato unicamente per gli incontri della principale compagine calcistica cittadina, il , nell'arco della sua storia il Tardini ha ospitato anche diversi incontri casalinghi della nazionale italiana; ci\u00f2 inizi\u00f2 a partire dai primi anni 1990, in coincidenza con l'approdo del Parma in Serie A. L'esordio degli azzurri su questo campo avvenne il 27 maggio 1994, per un'amichevole contro la Finlandia, superata 2-0; seguirono negli anni altri due incontri di questo tenore, il 22 aprile 1998 col Paraguay, battuto 3-1, e il 14 novembre 2012 contro la Francia, coi transalpini vittoriosi 2-1\u00a0\u2013 in quella che rimane l'unica sconfitta italiana in questo stadio, nonch\u00e9 l'ultima apparizione della nazionale a Parma. Un'altra amichevole contro il Lussemburgo, prevista per il 29 maggio 2012, venne annullata a causa del terremoto dell'Emilia.\nIn ambito ufficiale, il Tardini ha invece ospitato la squadra azzurra in tre incontri validi per le qualificazioni mondiali e uno valido per le qualificazioni agli europei, che hanno sempre visto vittoriosi i padroni di casa: l'1-0 all'Ungheria del 6 ottobre 2001, per Corea del Sud-Giappone 2002; il 4-3 alla Bielorussia del 13 ottobre 2004, per Germania 2006; e il 3-2 a Cipro del 14 ottobre 2009, per Sudafrica 2010; il 6-0 al Liechtenstein del 26 marzo 2019, per Europa 2020.\nRugby.\nIn passato il Tardini fu sede di gara della squadra di rugby del che in tale impianto vinse tre scudetti (nel 1950, 1954 e 1957) e, successivamente, anche degli fino a met\u00e0 degli anni settanta quando entrambe le compagini emigrarono allo stadio \"Fratelli Cervi\", poi ribattezzato \"Sergio Lanfranchi\".\nHa ospitato la finale del campionato di A1 di rugby nel 1991.\nFootball americano.\nNel 1989 il Tardini \u00e8 stato la sede del IX Superbowl Italiano, finale della Serie A1 FIAF.\n\u00c8 stato usato per alcune partite casalinghe dei Panthers Parma \u2013 squadra di football americano fondata nel 1981 \u2013 durante la Prima Divisione IFL 2015, 2016, e la Prima Divisione FIDAF 2017."}
{"id": "613666", "revid": "14641", "url": "https://it.wikipedia.org/wiki?curid=613666", "title": "2-ammino-6-idrossipurina", "text": ""}
{"id": "613667", "revid": "14641", "url": "https://it.wikipedia.org/wiki?curid=613667", "title": "2-amminoipoxantina", "text": ""}
{"id": "613669", "revid": "371529", "url": "https://it.wikipedia.org/wiki?curid=613669", "title": "Elena Sofia Ricci", "text": "Nel corso della sua carriera di attrice ha vinto numerosi premi, tra cui tre David di Donatello, di cui due David di Donatello per la migliore attrice protagonista, per \"Ne parliamo luned\u00ec\" (1990) e per \"Loro\" (2019), e un David di Donatello per la migliore attrice non protagonista, per \"Io e mia sorella\" (1988), 3 Nastri d'argento, 1 Globo d'oro, 4 Ciak d'oro, 1 Grolla d'oro, 1 Premio Rodolfo Valentino, 1 Premio Alberto Sordi, un Premio Kineo Diamanti alla Mostra del Cinema di Venezia e due volte il Telegatto.\nBiografia.\nFiglia dello storico Paolo Barucchieri e della scenografa Elena Ricci Poccetto, e nipote abiatica dell'architetto Leonardo Ricci, esordisce giovanissima in teatro. Si fa notare al cinema con Pupi Avati nel film \"Impiegati\" che le vale il Globo d'oro come miglior attrice rivelazione. Numerose le sue interpretazioni in popolari serie televisive tra le quali \"Orgoglio\" trasmessa da Rai 1 a partire dal 2004, in cui ha interpretato fino ai primi episodi della terza ed ultima stagione il ruolo della nobile Anna Obrofari. Molto importante per la sua carriera anche il successo riscosso dal 2006 con la fiction di Canale 5 \"I Cesaroni\", in cui interpreta il ruolo di Lucia Liguori, moglie di Giulio (Claudio Amendola). Elena ha fatto parte della serie per cinque stagioni sino al 2011. Prima ancora aveva interpretato il ruolo di Elisa nella serie tv \"Caro maestro\" (Canale 5). \nNel 2003 vince la Grolla d'oro come migliore attrice protagonista. Nel 2006, nella fiction \"Giovanni Falcone - L'uomo che sfid\u00f2 Cosa Nostra\", veste i panni di Francesca Morvillo, moglie di Giovanni Falcone. Molti i film per la televisione che la vedono impegnata nel sociale. Tra questi, \"Tutti i rumori del mondo\", la miniserie \"Gli ultimi del Paradiso\", \"Fratelli\", \"Contro ogni volont\u00e0\". Al cinema ricordiamo \"Io e mia sorella\" (1987) di Carlo Verdone, con cui vince i premi Nastro d'argento, David di Donatello e Ciak d'oro come migliore interprete non protagonista; \"In nome del popolo sovrano\", diretto nel 1990 da Luigi Magni, e, nello stesso anno, \"Ne parliamo luned\u00ec\", per la regia di Luciano Odorisio, che le vale ancora la vittoria del Ciak d'oro e del David di Donatello per la migliore attrice protagonista. Nel 2001 recita accanto ad Alessandro Benvenuti nel film \"Commedia sexy\", diretto da Claudio Bigagli.\nNel 2009 fa parte del corale cast di \"Ex\", per la regia di Fausto Brizzi. L'anno successivo \u00e8 al cinema in \"Genitori &amp; figli - Agitare bene prima dell'uso\", in cui \u00e8 diretta da Giovanni Veronesi, per il quale viene candidata al Ciak d'oro come Migliore attrice non protagonista e alla 67\u00aa Mostra internazionale d'arte cinematografica di Venezia per il \"Premio Kin\u00e9o \u2013 Diamanti al Cinema\" come miglior attrice non protagonista. In seguito la troviamo in \"Mine vaganti\" di Ferzan \u00d6zpetek, per il quale viene ancora candidata al David di Donatello e vince nuovamente il Ciak d'oro e il Nastro d'argento alla migliore attrice non protagonista e viene di nuovo candidata, alla 67\u00aa mostra di Venezia per il \"Premio Kin\u00e9o \u2013 Diamanti al Cinema\" come miglior attrice non protagonista. Il film ottiene un ottimo successo, tanto da incassare, alla fine della sua permanenza in sala, pi\u00f9 di otto milioni di euro. Nel 2011 recita nel film \"Tutta colpa della musica\" di Ricky Tognazzi. Molte le sue partecipazioni in coproduzioni internazionali, tra cui \"La rivolta degli impiccati\" di Juan Luis Bu\u00f1uel, \"Un otage de trop\" di Philippe Galland, \"Radetzky\" di Axel Corti, \"Clarissa\" di Jacques Deray, Jesus di Roger Young, \"Stern der Liebe\" di Marijan David Vajda, Fabio Montale.\nLegata da una lunga amicizia al cantante Renato Zero, \u00e8 stata interprete di due videoclip dello stesso, e al di fuori di attivit\u00e0 cinematografiche e teatrali, ha ricoperto pi\u00f9 volte il ruolo di testimonial: nella campagna per la promozione della diagnosi precoce del tumore alla mammella, e prima ancora per \"Race for the cure\", per Save the Children; per la campagna di sensibilizzazione S.O.S. Congo e per la lotta contro il fumo.\nDal 2011 recita nel ruolo di Suor Angela nella serie \"Che Dio ci aiuti\" in onda su Rai 1, che ha riscosso un notevole successo. Nel 2014 prende parte alle riprese della fiction di Riccardo Donna \"Romeo e Giulietta\", con Alessandra Mastronardi, sua collega ne \"I Cesaroni\". Nello stesso anno partecipa ad un'altra fiction, \"Le due leggi\", in onda su Rai 1, in cui interpreta una direttrice di banca di nome Adriana Zanardi. Ancora nel 2014 \u00e8 tra i protagonisti del film \"Allacciate le cinture\" di Ferzan \u00d6zpetek, al fianco di Kasia Smutniak, per il quale vince, alla 71\u00aa Mostra internazionale d'arte cinematografica di Venezia, il \"Premio Kin\u00e9o \u2013 Diamanti al Cinema\" come miglior attrice non protagonista.\nNegli stessi anni \u00e8 tornata ad essere attiva anche in teatro, oltre alla regia, anche come attrice, portando in scena con grande successo \"I Blues \"di Tennessee Williams nel 2015, e nel 2018 \"Vetri rotti\" di Arthur Miller. Nel marzo 2016 firma la sua prima regia teatrale, \"Mammamiabella!\", con le musiche dal vivo di Stefano Mainetti, e interpretato da Sabrina Pellegrino, Valentina Olla e Federico Perrotta.\nNel 2018 partecipa al film biografico su Silvio Berlusconi di Paolo Sorrentino, \"Loro\" nel ruolo di Veronica Lario, per il quale vince nuovamente il Nastro d'argento e il David di Donatello per la migliore attrice protagonista. Il 19 aprile 2018 esce al cinema \"Il tuttofare\", film del regista Valerio Attanasio, che la vede protagonista al fianco di Sergio Castellitto.\nAd inizio 2019 dichiara di essere stata abusata a 12 anni da un amico di famiglia, al quale era stata affidata in una vacanza, e di non averne mai parlato per preservare la madre dal rimorso di averla inconsciamente \"consegnata\" nelle mani del suo carnefice. Alla morte della madre, decide di confessare pubblicamente l'accaduto, per la prima volta nella trasmissione condotta da Bruno Vespa, \"Porta a porta\".\nNel 2019 inizia le riprese di \"Supereroi\", il nuovo film del regista Paolo Genovese, in cui \u00e8 tra i protagonisti insieme ad Alessandro Borghi e Jasmine Trinca, e di una nuova fiction per Rai 1 intitolata \"Vivi e lascia vivere\", dove interpreta Laura, una mamma che viene improvvisamente travolta da drammi familiari. Il 26 novembre 2020 torna in tv con il film \"Rita Levi-Montalcini\" per la regia di Alberto Negrin; promuovendo il film a \"Tale e quale show\" ha rivelato di aver avuto il COVID-19 a marzo. Nell\u2019ottobre del 2021 racconta la vita di Mariangela Melato nella docu-serie Illuminate su Rai 3.\nVita privata.\nNel 1996, dalla relazione con Pino Quartullo, \u00e8 nata Emma. La Ricci \u00e8 sposata con il compositore Stefano Mainetti dal 20 ottobre 2003, da cui ha avuto una figlia di nome Maria. \nElena Sofia Ricci \u00e8 stata sposata anche con lo scrittore Luca Damiani.\n\u00c8 sorella della danzatrice Elisa Barucchieri.\nPremi e riconoscimenti.\nDavid di Donatello\nNastro d'argento\nPremio Flaiano\nGlobo d'oro\nCiak d'oro\nAltri premi"}
{"id": "613671", "revid": "1573940", "url": "https://it.wikipedia.org/wiki?curid=613671", "title": "Crithagra sulphurata", "text": "Il canarino solforato (Crithagra sulphurata ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico di questi uccelli (del quale il nome comune altro non \u00e8 che una traduzione), \"sulphurata\", deriva dal latino e significa \"macchiata di zolfo\", in riferimento alla loro livrea.\nDescrizione.\nDimensioni.\nMisura 13,5-16 cm, per un peso di 15-35,3 g: la taglia mostra un gradiente crescente man mano che si va da nord verso sud.\nAspetto.\nSi tratta di uccelletti robusti ma slanciati, muniti di testa arrotondata, forte becco conico, ali appuntite e coda dalla punta lievemente forcuta. Viene spesso confuso con il canarino del Mozambico, rispetto al quale presenta meno lipocromo giallo, oltre a una differente conformazione dei disegni facciali, molto meno accentuati in questa specie.\nIl piumaggio presenta dimorfismo sessuale: nei maschi sopracciglio, guance, gola, petto (pi\u00f9 scuro), spalle, ventre, fianchi e codione sono di colore giallo carico, mentre fronte, vertice, nuca, mustacchio, area fra lati del becco, occhi e area attorno alle orecchie, dorso ed ali \u00e8 di colore giallo-verdastro. Ali e coda sono nere, con le penne orlate di giallo-verdastro, ben evidenti soprattutto sulle ali. Nelle femmine il pigmento giallo \u00e8 molto meno diffuso e concentrato su gola e basso ventre, mentre l'area ventrale \u00e8 grigia con sfumature arancio e l'area dorsale \u00e8 bruna.\nIn ambedue i sessi il becco \u00e8 nerastro, con la parte inferiore pi\u00f9 chiara e tendente al bruno, mentre le zampe sono di colore carnicino-nerastro e gli occhi sono di colore bruno scuro.\nBiologia.\nI canarini solforati sono uccelli dalle abitudini diurne, piuttosto solitari, che si muovono da soli, in coppie o in gruppetti familiari alla ricerca di cibo fra i cespugli o l'erba alta, tenendosi in contatto fra loro tramite richiami pigolanti e cinguettii.\nAlimentazione.\nSi tratta di una specie granivora, la cui dieta \u00e8 costituita in massima parte di semi di piante erbacee e cespugliose, oltre che di germogli, foglioline, fiori, bacche e frutti maturi, oltre che di insetti (soprattutto termiti) ed altri piccoli invertebrati.\nRiproduzione.\nSi tratta di uccelli che possono riprodursi durante tutto l'arco dell'anno, prediligendo per farlo i periodi umidi (marzo-gennaio in Africa orientale, maggio-novembre in Africa meridionale). I maschi attirano le femmine cantando a squarciagola ed effettuando voli rituali attorno posatoi in evidenza, per poi far partire il corteggiamento vero e proprio all'avvicinarsi di una femmina, seguendola insistentemente con becco ed ali semiaperte e penne arruffate.\nIl canarino solforato \u00e8 un uccello monogamo, le cui femmine si occupano della costruzione del nido (una coppa di fibre vegetali intrecciate alla biforcazione di un ramo) e della cova delle 4-6 uova, che dura circa due settimane, mentre il maschio rimane a guardia nei pressi del nido ed imbecca la compagna in cova: l'alimentazione e le cure ai nidiacei sono invece a carico di entrambi i genitori. Cos\u00ec accuditi, i \"pulli\" (ciechi ed implumi alla schiusa) s'involano attorno alle tre settimane dalla schiusa, rendendosi per\u00f2 completamente indipendenti non prima del mese e mezzo di vita.\nDistribuzione e habitat.\nQuesti uccelli abitano una vasta porzione dell'Africa orientale e australe, occupando un areale che si estende dall'area attorno al Lago Vittoria al Capo di Buona Speranza e da qui a nord fino all'Angola centro-occidentale.\nL\"'habitat\" del canarino solforato \u00e8 rappresentato dalle aree pianeggianti, collinari e submontane con copertura cespugliosa e presenza di macchie arboree non eccessivamente fitte: questi uccelli tollerano senza grossi problemi la presenza dell'uomo, colonizzando anche le aree coltivate e giardini e parchi urbani e suburbani.\nQuesti uccelli, pur essendo tendenzialmente stanziali, possono compiere spostamenti anche di una certa entit\u00e0 alla ricerca di cibo o acqua, cosa che avviene in special modo nelle aree pi\u00f9 secche dell'areale da essi occupato.\nSistematica.\nSe ne riconoscono tre sottospecie:\nLe popolazioni del Mozambico nord-orientale, della Tanzania meridionale, dell'Uganda, tutte facenti parte della sottospecie nominale, sono per alcuni da elevare al rango di sottospecie a s\u00e9 stanti, rispettivamente coi nomi di \"C. s. loveridgei\", \"C. s. frommi\" e \"C. s. shelleyi\"; lo stesso accade per la popolazione di Manica (\"C. s. languens\"), facente parte della sottospecie \"wilsoni\"."}
{"id": "613672", "revid": "965226", "url": "https://it.wikipedia.org/wiki?curid=613672", "title": "Rita Savagnone", "text": "Biografia.\nHa doppiato numerose importanti attrici sia per il cinema sia per la televisione, come, ad esempio: Claudia Cardinale, Liza Minnelli, Vanessa Redgrave, Whoopi Goldberg, Shirley MacLaine, Elizabeth Taylor, Eva Marie Saint, Debbie Reynolds, Romy Schneider, Kathy Bates, Kim Novak, Glenda Jackson, Raquel Welch e Greta Garbo nel ridoppiaggio di alcuni suoi film tra gli anni settanta e ottanta. Sua \u00e8 anche la voce di Sophia Loren nei suoi film hollywoodiani a partire da \"Lady L\", di Farrah Fawcett in \"Charlie's Angels\" e di Joan Collins in \"Dynasty\".\nIn \"Divorzio all'italiana\" ha doppiato sia Stefania Sandrelli sia Daniela Rocca, mentre in \"Django\" ha prestato la sua voce all'attrice Loredana Nusciak. Ha dato la sua voce anche in alcuni film d'animazione, tra cui \"Asterix e Cleopatra\". Inoltre \u00e8 la voce di Carmen Arranz nella serie televisiva spagnola \"Paso adelante\". Nel 2006 ha vinto il premio alla Carriera femminile al \"Gran Gal\u00e0 del doppiaggio\" di Romics. Curioso anche il suo ruolo di narratrice nella miniserie TV \"Storia d'amore e d'amicizia\", esordio attoriale del figlio Claudio Amendola, dove presta la voce alla figlioletta del suo personaggio quarant'anni dopo.\nCome attrice \u00e8 nota al pubblico televisivo per il ruolo di Gabriella Lanfranchi, suocera di Giulio Cesaroni (impersonato dal figlio Claudio), interpretato tra il 2006 e il 2014 nelle sei stagioni della fortunata fiction \"I Cesaroni\". Nel 2012 le viene conferito il premio alla carriera alla manifestazione Leggio d'oro. Nel 2014 \u00e8 al cinema con la commedia \"La mossa del pinguino\", esordio alla regia del figlio Claudio, in cui recita anche la nipote Alessia. Nel 2019 dopo oltre sessant'anni, si ritira dall'attivit\u00e0.\nVita privata.\n\u00c8 figlia del compositore, direttore d'orchestra e docente Giuseppe Savagnone, di origini siciliane, e di Rosella Marraffa, di origini pugliesi, sorella della doppiatrice Deddi Savagnone ed \u00e8 madre dell'attore Claudio Amendola. Nel 2010 la nipote doppiatrice Alessia l'ha resa bisnonna di Diego.\n\u00c8 inoltre cugina del direttore d'orchestra Claudio Abbado, figlio di Maria Carmela Savagnone, sorella maggiore del padre.\nSi \u00e8 sposata nel 1958 all'et\u00e0 di diciannove anni con il collega Ferruccio Amendola, dal quale ha divorziato nel 1971. In seguito \u00e8 stata coniugata con il drammaturgo Manlio Santanelli, ma ha poi divorziato anche da quest'ultimo."}
{"id": "613674", "revid": "1610933", "url": "https://it.wikipedia.org/wiki?curid=613674", "title": "Canarino solforato", "text": ""}
{"id": "613677", "revid": "125195599", "url": "https://it.wikipedia.org/wiki?curid=613677", "title": "Elda Alvigini", "text": "\u00c8 nota principalmente per aver interpretato il ruolo di Stefania Masetti nella serie \"I Cesaroni\".\nBiografia.\nSi \u00e8 laureata in Lettere moderne con la Tesi \"L'immagine della donna borghese nel cinema di Antonioni\", formandosi, nel contempo, artisticamente presso il Centro sperimentale di cinematografia di Roma. Inizia lavorando al cinema in \"L'odore della notte\", \"Emma sono io\", \"La verit\u00e0 vi prego sull'amore\" e \"La balia\". Dopo aver lavorato anche in teatro e televisione, si iscrive a Medicina e sostiene gli esami del primo anno, mentre sta preparando biochimica vince il provino per interpretare il ruolo di Stefania Masetti nella serie televisiva \"I Cesaroni\"."}
{"id": "613678", "revid": "14641", "url": "https://it.wikipedia.org/wiki?curid=613678", "title": "5-metiluracile", "text": ""}
{"id": "613679", "revid": "14641", "url": "https://it.wikipedia.org/wiki?curid=613679", "title": "2,4-1H,3H-pirimidindione", "text": ""}
{"id": "613682", "revid": "14641", "url": "https://it.wikipedia.org/wiki?curid=613682", "title": "2,4-diidrossipirimidina", "text": ""}
{"id": "613683", "revid": "14641", "url": "https://it.wikipedia.org/wiki?curid=613683", "title": "Acido amminosolfonico", "text": ""}
{"id": "613684", "revid": "125732610", "url": "https://it.wikipedia.org/wiki?curid=613684", "title": "Niccol\u00f2 Centioni", "text": "Biografia.\nHa iniziato a lavorare nel mondo dello spettacolo fin da bambino, partecipando ad alcune trasmissioni televisive, a \"Millennium - La notte del\" 2000 con \"Gigi Proietti,\" a \"Carramba che sorpresa!\" con \"Raffaella Carr\u00e0,\" a \"Chi ha incastrato Peter Pan?\" con \"Paolo Bonolis,\" e ad alcuni spot pubblicitari.\nTra i suoi primi lavori da attore ricordiamo: le miniserie tv \"Un prete tra noi 2\" e \"Una donna per amico 2\" (entrambe del 1999), la serie TV \"Camici bianchi\" (2001), e il film TV \"Rocco\" (2004), regia di Nicol\u00f2 Bongiorno, in cui \u00e8 protagonista nel ruolo di \"Rocco\".\nMa la vera popolarit\u00e0 arriva grazie alla serie TV \"I Cesaroni\", trasmessa su Canale 5 per sei stagioni (2006-2014), in cui interpreta il ruolo di Rodolfo \"Rudi\" Cesaroni, uno dei figli di Giulio (Claudio Amendola). \nNegli anni successivi partecipa ad alcuni reality show come \"Pechino Express\" insieme alla collega de \"I Cesaroni\" Micol Olivieri, venendo eliminati alla prima puntata, e a \"Notti sul ghiaccio\" in onda su Rai 1, anche qui per\u00f2 viene eliminato dopo la prima puntata.\nA novembre 2018, dichiara di essere stato costretto a emigrare a Londra per cercare lavoro come lavapiatti, dopo aver sperperato tutti i guadagni ottenuti in quindici anni di televisione. Nel 2021 si trasferisce a Milano per proseguire la sua attivit\u00e0 di lavapiatti.\nCuriosit\u00e0.\nIn un episodio della prima stagione de \"I Cesaroni\", Rudi, il personaggio da lui interpretato, dato lo scarso rendimento scolastico decise di iniziare a lavorare come lavapiatti nella bottiglieria di famiglia. Ironia della sorte, lo stesso Niccol\u00f2, non avendo pi\u00f9 trovato spazio nel mondo dello spettacolo, \u00e8 diventato un lavapiatti di professione. "}
{"id": "613685", "revid": "1610933", "url": "https://it.wikipedia.org/wiki?curid=613685", "title": "Canarino solferino", "text": ""}
{"id": "613686", "revid": "233579", "url": "https://it.wikipedia.org/wiki?curid=613686", "title": "Canto piano", "text": "Il canto piano \u00e8 un genere musicale della musica sacra. Nella musica occidentale medievale, il canto piano \u00e8:\nIl termine \u00e8 l'equivalente del latino \"Cantus planus\", dove il termine \"planus\" indica qualche cosa che non ha rotture, di accidente o di alterazione.\nIl canto piano \u00e8 un tipo di musica vocale tradizionale adottata generalmente in un contesto religioso. Questo stile musicale \u00e8 antico e diffuso. Non \u00e8 esclusivo dei riti cattolici, ma lo si pu\u00f2 trovare per esempio nelle cantillazioni dei riti ebraici, mussulmani o buddisti. Anche se i termini sono spesso usati l'uno per l'altro, conviene distinguere il \"canto piano\" inteso come stile musicale, dal \"canto gregoriano\" inteso come repertorio liturgico modificato in questo stile.\nStoria.\nIl Canto gregoriano \u00e8 un esempio di \"canto piano\" che, secondo la leggenda, prese il nome da papa Gregorio Magno (VI secolo). Anche se frequentemente asserito, non \u00e8 vero che Papa Gregorio I invent\u00f2 questo tipo di canto o che ordin\u00f2 di sopprimere ogni precedente stile di canto come ad esempio il \"canto ambrosiano\". Per molti secoli diversi tipi di \"canto piano\" coesistettero e non si ebbe mai una standardizzazione del canto gregoriano fino al XII secolo. Il \"canto piano\" rappresenta la prima rinascita della notazione musicale dopo che fu perduta ogni traccia dell'antica notazione greca.\nLa notazione del canto piano differisce dalla notazione moderna dal fatto che, nelle forme pi\u00f9 antiche si utilizzava una notazione in campo aperto detta \"adiastematica\", poi con Guido d'Arezzo si inizi\u00f2 ad usare il rigo musicale ma di sole quattro linee (tetragramma) con le note quadrate. Il segno grafico che indicava le note era detto neuma.\nUna rinascita del \"canto piano\" si \u00e8 avuta nel XIX secolo grazie agli studi filologici e musicologici volti a ricostruire le tecniche di canto e restaurare le antiche collezioni di \"canto piano\" specialmente da parte dei monaci dell'Abbazia di Solesmes nel nord della Francia.\nIl canto gregoriano, per quanto sia praticato prevalentemente nei monasteri, \u00e8 tuttora il canto ufficiale della Chiesa cattolica.\nAlla fine degli anni ottanta il \"canto piano\" ebbe un notevole successo come musica per il relax e molte registrazioni sono state effettuate nei conventi di Francia e Spagna."}
{"id": "613688", "revid": "14641", "url": "https://it.wikipedia.org/wiki?curid=613688", "title": "Acido 4-amminobenzensolfonico", "text": ""}
{"id": "613689", "revid": "125062476", "url": "https://it.wikipedia.org/wiki?curid=613689", "title": "Stadio Carlo Castellani", "text": "Lo stadio Carlo Castellani \u00e8 un impianto sportivo di Empoli. Edificato nella zona sportiva della cittadina toscana, in viale delle Olimpiadi, ospita le gare interne dell'Empoli F.C.\nStoria.\nInaugurato il 12 settembre 1965, \u00e8 dedicato a Carlo Castellani, giocatore nato nella vicina Montelupo Fiorentino, morto prematuramente dopo essere stato deportato nel campo di concentramento di Mauthausen e che ha detenuto per pi\u00f9 di sessanta anni il record di maggior numero di reti segnate con la maglia dell'Empoli, superato nel 2012 da Francesco Tavano.\n\u00c8 formato da due tribune fisse e da due curve in prefabbricato, con una capienza di 16.800 spettatori.\nLo stadio \u00e8 dotato di pista di atletica leggera e di pedana per il salto in lungo. Nei locali interni alla tribuna Maratona si trovano una palestra e locali adibiti a sede dell'AIA di Empoli e di altre associazioni riguardanti il mondo del calcio e dello sport in generale.\nNell'estate del 2007 fu progettato di coprire la tribuna Maratona (sul lato opposto alla tribuna stampa) con una struttura in leghe leggere e al contempo, per rispettare i requisiti per la Coppa UEFA, doveva essere ampliata la sala stampa. Il 4 ottobre del 2008 il settore inferiore della Maratona, dove trovano posto gli ultras, \u00e8 stata intitolato a Emiliano Del Rosso, uno dei capi della tifoseria nonch\u00e9 tra i \"leader\" del gruppo \"Desperados 1983\", scomparso prematuramente.\nNell'agosto 2015 l'Empoli presenta il progetto di ristrutturazione dello stadio con 20.000 posti, che prevede una ricostruzione delle curve e della tribuna con una copertura completa e all'inglese ovvero privo di pista di atletica."}
{"id": "613690", "revid": "14641", "url": "https://it.wikipedia.org/wiki?curid=613690", "title": "L-alanina", "text": ""}
{"id": "613692", "revid": "14641", "url": "https://it.wikipedia.org/wiki?curid=613692", "title": "Acido 2(S)-amminopropanoico", "text": ""}
{"id": "613693", "revid": "1048993", "url": "https://it.wikipedia.org/wiki?curid=613693", "title": "Micol Olivieri", "text": "Biografia.\nNota principalmente per il ruolo di Alice Cudicini nella serie \"I Cesaroni\", ha esordito come attrice all'et\u00e0 di 9 anni nel cortometraggio \"Turno di notte\" con Leo Gullotta. Dopo la partecipazione a spot pubblicitari, produzioni televisive e cinematografiche, partecipa alla serie televisiva di Canale 5 \"I Cesaroni\", dove ha il ruolo di \"Alice Cudicini\", figlia minore di \"Lucia Liguori\" (Elena Sofia Ricci).\nFra le precedenti fiction in cui ha recitato, ricordiamo: le miniserie \"Soraya\", regia di Lodovico Gasparini, in cui interpreta il ruolo di Soraya bambina, \"Questo amore\", regia di Luca Manfredi, e \"Il veterinario\", regia di Jos\u00e9 Mar\u00eda S\u00e1nchez. Inoltre ha interpretato il ruolo di \"Stella\" in un episodio di \"Distretto di Polizia 5\". Il suo primo lavoro nel cinema \u00e8 il film \"Innamorata della morte\" di Roger A. Fratter. Nel 2006 ritorna sul grande schermo con \"Il rumore delle molliche\", diretto da Mauro Petito e Pepito Sanchez. Tra il 2008 e nel 2014 recita ne \"I Cesaroni\". Durante l'estate del 2009 interpreta il ruolo di \"Claudia\" nel film \"Oltre il mare\" di Cesare Fragnelli. Nel settembre del 2013 ha partecipato, come concorrente, alla seconda edizione del reality show di Rai 2 \"Pechino Express\" insieme al collega de \"I Cesaroni\" Niccol\u00f2 Centioni. Nell'autunno 2015, insieme al suo manager Stefano Francioni, d\u00e0 vita alla sit-com \"Una famigliAnormale\", diretta da Marco D'Andragora, nella quale Micol e suo marito raccontano le situazioni familiari sotto forma di sketch comici."}
{"id": "613695", "revid": "14641", "url": "https://it.wikipedia.org/wiki?curid=613695", "title": "Acido para-amminobenzoico", "text": ""}
{"id": "613701", "revid": "200568", "url": "https://it.wikipedia.org/wiki?curid=613701", "title": "Acido 2-amminobutirrico", "text": ""}
{"id": "613703", "revid": "161374", "url": "https://it.wikipedia.org/wiki?curid=613703", "title": "Acido 4-amminobutirrico", "text": ""}
{"id": "613705", "revid": "161374", "url": "https://it.wikipedia.org/wiki?curid=613705", "title": "Acido piperidinico", "text": ""}
{"id": "613708", "revid": "14641", "url": "https://it.wikipedia.org/wiki?curid=613708", "title": "L-arginina", "text": ""}
{"id": "613709", "revid": "330019", "url": "https://it.wikipedia.org/wiki?curid=613709", "title": "Rondanina", "text": "Rondanina (\"Rondaninn-a\" in ligure) \u00e8 un comune italiano di 60 abitanti della citt\u00e0 metropolitana di Genova in Liguria. Per numero di abitanti \u00e8 il comune meno popoloso del territorio metropolitano e della regione.\nGeografia fisica.\nIl territorio comunale \u00e8 situato in alta val Trebbia, alle pendici dell'Appennino ligure, tra il torrente Cassigheno, affluente del fiume Trebbia e il lago artificiale del Brugneto, ad est di Genova.\nL'abitato \u00e8 dominato dal bric Rondanina (1340 m), caratterizzato da strati orizzontali di roccia calcarea, basamento impervio e scosceso su cui sorge il piccolo abitato storico. Altre vette del territorio sono il monte Maiada (1185 m), il monte Fracellana (1129 m) e il monte Sant'Anna (1055 m).\nIl territorio fa parte del Parco naturale regionale dell'Antola, di cui ospita il museo della flora e della fauna.\nStoria.\nLo sviluppo del primario borgo rondanello ha avuto origine a causa dell'emigrazione verso l'entroterra delle popolazioni costiere che cercavano terreni fertili da coltivare, oltrech\u00e9 una difesa contro gli attacchi dei pirati saraceni. Storicamente fu un importante centro di scambio commerciale, in quanto crocevia tra le principali valli del Genovesato (alta val Trebbia, alta valle Scrivia e val d'Aveto), il basso Piemonte (val Borbera) e la pianura Padana.\nCon la costituzione dei Feudi imperiali, il borgo di Rondanina e centri vicini furono assoggettati, a partire dall'anno 1000, alla marca Obertenga della famiglia Malaspina. Dalla seconda met\u00e0 del XIII secolo la propriet\u00e0 pass\u00f2 ai conti Fieschi di Lavagna che dominarono il paese e la marca fino al 1547. Fu a seguito della tentata congiura di Gianluigi Fieschi verso il potere della Repubblica di Genova che port\u00f2 alla sottrazione del feudo alla famiglia fliscana e, per diploma dell'imperatore Carlo V, il conseguente passaggio di propriet\u00e0 verso la famiglia genovese Doria, e quindi la repubblica genovese.\nNel 1797, con la dominazione francese di Napoleone Bonaparte, rientr\u00f2 dal 2 dicembre nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798, con i nuovi ordinamenti francesi, Rondanina rientr\u00f2 nell'VIII cantone, come capoluogo, della giurisdizione dei Monti Liguri Orientali e dal 1803 centro principale del IV cantone della Trebbia nella giurisdizione dell'Entella. Il 27 maggio dello stesso anno fu invece inserito nel VII cantone di Torriglia nella giurisdizione del Centro. Annesso al Primo Impero francese, dal 13 giugno 1805 al 1814 venne compreso nel dipartimento di Genova aggregato alla giurisdizione di Bobbio.\nNel 1815 fu inglobato nel Regno di Sardegna, sotto la provincia di Bobbio, secondo le decisioni del congresso di Vienna del 1814, e successivamente nel Regno d'Italia dal 1861. Dal 1859 al 1923 il territorio fu compreso nel circondario di Bobbio della provincia di Pavia.\nCon la soppressione del circondario bobbiese, il decreto regio n\u00b0 1726 datato 8 luglio 1923 stabil\u00ec il passaggio di Rondanina nell'allora provincia di Genova.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza. Distruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nDal 1973 al 31 dicembre 2008 ha fatto parte della Comunit\u00e0 montana Alta Val Trebbia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana delle Alte Valli Trebbia e Bisagno.\nSimboli.\nLo stemma \u00e8 stato concesso con il decreto del presidente della Repubblica datato al 19 gennaio del 1999. \nMonumenti e luoghi d'interesse.\nArchitetture civili.\nIl rifugio Rondanina \u00e8 collocato nella piazza principale di Rondanina, di fronte al municipio, a un'altitudine di 1.000 m s.l.m. e a 9\u00a0km dalla strada statale 45 di Val Trebbia. \u00c8 in posizione aperta e panoramica. Porge sia sulla valle del torrente Cassingheno, sia verso il bric Rondanina (picco di 1340 m e a circa due ore di cammino dal rifugio).\nIl rifugio si trova al primo piano di un antico edificio (ex canonica) ristrutturato grazie ad un contributo dell'Ente Parco dell'Antola, che al piano terra ospita il museo del Lupo del Parco dell'Antola, con annesso centro visitatori e la piccola biblioteca comunale. Confina con la parrocchiale di San Nicola di Bari.\nCultura.\nIstruzione.\nNel territorio comunale non sono presenti istituti scolastici; quelli pi\u00f9 vicini sono a Torriglia e Ottone.\nMusei.\nIl museo, dedicato alla flora e alla fauna del parco dell'Antola grazie a un contributo dell'Ente Parco, \u00e8 stato inaugurato con il \"Rifugio Rondanina\" il 5 maggio del 2001. Gli spazi espositivi sono ubicati presso il piano terra dell'ex canonica della chiesa parrocchiale di San Nicola di Bari. La collezione comprende l'esposizione di tronchi d'albero e piante della zona del massiccio dell'Antola, nonch\u00e9 una vasta collezione di rocce, minerali e animali imbalsamati.\nGeografia antropica.\nIl territorio comunale \u00e8 costituito, oltre il capoluogo, dalle sette frazioni di Conio Avena, Costalunga, Fontanasse, Giardino, Gorreto dei Ballini, Maiada e Retezzo per un totale di 12,81\u00a0km2.\nConfina a nord e nord-est con il comune di Fascia, a sud e sud-ovest con Torriglia e a sud-est con Montebruno, ad ovest con Propata e Torriglia e ad est con Fascia e Montebruno.\nFrazioni.\nMaiada \u00e8 una frazione attualmente disabitata, mentre le frazioni di Retezzo e Fontanasse si affacciano sulle acque del lago artificiale del Brugneto, creato con la costruzione di una diga che rifornisce Genova e i suoi dintorni di acqua.\nEconomia.\nTra le principali attivit\u00e0 economiche del paese permane l'attivit\u00e0 agricola con produzione e coltivazione di ortaggi, frutta e foraggi; sono altres\u00ec praticate la raccolta delle castagne e l'allevamento del bestiame.\nInfrastrutture e trasporti.\nStrade.\nIl centro di Rondanina \u00e8 raggiungibile da un'unica diramazione che diparte dalla strada provinciale 15 del Brugneto, quest'ultima collegante Torriglia con Montebruno; non esistono, ad oggi, ulteriori alternative stradali.\nMobilit\u00e0 urbana.\nDal comune di Torriglia un servizio di trasporto pubblico locale gestito dall'AMT garantisce quotidiani collegamenti bus con Rondanina e per le altre localit\u00e0 del territorio comunale.\nAmministrazione.\nAltre informazioni amministrative.\nRondanina fa parte dell'Unione dei comuni montani dell'Alta Val Trebbia."}
{"id": "613711", "revid": "14641", "url": "https://it.wikipedia.org/wiki?curid=613711", "title": "Acido \u03b1-ammino-\u03b4-guanidinvalerianico", "text": ""}
{"id": "613712", "revid": "14641", "url": "https://it.wikipedia.org/wiki?curid=613712", "title": "Acido 2(S)-ammino-5-guanidilpentanoico", "text": ""}
{"id": "613714", "revid": "122993010", "url": "https://it.wikipedia.org/wiki?curid=613714", "title": "David F\u00ebdorovi\u010d Ojstrach", "text": "Tra i pi\u00f9 grandi interpreti del violino del XX secolo, ha profondamente influenzato la tecnica dello strumento per la maestria tecnica, la naturalezza e il virtuosismo.\nCon un ampio repertorio, che spaziava da Bach a \u0160ostakovi\u010d, suon\u00f2 con le pi\u00f9 importanti orchestre del mondo dirette dai pi\u00f9 grandi direttori e si esib\u00ec accanto ad artisti come Mstislav Rostropovi\u010d e Svjatoslav Richter.\nA lui sono stati dedicati il concerto per violino e orchestra di Aram Cha\u010daturjan e i due concerti per violino e orchestra di Dmitrij \u0160ostakovi\u010d. Per circa 10 anni suon\u00f2 uno Stradivari del 1702. Ha lasciato una sconfinata discografia. L'unico figlio, Igor', \u00e8 stato anch'egli violinista.\nBiografia.\nI primi anni.\nNacque nella cosmopolita Odessa sul Mar Nero, a quel tempo facente parte della Russia zarista (adesso in Ucraina), nella modesta famiglia di F\u00ebdor Davydovi\u010d Ojstrach e Isabella Stepanovna Kolker, entrambi di origine ebrea e dotati di talento musicale (il padre suonava il violino e alcuni strumenti a fiato, la madre era corista d'opera).\nAll'et\u00e0 di 5 anni David, spinto dalla madre, comincia a studiare il violino e la viola con l'insegnante P\u00ebtr Stoljarskij, il primo e solo insegnante che Ojstrach abbia mai avuto. Con Stoljarskij, con un metodo di insegnamento non accademico, rivolto a valorizzare il talento dell'allievo attraverso gli aspetti pi\u00f9 ludici della didattica, studi\u00f2 anche Nathan Milstein, che con Oistrakh si esib\u00ec in concerto nel 1914, in occasione del diploma di Milstein.\nDopo il debutto a Odessa all'et\u00e0 di 6 anni, Ojstrach entr\u00f2 nel Conservatorio di Odessa nel 1923, dove studi\u00f2 fino al 1926.\nDurante questo periodo, il grandissimo talento di Ojstrach cominciava gi\u00e0 a farsi notare, e il suo debutto vero e proprio fu nel febbraio del 1924 ad Odessa. Quel concerto fu uno dei trampolini di lancio per la carriera del giovane Ojstrach che ebbe cos\u00ec l'opportunit\u00e0 di suonare il concerto di Glazunov diretto dallo stesso compositore e di essere invitato a Leningrado per eseguire il concerto di \u010cajkovskij.\nNegli stessi anni Ojstrach and\u00f2 a Mosca dove conobbe la donna che sarebbe diventata sua moglie, Tamara Rotareva, che suonava il pianoforte. Dal 1934 ricopr\u00ec l'incarico di insegnante nel Conservatorio di Mosca, forgiando numerosi talenti come Gidon Kremer. Dal 1935 al 1972 collabor\u00f2 col pianista Lev Oborin; dal 1941 al 1963 i due interpreti insieme al violoncellista Sviatoslav Knushevitsky formarono un trio denominato \u201cTrio Oborin-Oistrakh-Knushevitsky\u201d o pi\u00f9 semplicemente \u201cTrio Oistrakh\u201d, che si \u00e8 esibito in Unione Sovietica e in Europa.\nDurante la Seconda Guerra Mondiale.\nLa Seconda guerra mondiale capit\u00f2 proprio negli anni in cui l'attivit\u00e0 concertistica di Ojstrach cominciava a essere fittissima.\nTuttavia, durante questo periodo Ojstrach rimase sempre in Russia, dove teneva concerti e insegnava al Conservatorio di Mosca. Esegu\u00ec per la prima volta il Concerto di Nikolaj Mjaskovskij e quello di Aram Cha\u010daturjan. Durante gli anni della Seconda Guerra Mondiale, Ojstrach conobbe anche Dmitrij \u0160ostakovi\u010d col quale strinse un rapporto di grande amicizia; ci\u00f2 \u00e8 confermato dal fatto che \u0160ostakovi\u010d gli dedic\u00f2 i suoi due concerti per violino.\nUn episodio da ricordare legato agli anni della Seconda Guerra Mondiale \u00e8 l'esecuzione del concerto di \u010cajkovskij che Ojstrach suon\u00f2 nonostante il suono delle sirene che segnalavano un attacco nazista sulla citt\u00e0. Lui continu\u00f2 a suonare e il pubblico presente rimase ad ascoltare.\nViaggi internazionali.\nNel dopoguerra Ojstrach divent\u00f2 famoso a livello mondiale, poich\u00e9 ebbe opportunit\u00e0 di lasciare la Russia.\nFu invitato a numerosissimi festival musicali come il nuovo \"Prague Spring\". Nell'ottobre del 1949 diede il suo primo concerto in Occidente, suonando il Concerto di Sibelius a Helsinki. Nel 1951, con una delegazione di artisti russi, fu invitato al festival \"Maggio Musicale\" di Firenze (primo concerto in Italia) e il 30 giugno 1951 suona per la prima volta al Teatro alla Scala di Milano; nel 1952 fu invitato nella Germania dell'Est per le celebrazioni beethoveniane, nel 1953 in Francia, nel 1954 in Inghilterra e nel 1955 negli Stati Uniti dove ebbe opportunit\u00e0 di esibirsi nella rinomata Carnegie Hall. Nel 1959 si avvicin\u00f2 anche alla direzione d'orchestra e nel 1960 fu premiato con il Premio Lenin. Fra il 1967 e il 1972 d\u00e0 vita a un duo con il pianista Svjatoslav Richter.\nGli ultimi anni.\nNel 1968 furono svolte varie celebrazioni per festeggiare il suo sessantesimo compleanno. Memorabile la sua esecuzione del concerto di \u010cajkovskij, quello che probabilmente amava di pi\u00f9, il 27 settembre nella sala grande del conservatorio di Mosca col direttore Gennadij Ro\u017edestvenskij e la Moscow Philharmonic Orchestra, davanti alle telecamere della televisione di stato.\nIl 3 maggio 1969, presso la Malyj Sal Konservatorii del Conservatorio \u010cajkovskij di Mosca, suona nella prima esecuzione assoluta pubblica della Sonata op. 134 di Dmitrij \u0160ostakovi\u010d col pianista Svjatoslav Teofilovi\u010d Richter. L\u20198 gennaio 1969 era avvenuta la prima esecuzione privata a Mosca presso l\u2019 \u201cUnione dei Compositori Sovietici\u201d col pianista Mojsej Vajnberg. \nNello stesso anno, e in vista delle celebrazioni del bicentenario beethoveniano del 1970 i dirigenti della EMI decidono di riunire le quattro star della classica di quel momento: David Ojstrach, Svjatoslav Richter, Mstislav Rostropovi\u010d e Herbert von Karajan con i Berliner Philharmoniker. In merito alla registrazione del 15-17 settembre 1969 del Triplo Concerto op. 56 di Beethoven, presso la Jesus Christus Kirche di Dahlem di Berlino, i pareri della critica sono quasi sempre stati entusiastici sin dalla prima uscita su long playing. Evidentemente tra i quattro grandi interpreti ci dovrebbe essere stata una convergenza di vedute e una sintonia totale dal punto di vista interpretativo. In realt\u00e0 la pubblicazione postuma degli scritti di Svjatoslav Richter (1915-1997) (prima edizione in francese, 1998) porta alla luce una realt\u00e0 differente. Richter prima descrive la forte personalit\u00e0 di Ojstrach \nDopo aver descritto la loro lunga amicizia e breve collaborazione (luglio 1967-agosto 1972), queste sono le parole di Richter relative a quella registrazione: \nNegli ultimi anni di vita soffr\u00ec di alcuni attacchi di cuore, ma non si ferm\u00f2 mai, dando fino all'ultimo concerti in giro per il mondo.\n\u00c8 sepolto a Mosca nel cimitero del Convento di Novodevi\u010dij.\nPremi e riconoscimenti.\nOjstrach divent\u00f2 famoso in seguito alla vittoria di importantissimi concorsi, iniziando a vincere quelli nazionali, come il Premio Unione Sovietica del 1935, e poi quelli internazionali di grandissima importanza, come il Concorso Eug\u00e8ne Ysa\u00ffe di Bruxelles (poi chiamato \"Regina Elisabetta\") nel 1937; in seguito a questa vittoria Stalin gli regal\u00f2 una casa in Russia. Partecip\u00f2 anche al Concorso Wieniawski a Varsavia nel 1935, dove arriv\u00f2 secondo, dietro alla bambina prodigio Ginette Neveu, di sedici anni; Ojstrach accett\u00f2 serenamente il verdetto e mostr\u00f2 grande ammirazione per la vincitrice, come si legge in una lettera mandata alla moglie.\nCuriosit\u00e0.\nL'asteroide 42516 Oistrach \u00e8 stato chiamato cos\u00ec in onore suo e di suo figlio Igor.\nGli strumenti di Ojstrach.\nViolini.\nSuon\u00f2 su otto Stradivari, che lui chiamava familiarmente i suoi \"samovar\":\nViola.\nAndrea Guarneri (suonata attualmente da suo figlio Igor')"}
{"id": "613715", "revid": "14641", "url": "https://it.wikipedia.org/wiki?curid=613715", "title": "L-asparagina", "text": ""}
{"id": "613716", "revid": "14641", "url": "https://it.wikipedia.org/wiki?curid=613716", "title": "Acido L-2-amminosuccinamico", "text": ""}
{"id": "613720", "revid": "14641", "url": "https://it.wikipedia.org/wiki?curid=613720", "title": "Acido L-aspartico", "text": ""}
{"id": "613721", "revid": "14641", "url": "https://it.wikipedia.org/wiki?curid=613721", "title": "Acido L-\u03b1-amminosuccinico", "text": ""}
{"id": "613722", "revid": "14641", "url": "https://it.wikipedia.org/wiki?curid=613722", "title": "Acido 2(S)-ammino-1,4-butandioico", "text": ""}
{"id": "613723", "revid": "14641", "url": "https://it.wikipedia.org/wiki?curid=613723", "title": "L-cisteina", "text": ""}
{"id": "613724", "revid": "14641", "url": "https://it.wikipedia.org/wiki?curid=613724", "title": "Acido \u03b1-ammino-\u03b2-mercaptopropionico", "text": ""}
{"id": "613726", "revid": "14641", "url": "https://it.wikipedia.org/wiki?curid=613726", "title": "L-fenilalanina", "text": ""}
{"id": "613727", "revid": "628767", "url": "https://it.wikipedia.org/wiki?curid=613727", "title": "Repubblica Socialista Sovietica Lituano-Bielorussa", "text": "La Repubblica Socialista Sovietica Lituano-Bielorussa, (; ; ; ) conosciuta anche come Lituania-Bielorussia o Litbel, fu una repubblica controllata dai soviet che esistette all'interno dei territori delle moderne Bielorussia e Lituania orientale per circa sette mesi nel 1919, durante la guerra lituano-sovietica, prima che le parti occidentali fossero annesse alla Polonia e la Lituania riconosciuta indipendente col Trattato di Mosca.\nStoria.\nContesto storico.\nAlla fine della Grande Guerra nel 1918, la RSFS Russa diede il via ad un'operazione militare volta a riprendere il controllo delle regioni possedute in precedenza dall'Impero russo, inclusi i Paesi baltici; l'Impero tedesco lasci\u00f2 tali territori dopo aver firmato l'armistizio di Compi\u00e8gne. L'intento perseguito era quello di diffondere la Rivoluzione mondiale, costituendo Repubbliche Sovietiche nell'Europa orientale. Alla fine del dicembre 1918, le forze bolsceviche giunsero in Lituania. I russi intendevano anche adoperare le terre baltiche come Stati cuscinetti tra l'Europa occidentale e quella orientale, dove tra l'altro ebbero luogo la Rivoluzione di novembre in Germania e la costituzione della Repubblica sovietica ungherese.\nLa Repubblica Socialista Sovietica Lituana fu proclamata il 16 dicembre 1918 e la Repubblica Socialista Sovietica Bielorussa il primo gennaio 1919. Le due repubbliche erano fragili e guidate da due partiti nati recemente, quello Comunista Lituano e quello Comunista Bielorusso che non godevano di un ampio sostegno popolare. Di fronte a una situazione politica incerta a seguito dello scoppio della guerra sovietico-polacca e della guerra lituano-sovietica, i sovietici decisero di consolidare le proprie forze e le due repubbliche furono unificate nella neonata \"Litbel\" il 17 febbraio 1919. Anche i partiti comunisti furono uniti, confluendo nel Partito Comunista della Lituania e della Bielorussia.\nAttivit\u00e0 del governo.\nL'unificazione delle due repubbliche non fu ben accetta n\u00e9 in Lituania n\u00e9 in Bielorussia. In particolare, i bielorussi percepirono questa confluenza come un'annessione alla Lithuania e furono risentiti dello sfruttamento dell'identit\u00e0 bielorussa per ragioni strategiche. Alcuni nazionalisti bielorussi, quale ad esempio Zmicier Zhylunovich, rassegnarono le dimissioni. Ad ogni modo, Mosca decise di procedere oltre assegnando ad Adol'f Abramovi\u010d Ioffe il compito di supervisionare la fusione: questi entr\u00f2 poi a far parte del governo della Litbel, capeggiato da Vincas Mickevi\u010dius-Kapsukas (con un passato nel PCL alle spalle), Presidente del Consiglio dei Commissari del Popolo (titolo equiparabile alla carica di Primo ministro). Al governo non parteciparono bielorussi. La repubblica ricevette finanziamenti costanti da parte della Repubblica Russa. Per questo gli storici concordano nel considerarlo uno Stato fantoccio.\nInizialmente, la capitale divenne Vilnius. In aprile fu spostata a Minsk, dopo che Vilnius fu conquistata dall'esercito polacco durante l'operazione militare nota come offensiva di Vilna. Il leader sovietico Vladimir Lenin sperava di avviare negoziati di pace con i polacchi attraverso il membro del Partito Comunista polacco Julian Marchlewski, allontanato ufficialmente dal governo lituano-bielorusso il 17 luglio 1919. Minsk fu espugnata dalle forze polacche l'8 agosto 1919 nel corso dell'Operazione Minsk, cui segu\u00ec lo spostamento del governo di Litbel\u00a0\u2013 di fatto non pi\u00f9 operativo\u00a0\u2013 presso Smolensk nell'agosto 1919. Alla fine del luglio 1919, quasi tutto il territorio della RSS Lituano-Bielorussa era occupato da forze militari straniere.\nConseguenze.\nNel settembre del 1919, i sovietici riconobbero l'indipendenza della Lituania e negoziarono un trattato di pace. Il trattato di Mosca (1920 Urss-Lituania) fu sottoscritto il 12 luglio 1920. La guerra sovietico-polacca inizi\u00f2 a volgere a favore dei russi quando fu riconquistata Minsk e ricreata la RSS Bielorussa il 31 luglio 1920. Ignorando quanto accordato nel trattato di pace, i sovietici iniziarono a pianificare un colpo di Stato in Lituania per rovesciare il governo lituano e ristabilire la Repubblica sovietica. Tuttavia, questa ipotesi fu accantonata quando l'Armata Rossa fu sconfitta nella Battaglia di Varsavia e respinta dai polacchi. Alcuni storici dell'epoca videro in questa sconfitta l'evento che scatur\u00ec una nuova indipendenza della Lituania e l'allontanamento dalla sfera di influenza sovietica. Il confine tra Russia e Polonia fu stabilito dalla pace di Riga, la quale lasci\u00f2 quasi la met\u00e0 del territorio bielorusso in mano alla RSS bielorussa.\nPolitica.\nMembri del Consiglio dei Commissari del Popolo.\nFurono membri del Consiglio dei Commissari del Popolo (gabinetto di governo) dal 17 febbraio 1919:"}
{"id": "613730", "revid": "14641", "url": "https://it.wikipedia.org/wiki?curid=613730", "title": "Acido L-\u03b1-ammino-\u03b2-fenilpropionico", "text": ""}
{"id": "613731", "revid": "339392", "url": "https://it.wikipedia.org/wiki?curid=613731", "title": "Repubblica socialista sovietica lituana-bielorussa", "text": ""}
{"id": "613732", "revid": "339392", "url": "https://it.wikipedia.org/wiki?curid=613732", "title": "Repubblica Socialista Sovietica Lituano Bielorussa", "text": ""}
{"id": "613733", "revid": "14641", "url": "https://it.wikipedia.org/wiki?curid=613733", "title": "Acido amminoetanoico", "text": ""}
{"id": "613734", "revid": "14641", "url": "https://it.wikipedia.org/wiki?curid=613734", "title": "Acido L-glutammico", "text": ""}
{"id": "613736", "revid": "14641", "url": "https://it.wikipedia.org/wiki?curid=613736", "title": "Acido L-\u03b1-amminoglutarico", "text": ""}
{"id": "613738", "revid": "14641", "url": "https://it.wikipedia.org/wiki?curid=613738", "title": "L-glutammina", "text": ""}
{"id": "613739", "revid": "14641", "url": "https://it.wikipedia.org/wiki?curid=613739", "title": "L-isoleucina", "text": ""}
{"id": "613741", "revid": "14641", "url": "https://it.wikipedia.org/wiki?curid=613741", "title": "L-istidina", "text": ""}
{"id": "613742", "revid": "14641", "url": "https://it.wikipedia.org/wiki?curid=613742", "title": "L-3-imidazol-4-ilalanina", "text": ""}
{"id": "613743", "revid": "14641", "url": "https://it.wikipedia.org/wiki?curid=613743", "title": "L-leucina", "text": ""}
{"id": "613744", "revid": "14641", "url": "https://it.wikipedia.org/wiki?curid=613744", "title": "L-lisina", "text": ""}
{"id": "613745", "revid": "14641", "url": "https://it.wikipedia.org/wiki?curid=613745", "title": "L-metionina", "text": ""}
{"id": "613746", "revid": "14641", "url": "https://it.wikipedia.org/wiki?curid=613746", "title": "Acido 2-ammino-4-metilmercaptobutirrico", "text": ""}
{"id": "613747", "revid": "14641", "url": "https://it.wikipedia.org/wiki?curid=613747", "title": "L-prolina", "text": ""}
{"id": "613748", "revid": "14641", "url": "https://it.wikipedia.org/wiki?curid=613748", "title": "Acido 2(R)-ammino-3-idroselenopropanoico", "text": ""}
{"id": "613749", "revid": "228587", "url": "https://it.wikipedia.org/wiki?curid=613749", "title": "L-serina", "text": ""}
{"id": "613750", "revid": "14641", "url": "https://it.wikipedia.org/wiki?curid=613750", "title": "3-idrossi-L-alanina", "text": ""}
{"id": "613751", "revid": "14641", "url": "https://it.wikipedia.org/wiki?curid=613751", "title": "L-tirosina", "text": ""}
{"id": "613752", "revid": "287204", "url": "https://it.wikipedia.org/wiki?curid=613752", "title": "Hraesvelgr", "text": ""}
{"id": "613753", "revid": "14641", "url": "https://it.wikipedia.org/wiki?curid=613753", "title": "3-(4-idrossifenil)-L-alanina", "text": ""}
{"id": "613755", "revid": "14641", "url": "https://it.wikipedia.org/wiki?curid=613755", "title": "L-treonina", "text": ""}
{"id": "613756", "revid": "14641", "url": "https://it.wikipedia.org/wiki?curid=613756", "title": "Acido \u03b1-amminico-\u03b2-idrossibutirrico", "text": ""}
{"id": "613757", "revid": "14641", "url": "https://it.wikipedia.org/wiki?curid=613757", "title": "L-triptofano", "text": ""}
{"id": "613758", "revid": "14641", "url": "https://it.wikipedia.org/wiki?curid=613758", "title": "3-(3-indolil)-L-alanina", "text": ""}
{"id": "613759", "revid": "14641", "url": "https://it.wikipedia.org/wiki?curid=613759", "title": "L-valina", "text": ""}
{"id": "613760", "revid": "38120", "url": "https://it.wikipedia.org/wiki?curid=613760", "title": "Generale Nero", "text": ""}
{"id": "613761", "revid": "400694", "url": "https://it.wikipedia.org/wiki?curid=613761", "title": "Mattia Vento", "text": "Biografia.\nDopo aver studiato musica nella citt\u00e0 natale al Conservatorio di Santa Maria di Loreto, debutt\u00f2 nel 1756 come operista a Roma con l'intermezzo \"Le deluse accortezze di Don Gianserio\", seguito qualche anno dopo dall'opera \"La finta semplice\" (1759). Nel 1763 fu, invece, la volta de \"L'egiziana\" messa in scena sia a Venezia che a Milano.\nVerso la fine dello stesso anno si rec\u00f2 a Londra, dove rimase per tutta la vita. In Inghilterra riscosse molti consensi con le sue opere, con la sua musica strumentale, nonch\u00e9 come insegnante di clavicembalo. Nella capitale rappresent\u00f2 \"Demofoonte\" nel 1765, \"Sofonisba\" nel 1766, \"La conquista del Messico\" nel 1767 e \"Artaserse\" nel 1771. Durante la permanenza londinese ottenne notevole successo anche con i suoi pasticci, dei quali si ricorda in particolare \"Leucippo e Zenocrita\" dato il 10 gennaio 1764. Nel 1775 fu nominatore direttore del Teatro Reale, carica che mantenne fino alla morte, che sopraggiunse l'anno successivo.\nCompositore molto apprezzato all'epoca dagli inglesi, soprattutto da Charles Burney, oltre che come grande compositore d'opere, seppe anche distinguersi per la sua produzione tastieristica, della quale giungono sino a noi parecchie sonate per clavicembalo.\nComposizioni.\nOpere.\nL'anno e la citt\u00e0 si riferiscono alla prima rappresentazione."}
{"id": "613769", "revid": "292162", "url": "https://it.wikipedia.org/wiki?curid=613769", "title": "Castello di Lombardia", "text": "Il castello di Lombardia, edificio simbolo della citt\u00e0 di Enna, \u00e8 un'imponente fortezza che si erge sul punto pi\u00f9 elevato della citt\u00e0.\nCon i suoi 26.000 m\u00b2 di superficie \u00e8 uno dei castelli di epoca medievale pi\u00f9 grandi d'Italia, assieme al castello di Brescia e al castello di Lucera. Il castello di Lombardia deve il suo nome a una guarnigione di soldati lombardi posta a difesa dell'antica fortezza in et\u00e0 normanna.\nStoria.\nIl castello di Lombardia odierno affonda le sue radici in una fortezza dei Sicani, che utilizzarono in seguito all'avanzare dei Siculi oltre due millenni fa, e che eressero sulla parte pi\u00f9 alta della montagna 970 m circa s.l.m., su cui fondarono \"Henna\".\nLa fortezza consent\u00ec alla citt\u00e0, che nacque attorno ad essa, di assumere un ruolo di primo piano prima nel popolo sicano, un cui re visse tra le mura del maniero, e poi tra le \"polis\" greche dell'Isola, divenendo un'ottima roccaforte militare tanto difficilmente espugnabile che i Romani dovettero passare dalla rete fognaria per conquistarla.\nSotto al castello, esisteva gi\u00e0 la rocca di Cerere, su cui sorgeva il tempio, descritto da Cicerone, che i Sicani avevano eretto per esprimere il culto della dea delle messi, che da Henna si sarebbe poi diffuso in tutto l'impero romano. Il fatto che il castello dominasse la Rocca, era un segno di protezione del potere militare sul culto di Cerere.\nNel 1130 il normanno Ruggero II di Sicilia fece costruire sul sito dell'antica fortezza sicana il castello che con il passare del tempo divenne noto con il nome di castello di Lombardia per la presenza della guardia lombarda..\nUn secolo dopo, l'architetto Riccardo da Lentini su incarico della corte degli Svevi ristruttur\u00f2 il castello, innalzando 20 bellissime torri per rafforzare gli imponenti muraglioni stretti attorno agli atri residenziali, ove soggiorn\u00f2 Federico II di Svevia durante i periodi estivi.\nIn quegli anni, il castello di Lombardia conobbe il culmine della sua importanza strategica; il castello, la cui fama si estese oltre i confini siciliani come di uno dei pi\u00f9 inespugnabili d'Italia, fu una roccaforte d'assoluta eccellenza in cui, per due volte, fu riunito il Parlamento del Regno di Sicilia.\nL'avvento dei Borbone, avversi a Enna, e lo sviluppo dell'artiglieria portarono il Castello di Lombardia a un declino che lo vide trasformato in prigione da cui era impossibile evadere. Dal secolo scorso \u00e8 divenuto, per\u00f2, la maggiore attrazione turistica di Enna e il monumento medievale pi\u00f9 importante della provincia.\nNel 1923 le antiche segrete del castello, dove venivano rinchiusi i prigionieri, furono riconvertite in serbatoi di raccolta per la distribuzione dell'acqua corrente; attraverso l'acquedotto proveniente da Enna bassa, l'acqua viene pompata fino alle vasche del castello, punto pi\u00f9 alto della citt\u00e0, e da l\u00ec parte la distribuzione, per pendenza, ai quartieri del centro storico. Le 4 vasche sono state ricavate da altrettante grandi sale con volta a botte scavate nella roccia, al di sotto del prato presente nel secondo cortile; l'accesso, riservato agli addetti ai lavori, avviene da una porticina situata lungo la muraglia meridionale del maniero.\nNel 2002 un'importante campagna di scavi promossa dalla Sovrintendenza di Enna ha portato alla luce beni di rilevanza archeologica\nPer quasi mezzo secolo il castello \u00e8 stato sede del Teatro lirico cittadino.\nIl Teatro pi\u00f9 vicino alle Stelle.\nNell'atrio o piazzale degli Armati, tra muraglie in pietra antica e torri, ha avuto sede il cosiddetto \"Teatro pi\u00f9 vicino alle Stelle\" particolare per ambientazione e scenografia. Vi si sono esibiti Vasco Rossi e i Pooh, Katia Ricciarelli e tanti altri personaggi di successo della lirica.\nIl piazzale della Maddalena.\n\u00c8 anche detto piazzale delle Vettovaglie a testimonianza del suo antico ruolo di punto militare strategico; il piazzale della Maddalena \u00e8 il pi\u00f9 vasto, e occupa il settore settentrionale della Cittadella. Vi si immette attraverso l'imponente porta della Catena.\nVi si trovano il punto d'informazione e assistenza e un ampio giardino all'inglese attrezzato per i pic nic all'ombra di pini secolari.\nIl piazzale degli Armati.\nUtilizzato come ingresso alla Cittadella durante gli spettacoli teatrali.\nGli scavi archeologici ivi condotti hanno scoperto diverse vestigia tra cui il basamento della Torre della Zecca e opere di notevole valore.\nIl piazzale di San Nicola.\n\u00c8 il principale atrio, il pi\u00f9 interno e rappresentava l'ultimo baluardo di salvezza in caso d'invasione. Per questo motivo, qui si trovano i resti degli appartamenti reali ove vissero sia l'antico re sicano che l'imperatore svevo, la cappella vescovile di San Martino di Tours da cui prende nome, una basilica di cui oggi si intravedono le mura perimetrali, alcuni torrioni, la Torre Pisana, un oratorio rupestre e altre vestigia dell'antico potere.\nLa torre pisana.\nLa torre pisana \u00e8, fra le 6 torri sveve sopravvissute delle 20 della Cittadella, la pi\u00f9 alta, bella e meglio conservata. Denominata dagli arabi torre delle Aquile si erge dal lato del piazzale di San Nicola e risulta chiaramente visibile anche a distanza dal nord della provincia. \nProbabilmente la maggiore attrazione del maniero la struttura massiccia viene ingentilita da una finissima merlatura guelfa di restauro.\nAlla torre pisana si accede da un ingresso moderno; all'interno, una scalinata in pietra conduce al primo livello sul quale si aprono panoramiche finestre e quindi al grande terrazzo i cui merli ricordano il suo strategico ruolo difensivo.\nDall'alto dei quasi mille metri s.l.m. la torre permette, nelle giornate pi\u00f9 terse, di intravedere i profili delle Madonie e dei Nebrodi, l'Etna ad oriente e il mar Ionio; dalla parte opposta le colline sino a Caltanissetta e, a sud, il lago Pergusa e il canale di Sicilia sullo sfondo.\nIl ruolo del castello nella vita di Enna.\nIl castello di Lombardia, importante maniero medievale di Sicilia, ha sempre rivestito un ruolo di primo piano nella citt\u00e0 di Enna; nato quasi tre millenni or sono come rifugio dagli invasori ha permesso ad Henna di rivestire importanza al tempo della colonizzazione greca e di opporre una strenua resistenza ai Romani, facendole assegnare il titolo di \"Urbs Inexpugnablis\".\nDalla torre pisana e dal castello ci si accorge visivamente che Enna \u00e8 l\"'Umbilicus Siciliae\" e probabilmente i Romani la soprannominarono cos\u00ec per la vastit\u00e0 dei paesaggi che abbracciano vaste parti dell'Isola.\nIl castello di Lombardia costituisce il simbolo architettonico della citt\u00e0 ancor prima della torre di Federico II, il suo monumento di maggiore importanza e uno dei pi\u00f9 visitati dell'entroterra siciliano.\nL'illuminazione artistica.\nIl maestoso profilo della Cittadella \u00e8 stato dotato di un impianto di illuminazione artistica che lo rende chiaramente visibile da decine di chilometri di distanza.\nL'impianto ha un triplo effetto scenografico: l'illuminazione del viale che lo circonda, quella che proietta luce diffusa sui muraglioni perimetrali e quella che rischiara la torre pisana. In tal modo il castello risulta visibile da tutte e quattro i punti cardinali."}
{"id": "613776", "revid": "287204", "url": "https://it.wikipedia.org/wiki?curid=613776", "title": "Thomas Enqvist", "text": "Precocemente esaltato come il solo svedese in grado di seguire le orme di Stefan Edberg, Mats Wilander e Bj\u00f6rn Borg, raggiunse il suo \"best ranking\" nel 1999 ottenendo il quarto posto delle classifiche mondiali.\nCarriera.\nJunior.\nNei tornei riservati agli under-18 ottenne grandi risultati: nel 1990 raggiunse la finale al Roland Garros (sconfitto da Gaudenzi), l'anno dopo vinse l'Australian Open e Wimbledon mentre a Parigi si ferm\u00f2 nuovamente in finale ma conquist\u00f2 il torneo di doppio.\nProfessionista.\nDurante tutta la sua carriera, Enqvist ha concluso per quattro volte l'anno tennistico nei top ten; ha vinto almeno un torneo Atp per sei anni consecutivi (1995-2000).\nEnqvist ha vinto in totale 19 tornei di singolare, fra cui i Master Series di Parigi 1996, Stoccarda 1999 e Cincinnati 2000. Il suo primo successo risale al torneo di Bolzano del 1992; l'ultimo al torneo di Marsiglia del 2002 (torneo, quest'ultimo, che lo svedese si \u00e8 aggiudicato in altre due occasioni: nel 1997 e nel 1998).\nLa sua miglior performance in un torneo dello Slam \u00e8 avvenuta all'Australian Open 1999, quando perse in finale dal russo Evgenij Kafel'nikov. Ha raggiunto inoltre i quarti di finale a Wimbledon 2001.\nAllenatore.\nLasciata l'attivit\u00e0 agonistica non si \u00e8 allontanato dal mondo del tennis. Dal 2010 al 2012 \u00e8 stato infatti capitano della squadra svedese di Coppa Davis, mentre nel 2014 \u00e8 stato assunto come allenatore da Fernando Verdasco."}
{"id": "613778", "revid": "635893", "url": "https://it.wikipedia.org/wiki?curid=613778", "title": "Cuanza", "text": "Il Cuanza \u00e8 un fiume dell'Angola lungo circa 965\u00a0km.\nNasce a circa 1.450\u00a0m s.l.m. sull'Altopiano di Bi\u00e9 nella parte centrale del paese e sfocia nell'Oceano Atlantico nei pressi di Barra do Cuanza circa 50\u00a0km a sud della capitale del paese Luanda.\nGli ultimi 250\u00a0km del suo corso sono navigabili."}
{"id": "613785", "revid": "419471", "url": "https://it.wikipedia.org/wiki?curid=613785", "title": "Adri\u00e1n Ricchiuti", "text": "Carriera.\nGiocatore.\nApprodo in Italia.\nDopo l'approdo in Italia nel 1994-1995 nella in Serie C2, inizia un lungo peregrinare per lo stivale tra Serie B e Serie C1 con le maglie di Genoa, Carpi, , Livorno e infine .\nRimini.\nIl (che militava in Serie C2) lo preleva nel mercato di gennaio del 2002, ma l'arrivo in riva all'Adriatico si rivela difficoltoso con 11 presenze e 0 gol all'attivo.\nNella stagione successiva contribuisce a riportare il Rimini in C1, categoria in cui i biancorossi mancavano da 14 anni.\nAnche qui il Rimini, sotto la guida di mister Acori e del suo numero 10, impone il suo gioco spettacolare per la categoria, e al secondo tentativo (stagione 2004-2005) guadagna l'accesso alla Serie B arrivando al 1\u00ba posto in un duro girone con squadre ben pi\u00f9 quotate come Napoli e . Vincer\u00e0 inoltre la Supercoppa di Serie C1 ai danni della Cremonese.\nIl ritorno del Rimini nel campionato cadetto si conclude con una salvezza ottenuta all'ultima giornata, con un totale di 11 gol del \"Chico\", soprannome con cui viene spesso chiamato dai tifosi.\nNella stagione 2006-2007 il fantasista argentino eredita stabilmente la fascia di capitano vista la partenza di Luca D'Angelo. La prima giornata di campionato \u00e8 Rimini-Juventus, esordio assoluto dei bianconeri in Serie B dopo lo scandalo \"Calciopoli\": la rete del definitivo 1-1 \u00e8 realizzata proprio da Ricchiuti, che con un diagonale trafigge il portiere fresco campione del mondo Buffon. La squadra chiuder\u00e0 poi il torneo al 5\u00ba posto, la promozione in A \u00e8 ottenuta dalle corazzate Juventus, Napoli e Genoa.\nDurante l'annata seguente la formazione romagnola lotta per raggiungere i playoff, sfumati alla penultima giornata nonostante i 69 punti in classifica e le 11 reti di Ricchiuti. A fine campionato mister Leonardo Acori, allenatore di Ricchiuti dal 2002 e anch'esso protagonista del doppio salto di categoria, decide di lasciare l'incarico.\nLa stagione 2008-2009 \u00e8 quella della retrocessione in Lega Pro, ovvero la vecchia Serie C ribattezzata. A fronte dei risultati la squadra non ingrana, e neppure un cambio di allenatore a stagione in corso aiuta ad evitare i playout. Il doppio confronto contro l' favorisce i marchigiani, cos\u00ec il Rimini ritorna in terza serie fra i malumori della piazza, con una parte di tifoseria che contesta pesantemente anche lo stesso Ricchiuti.\nLa sua prima parentesi in maglia riminese si chiude con 278 partite e 55 reti tra Serie C2, C1 e B.\nCatania.\nIl 6 agosto 2009 il acquista il cartellino di Ricchiuti per 2,8 milioni di euro, con il fantastista argentino che firma un contratto triennale. Il 30 agosto 2009 esordisce a 31 anni in Serie A in occasione della sconfitta esterna del Catania contro il . Il 18 ottobre 2009 segna invece il suo primo gol in Serie A durante il primo tempo di Catania-Cagliari poi terminata 2-1. Nel corso della stagione sigla altre due reti, rispettivamente negli incontri Catania- (4-0) e Milan-Catania (2-2).\nNella prima giornata della stagione 2010-2011 segna il gol del momentaneo pareggio del Catania sul ChievoVerona; la partita si conclude sul 2-1 a favore della squadra veneta. Durante la stagione 2011-2012 prolunga di due anni il contratto che lo lega al Catania.\nIl 30 giugno 2013, dopo 93 presenze e 4 gol in totale, lascia il Catania da svincolato.\nEntella.\nDopo essere stato in ritiro per un giorno a Coverciano insieme ad altri calciatori svincolati sotto l'egida dell'Associazione Italiana Calciatori, il 23 luglio firma con l'Entella, club ligure di Lega Pro Prima Divisione, un contratto annuale da 90.000 euro con opzione per il secondo. Il 4 agosto in allenamento allo Stadio Comunale di Chiavari si procura una lieve distrazione muscolare al polpaccio della gamba sinistra. A causa degli infortuni riesce a debuttare con i chiavaresi solo il 12 gennaio 2014 alla seconda giornata di ritorno, nella partita contro la . Il 26 gennaio sigla il 4-5 contro il (nella prima sconfitta casalinga). Il 14 marzo segna il suo secondo goal con la maglia biancoceleste che regala la vittoria della partita del Centenario (1-0 contro la ). Il 4 maggio risulta determinante nella partita decisiva Cremonese-Entella 1-2 che regala la promozione in Serie B al club ligure. A fine stagione non gli viene rinnovato il contratto.\nRitorno a Rimini e ultimi anni di carriera.\nNel luglio 2014 Ricchiuti ritorna al Rimini in Serie D firmando un contratto annuale. Contribuisce con le sue giocate ed i suoi 7 gol a riportare subito il Rimini in Lega Pro. Durante la stagione batte molti storici record riguardanti la storia della Rimini Calcio: miglior marcatore di sempre e giocatore con il maggior numero di presenze con la maglia a scacchi.\nIl 22 giugno 2015 viene ingaggiato da La Fiorita per disputare i preliminari di Europa League contro il Vaduz, a seguito dei quali fa ritorno al Rimini con cui segna il suo primo gol in Lega Pro il 19 settembre nella vittoria per 1-3 contro la Lupa Roma. Il 14 novembre in occasione di Cararrese-Rimini 3-0 tocca quota 300 presenze con i biancorossi in campionato.\nIl 5 gennaio 2016 rescinde il proprio contratto con la societ\u00e0 biancorossa e si trasferisce in Serie D al Delta Rovigo.\nTerminata la breve parentesi con il club rodigino, Ricchiuti ritorna da svincolato al Rimini, che nel frattempo era ripartito dal campionato di Eccellenza con una nuova societ\u00e0. Il 2 aprile 2017, nello stesso giorno in cui il Rimini conquista la promozione in Serie D, Ricchiuti diventa il giocatore con pi\u00f9 presenze in campionato nella storia del club (includendo anche play-off, play-out e poule scudetto di Serie D), eguagliando Gianfranco Sarti a quota 339. Una settimana dopo, in occasione della travolgente vittoria per 8-0 sul Meldola, colleziona la presenza numero 340 in biancorosso, diventando di fatto primatista solitario. In tutto, sempre includendo play-off, play-out e poule scudetto di Serie D, Ricchiuti finisce per chiudere i suoi anni in biancorosso con 344 presenze in campionato e 71 reti all'attivo.\nA fine stagione riflette in merito ad un ritiro dal calcio giocato, iniziando allo stesso tempo a ricoprire il nuovo ruolo di team manager dei biancorossi. Ciononostante, Ricchiuti torna sui suoi passi e il 7 giugno la societ\u00e0 sammarinese La Fiorita comunica di aver tesserato il centrocampista, non pi\u00f9 solo per le coppe europee bens\u00ec per l'intera stagione. \nNella partita La Fiorita-Linfield valida per il primo turno preliminare di UEFA Champions League 2017-2018, Ricchiuti fa il suo esordio stagionale: la gara termina 0-0 e costa l'eliminazione dalla coppa. A fine stagione vince il campionato sammarinese con La Fiorita e dichiara ai microfoni di San Marino RTV che la finale di campionato del 23 maggio contro la Folgore sarebbe stata la sua ultima partita da calciatore, salvo poi ripensarci e giocare con La Fiorita anche la stagione 2018-2019 (durante la quale \u00e8 anche referente tecnico del settore giovanile del Rimini) terminata con la finale del campionato sammarinese persa ai supplementari contro il Tre Penne.\nNel luglio 2019 firma con un'altra societ\u00e0 sammarinese, la Virtus. Nel giugno 2020 rimane svincolato e decide di appendere gli scarpini al chiodo.\nAllenatore.\nNel settembre 2020 Ricchiuti torna nello staff del , inizialmente solo per allenare i ragazzi delle annate 2006-2007 e 2008 insieme a Ivano Bonetti. Il 29 gennaio 2021 tuttavia viene chiamato a sostituire il dimissionario ex compagno Alessandro Mastronicola nel ruolo di capo allenatore della prima squadra, militante in Serie D. All'esordio arriva una vittoria per 1-0 nei minuti finali contro il Progresso di Castel Maggiore, poi una sconfitta per 2-0 sul campo del Ghivizzano (fanalino di coda insieme al Corticella), quindi un 2-2 casalingo in rimonta contro la Marignanese Cattolica dopo essere stato sotto di due reti. Il 16 febbraio la societ\u00e0 comunica di aver richiamato Mastronicola alla guida della prima squadra.\nNell'agosto seguente passa al Fya Riccione, club affiliato al Sassuolo, dove allener\u00e0 i 2008 e seguir\u00e0 sul piano tecnico l\u2019attivit\u00e0 di base, con particolare attenzione alle annate 2011 e 2013.\nStatistiche.\nPresenze e reti nei club.\n\"Statistiche aggiornate al 30 giugno 2019.\"\nStatistiche da allenatore.\n\"Statistiche aggiornate al 31 marzo 2021.\""}
{"id": "613793", "revid": "6066", "url": "https://it.wikipedia.org/wiki?curid=613793", "title": "Sostanze inquinanti", "text": ""}
{"id": "613795", "revid": "88740", "url": "https://it.wikipedia.org/wiki?curid=613795", "title": "Vitinia", "text": "Vitinia \u00e8 una frazione di Roma Capitale, situata in zona Z. XXXI Mezzocammino, nel territorio del Municipio Roma IX.\nGeografia fisica.\nTerritorio.\nSi trova nell'area sud-ovest del comune, esternamente al Grande Raccordo Anulare, fra le vie Ostiense a nord e Cristoforo Colombo a sud.\nVitinia confina a nord con la via Ostiense (al km 14), ad ovest con via di Mezzocammino, a sud con via Cristoforo Colombo, e ad est si affaccia sulla vallata di Malafede (il cui nome deriverebbe dalla vicina selva di Ostia, molto insicura in tempi passati).\nStoria.\nNato nel 1946, \u00e8 il pi\u00f9 vecchio quartiere di Roma tra quelli sorti nel dopoguerra, con il nome di \"Risaro\"; inizi\u00f2 ad espandersi sui terreni dei latifondisti Cerato, Di Marzi e Sirimaldi, non abusivamente, bens\u00ec con semi-convenzione comunale in atti dal 1948 all'Ufficio del Registro per le opere di urbanizzazione primaria. I primi commercianti gi\u00e0 nel 1949 avevano regolare licenza di vendita ed igienico-edilizia sul \"viale dei Negozi\", attuale via Sarsina. Sui terreni acquistati da piccoli proprietari sono state edificate villette e palazzine spesso con giardino che raramente superano i due piani.\nIl deposito militare di carburanti di Mezzocammino situato a Vitinia \u00e8 stato scenario di un attacco tedesco durante la seconda guerra mondiale, alle 20:30 dell'8 settembre 1943, poco dopo l'armistizio proclamato alle 19:45 da Badoglio.\nUn nucleo autotrasportato di paracadutisti tedeschi della seconda divisione, la 2. Fallschirmj\u00e4ger-Division acquartierata intorno a Pratica di Mare, lancia l'attacco di sorpresa allo sbarramento. Dopo una breve resistenza, i fanti della divisione Piacenza vengono sopraffatti insieme al Battaglione chimico a guardia del deposito carburanti di grande capacit\u00e0 di Mezzocammino, nel quale entrano senza colpo ferire conoscendo la parola d'ordine. Vengono sorpresi e catturati dodici uomini, due cannoni e una macchina mitragliatrice. Nonostante i bombardamenti subiti dagli alleati nel 1944, il Deposito \u00e8 rimasto in attivit\u00e0 fino agli anni '70, continua ad essere amministrato dall'Esercito Italiano e la sua capacit\u00e0 nelle gallerie in calcestruzzo armato \u00e8 di circa 15 milioni di litri di carburanti divisi in gasolio e benzina.\nMonumenti e luoghi d'interesse.\nSiti archeologici.\nNei dintorni di Vitinia era situata la villa di Lucio Fabio Cilone, senatore, console e intimo amico dell'imperatore Settimio Severo (146-211). La presenza della villa \u00e8 testimoniata dal ritrovamento di una fistola acquaria di piombo che recava la scritta .\nNelle vicinanze c'era anche il ponte della Refolta, cos\u00ec detto dalla riserva d'acqua per le magre del pozzo di Malafede, che era uno dei pi\u00f9 splendidi ponti romani antichi della campagna romana.\nSembra inoltre che sotto il terreno in cui sorge l'ex deposito militare di carburanti, oggi caserma in dismissione, esista un'area archeologica sepolcrale: il cimitero di san Ciriaco, vescovo di Ostia del III secolo.\nOdonimia.\nOltre alla via del Risaro, che riporta una denominazione locale, le strade di Vitinia sono dedicate ad alcuni comuni della antica legazione delle Romagne."}
{"id": "613801", "revid": "184755", "url": "https://it.wikipedia.org/wiki?curid=613801", "title": "Jack the Ripper", "text": "Jack the Ripper (Jack lo squartatore) pu\u00f2 riferirsi a:"}
{"id": "613803", "revid": "2099090", "url": "https://it.wikipedia.org/wiki?curid=613803", "title": "Dinastia Qin", "text": "La dinastia Qin (cinese: \u79e6\u671d; pinyin: Q\u00edn Ch\u00e1o) regn\u00f2 in Cina dal 221 a.C. al 206 a.C. Fu preceduta dalla dinastia Zhou e seguita dalla dinastia Han. L'unificazione della Cina nel 221 a.C. sotto il primo imperatore Qin Shi Huangdi segn\u00f2 l'inizio della Cina imperiale, che sarebbe perdurato per almeno duemila anni, fino alla caduta della dinastia Qing nel 1912. La dinastia Qin lasci\u00f2 in eredit\u00e0 alle dinastie successive una struttura statale centralizzata e burocratica, e al culmine del suo potere, regn\u00f2 su una popolazione di circa 40 milioni di persone.\nOrigini.\nPrima di diventare dinastia Qin, gli Ying erano stati i sovrani dello stato di Qin. Secondo lo storico Sima Qian, le origini della dinastia Qin risalivano all'imperatore Zhuanxu (uno dei cinque imperatori leggendari del periodo mitico dei Tre Augusti e Cinque Imperatori). Uno degli antenati della dinastia, Dafei, aveva ricevuto dall'imperatore Shun il cognome di Ying.\nUn altro antenato, Feizi, era un allevatore di cavalli per i re zhou ed aveva ricevuto da questi un feudo a Quanqiu (l'odierna Tianshui, nella provincia di Gansu). Lo stato di Qin si svilupp\u00f2 a partire da questa zona e si espanse col duca Xiao (361-338 a.C.), che conquist\u00f2 i territori confinanti, fond\u00f2 la capitale Xianyang (presso Xi'an) e cre\u00f2 una nuova burocrazia e una nuova legislazione penale secondo i principi legisti di Shang Yang (ca 390 a.C.-338 a.C.).\nStoria.\nY\u00edng Zh\u00e8ng, sovrano dello stato di Qin dal 247 a.C. al 221 a.C. fu il primo imperatore della dinastia Qin sotto il nome di Shi Huang Di (cinese: \u59cb\u7687\u5e1d; pinyin: Sh\u01d0 Hu\u00e1ng D\u00ec). Il suo regno fu improntato alla filosofia del legismo.\nPer difendere l'impero dalle incursioni dei popoli nomadi, soprattutto dagli Xiongnu a nord, furono consolidate le fortificazioni costruite dai vari stati combattenti e collegate in quella che viene considerata la prima Grande muraglia cinese, sebbene quella attuale sia stata in gran parte costruita o ricostruita sotto la dinastia Ming.\nSotto il regno di Shi Huang Di furono portati a termine molti progetti importanti, opere di canalizzazione e costruzione di ponti. Fu costruita una ricchissima tomba per l'imperatore, vicino alla capitale Xianyang, nei pressi dell'attuale Xi'an. In questa tomba \u00e8 stato rinvenuto il celebre Esercito di terracotta. Tutte queste opere richiesero grandi leve di manodopera e un enorme impiego di risorse.\nNel 213 a.C., istigato dal suo consigliere Li Si, Qin Shi Huangdi dichiar\u00f2 fuori legge tutte le scuole di pensiero ad eccezione del legismo, ed ordin\u00f2 che tutti i libri fossero bruciati, con la sola eccezione dei trattati tecnici o scientifici. Centinaia di intellettuali che avevano osato protestare furono uccisi brutalmente. L'improvvisa morte di Qin Shi Huangdi nel 210 a.C., spinse il figlio Huhai ad alterare il testamento del padre su consiglio di Li Si e dell'eunuco Zhao Gao, impadronendosi della corona al posto del fratello maggiore Fusu e divenendo il secondo imperatore (\u4e8c\u4e16\u7687\u5e1d \u00c8r Sh\u00ec Hu\u00e1ngd\u00ec).\nCos\u00ec, una serie di rivolte scoppiarono in tutto l'impero. Il potere di Zhao Gao era cresciuto progressivamente, indebolendo sempre di pi\u00f9 l'autorit\u00e0 del nuovo imperatore. Alla fine, Zhao Gao fece uccidere l'imperatore, che non lasci\u00f2 eredi. Zhao Gao mise quindi sul trono il figlio di Fusu, Ziying. Nel 207 a.C. l'esercito Qin fu sconfitto dai ribelli. Mentre continuavano gli scontri fra i regni di Han e di Chu per il controllo della Cina, Ziying fece uccidere Zhao e si arrese a Liu Bang (\u5289\u90a6) nel dicembre 207 a.C.\nSovrani della dinastia Qin.\nNota:\nIl re Zhaoxiang di Qin regnava gi\u00e0 da 51 anni quando sconfisse la dinastia Zhou. Gli altri sei stati combattenti erano per\u00f2 ancora indipendenti. Gli storiografi considerano quindi l'anno successivo (il 52\u00ba di regno di Zhaoxiang) come continuazione della dinastia Zhou.\nShi Huangdi fu il secondo sovrano cinese a proclamarsi \"imperatore\", dopo la riunificazione della Cina nel 221 a.C. Tale anno \u00e8 quindi considerato l'anno di inizio della dinastia Qin."}
{"id": "613804", "revid": "110157", "url": "https://it.wikipedia.org/wiki?curid=613804", "title": "Cooler Master", "text": "Cooler Master \u00e8 un'azienda taiwanese che opera nel campo informatico e che produce componenti hardware per computer, in particolare alimentatori, case e impianti di dissipazione termica.\nOltre alla vendita B2C, Cooler Master si occupa anche di vendita B2B2C, infatti ha un grande business OEM/ODM. Inoltre collabora con marchi come EVGA, NVIDIA e AMD per la realizzazione di soluzioni di raffreddamento, fornendo alcune componenti prodotte internamente (come per esempio heatpipes, ventole di raffreddamento e camere a vapore).\nStoria.\nCooler Master fu fondata nel 1992 da Roger Lin, un product manager che lavorava in un appartamento in affitto a Taipei. Roger decise di fondare l'azienda a causa della crescita costante della domanda di dissipatori per CPU. L'anno successivo venne realizzato e venduto a vari OEM il primo prodotto dell'azienda, un dissipatore ad aria per CPU con Socket 7.\nNel 1999 venne realizzato anche il primo case costruito interamente in alluminio, il modello ATC-100, che port\u00f2 gradualmente alla fine dei case classici in plastica.\nNel 2000 l'azienda produsse il primo dissipatore dotato di condutture termiche (heatpipes), il CH5-5K11.\nNel 2001 lanci\u00f2 sul mercato il primo dissipatore al mondo realizzato in rame, il modello HCC-002, e apr\u00ec il primo impianto di produzione nella provincia del Guangdong, in Cina.\nNegli anni seguenti venne gradualmente allargata la gamma di prodotti: furono introdotti i controller di ventole, le basi di raffreddamento per notebook, gli alimentatori, i dissipatori a liquido AIO (All-In-One) e altre varie componenti.\nNel 2012 Cooler Master ebbe ricavi per circa 500 milioni di dollari.\nNel 2015, l\u2019azienda decise di cambiare strategia con l'introduzione di una nuova linea di case, i MasterCase, e uno slogan che, col tempo, diventer\u00e0 il cavallo di battaglia di Cooler Master: \u201cMake It Yours\u201d, da intendere come \u201cpersonalizzalo\u201d, \u201ccrealo\u201d, in rapporto all'idea del modding. La scelta di cambiare drasticamente fu dovuta ad un declino del mercato delle componenti hardware dei PC che, a causa dell\u2019affermazione dei notebook e delle console da gioco, divenne di nicchia. Questo cambiamento fu annunciato durante l'EU Maker Spirit Event.\nL'azienda.\nOrganizzazione.\nDal 2008 Cooler Master \u00e8 composta da due dipartimenti: quello principale, che si occupa della maggior parte dei prodotti, e CM Storm. In precedenza esistevano altre due divisioni: la Choiix, che produceva accessori per notebook inerenti all\u2019utilizzo della vita quotidiana, e la CSX, che provvedeva alla modifica e personalizzazione grafica di case e dissipatori.\nL'azienda ha diverse sedi operative in tutto il mondo, di cui tre in Europa (Regno Unito, Paesi Bassi e Germania), e due impianti di produzione in Cina, uno a Huizhou e uno a Kunshan.\nCooler Master ha una filiale in Italia, inaugurata nel 2008 a Cernusco sul Naviglio.\nCM Storm.\nCM Storm \u00e8 una sottomarca, nata nel 2008, che provvede alla produzione di parti di ricambio e componenti pensate per videogiocatori. A contribuire allo sviluppo di tali prodotti vengono effettuate ricerche e collaborazioni con organizzazioni di sport elettronici. In passato ha collaborato con il gruppo KODE5.\nOriginariamente, questa divisione si occupava solo di accessori e periferiche da gaming.\nLo slogan di CM Storm \u00e8 \u201cArming the Gaming Revolution\u201d, cio\u00e8 letteralmente \u201cabbracciare l\u2019evoluzione videoludica\u201d.\nFreeFormTM.\nFreeFormTM \u00e8 una tecnologia usata per fabbricare una linea di case flessibili, i MasterCase, di cui \u00e8 possibile modificare e personalizzare la forma e la praticit\u00e0, anche attraverso l'utilizzo di accessori interni ed esterni."}
{"id": "613810", "revid": "93317", "url": "https://it.wikipedia.org/wiki?curid=613810", "title": "Ferrovia Elettrica Val di Fiemme", "text": ""}
{"id": "613815", "revid": "72396", "url": "https://it.wikipedia.org/wiki?curid=613815", "title": "Fernando da Piedade Dias dos Santos", "text": " \nEletto Primo Ministro nel novembre 2002 \u00e8 entrato in carica il 6 dicembre dello stesso anno, carica peraltro scoperta dal 1999, dal 2010 al 2012 \u00e8 stato Vicepresidente dell'Angola. In precedenza \u00e8 stato ministro dell'interno."}
{"id": "613832", "revid": "2091899", "url": "https://it.wikipedia.org/wiki?curid=613832", "title": "AMD Am2900", "text": "Am2900 \u00e8 una famiglia di circuiti integrati creata nel 1975 da AMD. Sono stati costruiti con dispositivi bipolari e sono stati disegnati per essere utilizzati come componenti modulari ognuno rappresentante un aspetto differente della CPU di architettura bit slice.\nPer problemi complessi sono richiesti circuiti con parecchi Am2901, problemi pi\u00f9 semplici sono risolvibili invece con l'utilizzo di una singola CPU. Il circuito integrato Am2901 rappresentava l'ALU, e il \"nucleo\" della serie.\nLa loro potenza di calcolo superava di 10 volte quella dei microprocessori monolitici del tempo se impiegati in circuiti ben ottimizzati e qui la velocit\u00e0 della CPU finale non \u00e8 data dai 16 MHz del 2901 bens\u00ec dal sistema periferico le cui PROM a fusibile potevano andare dai 25 ad oltre i 70 ns mentre quando serve un buffer il 74 LS244 ha 18 ns di propagazione al contrario della versione Fast in cui il 74F244 mostra 6.2 ns di caso pessimo.\nIl loro principale concorrente era l'economico SN 74S181 Texas Instruments dotato di potenza molto minore."}
{"id": "613833", "revid": "277947", "url": "https://it.wikipedia.org/wiki?curid=613833", "title": "Museo di Santa Giulia", "text": "Il Museo di Santa Giulia \u00e8 il principale museo di Brescia, situato in via dei Musei 81/b, lungo l'antico decumano massimo della Brixia romana. \u00c8 ospitato all'interno del monastero di Santa Giulia, fatto erigere da Re Desiderio in epoca Longobarda e variamente ampliato e modificato in pi\u00f9 di mille anni di storia.\nLa zona sottostante al Museo \u00e8 ricca di reperti archeologici di varie epoche, in maggioranza appartenenti all'epoca romana e ottimamente conservati, in particolare le Domus dell'Ortaglia. Fanno parte del museo tutte le strutture dell'antico monastero, fra cui la chiesa di Santa Maria in Solario, il coro delle monache e la chiesa di Santa Giulia.\nNel museo sono conservati migliaia di oggetti e opere d'arte spazianti dall'et\u00e0 del Bronzo all'Ottocento provenienti soprattutto dal contesto cittadino e dalla provincia di Brescia, che ne fanno un vero e proprio museo cittadino, le cui tematiche di approfondimento vertono principalmente sulla storia della citt\u00e0 di Brescia e del suo territorio. Tra le numerose opere d'arte si ricordano soprattutto la Vittoria Alata, la Croce di Desiderio, la Lipsanoteca e il settore \"Collezionismo e arti applicate\", dove sono custodite tutte le collezioni private donate al museo tra il Settecento e L'Ottocento.\nSezioni del museo.\nPercorso 1: La storia del monastero.\nIl percorso \u00e8 dedicato alle fasi fondamentali della storia religiosa, architettonica e artistica del complesso. Negli ambienti si trovano esposti materiali pertinenti alle diverse epoche, secondo un percorso studiato che accompagna il visitatore dalla fondazione del monastero fino alla sua soppressione, avvenuta alla fine del Settecento. Nel percorso sono visitabili anche i principali ambienti dell'ex monastero, cio\u00e8 le tre chiese e il coro delle monache.\nLa storia del monastero.\nLa sezione si snoda in tre successive sale dell'ex monastero e approfondisce, mediante oggetti, sculture e pitture, le varie fasi cronologiche del complesso. Le stesse sale sono degne di nota, coperte da volte a crociera sostenute da possenti colonne con capitelli a foglie grasse, il tutto di costruzione quattrocentesca.\nLa chiesa di Santa Maria in Solario.\nIl percorso prosegue nelle due aule della chiesa di Santa Maria in Solario, costruita nel XII secolo utilizzando, all'esterno e all'interno, anche numerose lapidi romane di recupero. Nell'aula inferiore, ad esempio, il pilastro centrale che regge le quattro volte a crociera di sostegno non \u00e8 altro che una grande ara romana dedicata al Dio Sole.\nLa chiesa superiore \u00e8 completamente rivestita da un esteso ciclo di affreschi eseguiti da Floriano Ferramola tra il 1513 e il 1524, pi\u00f9 alcuni riquadri databili al Quattrocento e un grande affresco seicentesco. Nella chiesa sono conservati due dei pezzi pi\u00f9 pregiati del museo: la Lipsanoteca e la Croce di Desiderio.\nNell'aula inferiore:\nNell'aula superiore:\nLa chiesa di San Salvatore.\nNella chiesa di San Salvatore, il nucleo antico del monastero giunto quasi completamente intatto fino a noi, sono conservati i reperti artistici pi\u00f9 importanti della dominazione longobarda su Brescia e, indirettamente, di quella fase della storia del complesso. Alla chiesa si accede attraverso la grande aula colonnata che sostiene il coro delle monache, dove gi\u00e0 si trovano numerosi pezzi.\nLa stessa chiesa ospita, alle sue pareti, diverse opere d'arte, fra cui gli affreschi del Romanino e di Paolo Caylina il Giovane.\nNell'aula d'ingresso:\nNella chiesa:\nIl coro delle monache.\nIl coro delle monache, costruito a ridosso della facciata della chiesa di San Salvatore nella seconda met\u00e0 del Quattrocento per permettere alle monache in clausura di ascoltare la messa senza mostrarsi ai fedeli, \u00e8 stato completamente affrescato nella prima met\u00e0 del secolo successivo da Floriano Ferramola, Paolo Caylina il Giovane e altri artisti minori, probabilmente di bottega.\nL'ambiente \u00e8 dedicato ai monumenti funerari di et\u00e0 veneta, dei quali sono qui raccolti alcuni pregevoli esemplari, primo fra tutti il Mausoleo Martinengo ma anche il monumento funebre di Nicol\u00f2 Orsini.\nLa chiesa di Santa Giulia.\nCostruita da Giulio Todeschini tra il 1593 e il 1599, la chiesa di Santa Giulia conclude la successione di spazi religiosi connettendo, in un'unica struttura, la chiesa di San Salvatore e il coro delle monache. La chiesa si trova all'esterno del percorso espositivo del museo poich\u00e9 convertita in sala conferenze: non \u00e8 quindi possibile visitarla.\nLa chiesa, comunque, \u00e8 stata completamente svuotata delle sue opere d'arte e degli arredi liturgici durante l'Ottocento e non ospita pertanto alcun oggetto d'interesse storico e artistico al di fuori della pura architettura. L'unico pezzo presente \u00e8 il portale del duomo di Chiari, opera del 1513 di Gasparo da Coirano, smontato nel 1846 e rimontato sulla controfacciata della chiesa nel 1882.\nPercorso 2: Il museo della citt\u00e0.\nL'et\u00e0 preistorica e protostorica.\nIl settore, che si sviluppa nel piano seminterrato dell'ex monastero, illustra l'evoluzione degli insediamenti umani in territorio bresciano dal III millennio a.C. all'et\u00e0 del Ferro, presentando numerosi reperti rinvenuti in citt\u00e0 e in provincia. La seconda parte del percorso mostra invece materiali e oggetti dell'et\u00e0 protostorica, dal VI secolo a.C. al II secolo a.C., con approfondimento particolare alla dominazione dei Celti e alle loro necropoli, delle quali sono stati ritrovati numerosissimi esempi in tutta la provincia.\nL'et\u00e0 romana.\nLa sezione del museo dedicata all'et\u00e0 romana si articola lungo quattro differenti settori: il primo \u00e8 dedicato alle testimonianze romane presenti nel territorio, il secondo alle domus dell'Ortaglia e ai reperti analoghi recuperati in citt\u00e0, il terzo a lapidi e oggetti funerari e il quarto alle iscrizioni. In quest'ultimo, in particolare, sono conservati numerosi esemplari di iscrizioni di tutti i tipi, databili dal I secolo a.C. al V secolo d.C.\nIn questa zona si conservano inoltre tutti i bronzi romani recuperati nel 1826 dal nascondiglio del Capitolium durante gli scavi dell'Ottocento, compresa la Vittoria alata, i sei ritratti bronzei e altro materiale di notevole importanza storica e artistica.\nNell'area delle domus:\nNella sala a nord:\nL'et\u00e0 altomedievale: Longobardi e Carolingi.\nNel settore sono esposte le testimonianze della dominazione dei Longobardi e dei Carolingi, che si susseguirono sulla citt\u00e0 tra il VI e l'XI secolo prima della nascita dei Comuni. I reperti esposti sono prevalentemente di tipo bellico (armi e equipaggiamenti provenienti da tombe) e domestico (gioielli e oggetti d'uso) pi\u00f9 altri oggetti di valenza artistica e religiosa, fra i quali il prezioso gallo di Ramperto.\nL'et\u00e0 del Comune e delle Signorie.\nIl settore, dedicato al basso Medioevo, custodisce le testimonianze artistiche e culturali della storia di Brescia dalla nascita del Comune (1038) all'inizio della dominazione della Repubblica di Venezia, passando quindi attraverso il periodo delle signorie e del governo dei Visconti.\nNelle varie sale, i reperti sono divisi in modo da illustrare l'organizzazione sociale e politica della citt\u00e0 del tempo, raggruppando fra loro i documenti del potere economico, politico ed ecclesiastico.\nL'et\u00e0 veneta.\nNel settore sono esposti i pezzi d'arte riguardanti l'ultima fase della storia di Brescia, che fu sottomessa al dominio della Repubblica di Venezia dal 1426 al 1797, quando l'istituzione fu abolita da Napoleone Bonaparte e il governo cittadino pass\u00f2 alla Repubblica bresciana.\nIl settore \u00e8 diviso in due parti: il primo custodisce opere prevalentemente scultoree provenienti dal contesto pubblico cittadino, mentre la seconda \u00e8 incentrata su pezzi d'arredo e di natura privata, provenienti dai grandi palazzi nobiliari della citt\u00e0.\nCollezione Filippini.\nIl Museo di Santa Giulia di Brescia detiene anche una collezione di diverse opere di Francesco Filippini (1853-1895), tra cui :\nCollezionismo e arti applicate.\nNel settore sono conservati numerosi oggetti di arte applicata che sono pervenuti al museo in seguito a lasciti testamentari di collezionisti vissuti a Brescia tra la met\u00e0 del Settecento e la fine dell'Ottocento, quali Angelo Maria Querini, Gabriele Scovolo, Paolo Tosio e Camillo Brozzoni.\nIn quanto espressioni della cultura artistica attiva nei rispettivi momenti storici della storia di Brescia, le loro collezioni, comunque preziosissime, sono parte integrante della cultura bresciana e, di conseguenza, del museo della citt\u00e0.\nQuesta sezione del museo \u00e8 attualmente (2014) chiusa al pubblico.\nBrescia - Lo splendore dell'arte.\nA partire dal 2004 la fondazione di Brescia Musei, in collaborazione con altre societ\u00e0 e fondazioni pubbliche e private, ha dato il via a una serie di mostre della durata di circa 5-6 mesi l'una, incentrate soprattutto sulla pittura d'avanguardia dell'Ottocento e del Novecento e su altri temi storici, tra cui Monet, Giuseppe Amisani, Van Gogh, Matisse, Turner e la civilt\u00e0 Inca, tutte rientrati nel grande progetto chiamato \"Brescia - Lo splendore dell'arte\".\nIl progetto \"Brescia - Lo splendore dell'arte\" si \u00e8 concluso nel 2009."}
{"id": "613838", "revid": "1645873", "url": "https://it.wikipedia.org/wiki?curid=613838", "title": "Ovimbundu", "text": "Gli ovimbundu (anche chiamati mbundu meridionali, umbundu o bunda) sono il gruppo di popolazione pi\u00f9 numeroso dell'Angola, ne fa parte circa il 30-40 % della popolazione del Paese (circa 4.175.000 di persone).\nGli ovimbundu sono dediti al commercio, all'agricoltura e all'allevamento e vivono prevalentemente sull'altopiano di Bi\u00e9 nella parte centrale del paese. Parlano sia la lingua bantu umbundu sia la lingua portoghese. Molti ovimbundu sono cristiani.\nLe armate ribelli dell'UNITA, in lotta contro il governo angolano nella guerra civile durata fino al 2002, reclutavano le loro truppe prevalentemente fra gli ovimbundu: l'UNITA era infatti nata come organizzazione di resistenza di questa popolazione contro l'autorit\u00e0 coloniale portoghese. \nLe due citt\u00e0 principali degli ovimbundu, Huambo e Kuito, subirono grossi danni durante la guerra civile. \nNella mitologia delle popolazioni ovimbundu dell'Angola si racconta di Ngunza.\nUsanza funebre.\nNel corso di ogni corteo funebre, ad un certo punto, c'\u00e8 un parente che lo fa fermare e che chiede ad alta voce al defunto se sia stato assassinato: se, all'arrestarsi dei portatori la bara si muove in avanti si interpreta il fatto come una risposta affermativa, se invece si muove all'indietro, significa che il defunto \u00e8 passato a miglior vita per cause naturali."}
{"id": "613841", "revid": "125880416", "url": "https://it.wikipedia.org/wiki?curid=613841", "title": "Saturnia tellus (Ara Pacis)", "text": "La Saturnia tellus \u00e8 uno dei quattro rilievi figurati dei lati brevi dell'Ara Pacis. \u00c8 uno dei rilievi meglio conservati dell'insieme.\nSi trova sul lato esterno, a fianco di una delle due aperture.\nStoria.\nAl pari dell'Ara, venne completata entro il 9 a.C. Rinvenuto nel XVI secolo presso palazzo Peretti-Fiano-Almagi\u00e0, entr\u00f2 a far parte delle collezioni dei Medici acquistate a Roma. Il rilievo venne dunque trasportato a Firenze e conservato in grande evidenza al centro del Ricetto delle iscrizioni, il vestibolo monumentale degli Uffizi composto nel XVII secolo da Giovan Battista Foggini con materiale archeologico pregiato e smantellato nei primi anni del XX secolo.\nNegli anni '30, con il rinvenimento e la ricostruzione dell'Ara Pacis, venne restituito a Roma.\nDescrizione.\nIl rilievo, composto di parti tenui e da parti a stacco netto per dare un senso di profondit\u00e0, rappresenta una grande figura matronale seduta con in grembo due putti e alcune primizie. Ai lati si trovano due ninfe seminude, una seduta su un cigno in volo, simbolo dell'aria, e l'altra su un drago marino, simbolo del mare; questi due animali predominanti riecheggerebbero la serenit\u00e0 della pace, cio\u00e8 \"terra marique\": la pace in terra e in mare.\nAnche il paesaggio ha elementi allegorici: a sinistra \u00e8 fluviale, con canne e un\"'oinochoe\" dalla quale fluisce l'acqua, al centro \u00e8 roccioso con fiori e animali (una giovenca accasciata e una pecora che pascola), mentre a destra \u00e8 marino.\nLa composizione \u00e8 perfettamente equilibrata e le fanciulle siedono simmetricamente ai lati del personaggio dominante, la cosiddetta \"Saturnia\".\nInterpretazione.\nL'interpretazione della scena non \u00e8 univoca e trova riscontri in alcune altre opere: un rilievo con poche differenze trovato a Cartagine e alcune scene nella \"Auree\" su ceramiche italiote (queste ultime devono esserne state i prototipi).\nTalora pare ovvio che i due putti nel grembo della figura centrale non siano altri che Romolo e Remo.\nLa figura centrale potrebbe essere una Venere Genitrice o una personificazione dell'Italia, o forse ancora della \"Pax\": forse queste interpretazioni erano fuse in un'ideologia polivalente della \"Pax Romana\" dell'epoca di Augusto. La \"Pax\" quindi farebbe prosperare l'Italia trasformandola nell'ambiente ideale dell'et\u00e0 dell'Oro cantata da Orazio.\nD'altronde non \u00e8 da escludere la presenza di Venere, che farebbe coppia col rilievo posto simmetricamente della personificazione di Roma, i cui culti saranno poi accoppiati."}
{"id": "613842", "revid": "1313016", "url": "https://it.wikipedia.org/wiki?curid=613842", "title": "Neuropsicologia clinica", "text": "La neuropsicologia clinica \u00e8 un'area interdisciplinare tra la psicologia e la neurologia, specializzata nell'individuazione, valutazione e trattamento riabilitativo dei disturbi cognitivi e comportamentali provocati da un danno cerebrale, a varia eziologia (vascolare, degenerativa, traumatica, infettiva, infiammatoria, neoplastica).\nOggetto e metodo.\nCi\u00f2 che distingue un neuropsicologo clinico da un altro psicologo clinico \u00e8 un'estesa conoscenza del cervello, comprendente la neuroanatomia, la neurofisiologia, neurobiologia, psicofarmacologia, neuropatologia e le diverse sindromi neurologiche. \u00c8 ovviamente richiesta la conoscenza dei test neuropsicologici per testare accuratamente i deficit cognitivi, per la corretta diagnosi, gestione e trattamento di pazienti con lesione cerebrale o deterioramento cognitivo.\nI pazienti classici per un neuropsicologo clinico comprendono persone con trauma cranico, danni cerebrovascolari come ictus, emorragie e rotture di aneurismi, tumori cerebrali, epilessia, demenze, patologie mentali gravi per quanto concerne la parte neurodisfunzionale (altres\u00ec incluse nelle psicopatologie), un ampio spettro di disordini dello sviluppo come deficit attenzionali, disturbi dell'apprendimento, autismo, ed altro.\nMolti neuropsicologi clinici sono impiegati in scuole mediche e ospedali, specialmente nelle divisioni di neurologia, riabilitazione e in misura minore in psichiatria. Alcuni professionisti lavorano anche privatamente e possono, inoltre, collaborare con enti del terzo settore di ambito sociosanitario come: cooperative sociali o associazioni. I neuropsicologi sono frequentemente presenti anche in universit\u00e0 con compiti di insegnamento e ricerca in ambito neuropsicologico o in generale nelle neuroscienze cognitive. Alcuni neuropsicologi trovano impiego anche in societ\u00e0 farmaceutiche o in aziende in un team multidisciplinari per la ricerca e lo sviluppo di nuovi strumenti e farmaci.\nL'osservazione clinica di traumi, malattie e ictus, insieme allo studio delle patologie del sistema cognitivo permette di comprendere al meglio lo studio delle normali funzioni cognitive. Visto il frequente contatto con pazienti neurologici con danno neurocognitivo, molti clinici sono attivi nella ricerca.\nAspetti normativi.\nA livello giuridico, in Italia, la professione di neuropsicologo non \u00e8 definita autonomamente.\nTuttavia, attualmente, una formazione specifica in neuropsicologia, viene fornita:\nInoltre, con la delibera n.385/13 del 07/11/2013 - Linee guida per la definizione dello Psicologo Neuropsicologo , l'Ordine degli Psicologi della Lombardia dichiara:\na) Iscrizione all\u2019Albo A dell\u2019Ordine degli Psicologi della Lombardia;\n&lt;br&gt;\ne\n&lt;br&gt;\nb) Titolo di Specialista in Neuropsicologia (D.M. 332/1999; D.M. 24/07/2006 MIUR)\noppure, in alternativa al punto b), a parere dell'Ordine degli Psicologi della Lombardia\n&lt;br&gt;\n- attivit\u00e0 professionale in neuropsicologia, per un totale di ore equipollenti a quanto previsto dall'offerta formativa delle relative Scuole di Specializzazione (ad oggi 5.000 ore), auto-certificata e documentabile, svolta presso aziende ospedaliere, strutture private accreditate o in studi privati. Il 30% massimo di tale attivit\u00e0 pu\u00f2 essere costituita, in alternativa, da attivit\u00e0 formativa in ambito neuropsicologico autocertificata e documentabile. "}
{"id": "613844", "revid": "1296625", "url": "https://it.wikipedia.org/wiki?curid=613844", "title": "Windchill", "text": ""}
{"id": "613846", "revid": "6340", "url": "https://it.wikipedia.org/wiki?curid=613846", "title": "Thj\u00e1lfi", "text": ""}
{"id": "613848", "revid": "599013", "url": "https://it.wikipedia.org/wiki?curid=613848", "title": "\u00dejalfi", "text": ""}
{"id": "613852", "revid": "301422", "url": "https://it.wikipedia.org/wiki?curid=613852", "title": "Memole dolce Memole", "text": " \u00e8 un anime televisivo giapponese creato nel 1984, da cui \u00e8 stato tratto un manga di Rie Takahata. L'anime \u00e8 stato trasmesso per la prima volta in Italia all'inizio del 1986 dall'emittente Italia 1 nella fascia oraria preserale a giorni alterni (ogni luned\u00ec, mercoled\u00ec e venerd\u00ec), e in seguito \u00e8 stato replicato anche su Rete 4, Canale 5 e Boing.\nTrama.\nI fileni, abitanti del pianeta Filofilo (\"Rilulu\" nella versione originale), dopo un atterraggio di emergenza sulla Terra, a causa di un guasto dell'astronave su cui viaggiava, si trovano a dover affrontare la vita sul nostro pianeta tra mille difficolt\u00e0; una di queste \u00e8 relativa alle dimensioni dei piccoli alieni, molto pi\u00f9 ridotte di quelle degli esseri umani.\nTuttavia la piccola Memole \u00e8 abbastanza sconsiderata e coraggiosa da avventurarsi con un gruppetto di amici oltre i confini della loro piccola isola, aldil\u00e0 della foresta. Qui, in una radura dove sorge una grande casa, fa conoscenza di Mariel, una ragazza malata, costretta, a causa del proprio stato di salute, a rimanere chiusa nella sua cameretta. Dopo l'iniziale sorpresa della ragazza nel vedere la piccola Memole, le due diverranno inseparabili e la loro amicizia sar\u00e0 pi\u00f9 forte di qualunque ostacolo e difficolt\u00e0 che si troveranno ad incontrare."}
{"id": "613860", "revid": "124679361", "url": "https://it.wikipedia.org/wiki?curid=613860", "title": "Ignazio I", "text": "Era il figlio terzogenito, di nome Niceta, dell'imperatore bizantino Michele I Rangabe e della di lui consorte Procopia, e nipote materno di Niceforo I.\nBiografia.\nQuando il padre perse il trono dei basileis, l'11 luglio 813, fu fatto castrare, insieme ai fratelli e costretto ad entrare in un monastero nell'isola dei Principi per avere salva la vita, per ordine dell'usurpatore Leone V l'Armeno.\nLa nomina a Patriarca e la deposizione.\nIn conseguenza della castrazione, per la sua condizione di eunuco, Ignazio non poteva vantare alcuna rivendicazione sul trono di Bisanzio. Riusc\u00ec tuttavia ad arrivare al rango di patriarca nell'anno 847 grazie alla reggente Teodora, la madre di Michele III, che alla morte di Metodio, impose la scelta del monaco Ignazio come nuovo patriarca di Costantinopoli (847-858), senza attendere la regolare elezione del sinodo. Il nuovo patriarca, di propensioni rigoriste, sostenuto dai monaci studiti, non segu\u00ec la linea politica del suo predecessore alienandosi cos\u00ec le simpatie del partito moderato, che finora aveva sostenuto Metodio. Questo conflitto si \u00e8 cristallizzato attorno alla deposizione dell'arcivescovo di Siracusa, Gregorio Asbestas, esponente dei moderati; questi si appell\u00f2 a papa Leone IV, provocando ulteriore attrito tra il Patriarcato ed il Papato, entrambi rivendicanti la giurisdizione sulla Sicilia. Ignazio ben presto inizi\u00f2 a farsi nemici anche alla corte, e quando la sua protettrice Teodora cadde in disgrazia, con il colpo di Stato dell'856 (che port\u00f2 al potere il fratello di Teodora, Bardas, che egli contrast\u00f2), la vita del Patriarca fu sempre pi\u00f9 difficile, finch\u00e9 nell'858 fu rimosso dal trono patriarcale e confinato.\nIl pretesto della sua destituzione venne dal rifiuto di Ignazio di dare la comunione a Bardas, zio dell'imperatore, che egli avrebbe accusato di incesto. Al posto di Ignazio Bardas in pochi giorni mise sul seggio patriarcale Fozio, che era un laico, ma ricevette in pochi giorni tutte le sacre ordinazioni e in seguito fu intronizzato. Il partito degli ignaziani, scontento delle prime mosse di Fozio, nel febbraio 859 destitu\u00ec Fozio e dichiar\u00f2 Ignazio unico legittimo patriarca. Fozio rispose a sua volta con un nutrito sinodo del marzo successivo, a cui parteciparono almeno 170 vescovi: questo sinodo dichiar\u00f2 illegittima l'elezione di Ignazio, avvenuta senza la regolare elezione sinodale, e lo si destitu\u00ec formalmente. Mentre Bardas sostenne con la forza le deliberazioni del sinodo foziano contro Ignazio.\nL'appello al Papa.\nIgnazio, acconsent\u00ec a dimettersi, a condizione che venisse riconosciuta la validit\u00e0 delle consacrazioni episcopali da lui effettuate. Ma poi, spinto dai suoi sostenitori o non rassegnandosi all'idea dell'allontanamento, si rec\u00f2 a Roma da papa Niccol\u00f2 I Magno (858-867), che fu subito pronto ad appoggiarlo. Nonostante avesse accettato i precedenti sinodi costantinopolitani del 859 ed 861 di Fozio. Il papa convoc\u00f2 immediatamente un sinodo, tenuto nell'863 al Laterano, nel quale fu dichiarato che:\nFozio, in risposta alla scomunica, con l'appoggio dell'Imperatore Michele III, a sua volta scomunic\u00f2 il papa in un sinodo dell'867, dopo aver spiegato in un'enciclica a tutti i vescovi bizantini i punti di divergenza con la Chiesa di Roma; la quale con le sue riforme ora imponeva:\nIl secondo patriarcato.\nMa nell'867 la situazione si capovolse: Michele III fu fatto assassinare, poco dopo Bardas, da Basilio I il Macedone (867-886), fondatore della dinastia Macedone, che divenne imperatore a posto suo. Basilio sostitu\u00ec tutti i funzionari che avevano ricoperto le alte cariche sotto Michele, compreso Fozio, e, cercando un appoggio anche da Roma, reinsedi\u00f2 al suo posto Ignazio. Questo avvenimento fu poi suggellato dal Concilio di Costantinopoli IV nell'869/70, concordato col successore papa Adriano II (867-872).\nNella Basilica di Santa Sofia si trova tuttora un mosaico dell'ultimo quarto del IX secolo che rappresenta il patriarca Ignazio senza barba: una particolarit\u00e0 che contraddistingueva gli eunuchi, privi di peluria a causa della loro condizione di castrati.\nIgnazio I di Costantinopoli rimase patriarca fino all'877, anno in cui mor\u00ec. A lui, dopo una riconciliazione, Basilio fece succedere nuovamente Fozio, onde favorire la pacificazione. Con una riedizione del concilio nell'879/90 (sempre Costantinopolitano IV), concordato col nuovo papa Giovanni VIII, ma con esiti dubbi.\nCulto.\nLa Chiesa cattolica e la Chiesa ortodossa lo ricordano come santo il 23 ottobre. \nDal Martirologio Romano: "}
{"id": "613861", "revid": "121127059", "url": "https://it.wikipedia.org/wiki?curid=613861", "title": "Unione Nazionale per l'Indipendenza Totale dell'Angola", "text": "L'Unione Nazionale per l'Indipendenza Totale dell'Angola (in portoghese: Uni\u00e3o Nacional para a Independ\u00eancia Total de Angola), meglio nota con l'acronimo UNITA, \u00e8 un partito politico dell'Angola; in passato \u00e8 stata un'organizzazione attiva nella lunga guerra civile angolana.\nStoria.\nPrima dell'indipendenza.\nL'UNITA nacque da una scissione all'interno dei movimenti indipendentisti contro la dominazione coloniale portoghese nel paese, inizialmente le due fazioni anti-coloniali erano il Fronte Nazionale di Liberazione dell'Angola (FNLA, fondato nel 1957) e il Movimento Popolare di Liberazione dell'Angola (MPLA, fondato nel 1956).\nJonas Savimbi era membro del FNLA ma nel marzo del 1966 se ne separ\u00f2 fondando l'UNITA inizialmente con sede nella regione di Muangai e in seguito spostatasi a Jamba nella provincia sud-orientale di Hu\u00edla.\nL'UNITA era composta e sostenuta prevalentemente da popolazione di etnia Ovimbundu originaria della zona centrale degli altipiani dell'Angola. Seguiva un'ideologia di matrice maoista, probabilmente influenzata dal soggiorno di Savimbi in Cina. In seguito l'UNITA si avvicin\u00f2 per\u00f2 agli Stati Uniti sostenendo, almeno negli intenti, l'appoggio al libero mercato ed al liberalismo.\nLa guerriglia.\nQuali che fossero le idee politiche rimane il fatto che, sotto la guida di Savimbi, l'UNITA divenne uno dei movimenti di resistenza armata pi\u00f9 efficaci dell'ultimo secolo. Savimbi stesso non solo riusc\u00ec a sopravvivere ad innumerevoli tentativi di assassinio ma si oppose con grande efficacia a truppe governative che avevano l'appoggio di truppe, consiglieri militari e armi forniti da Unione Sovietica, Cuba e Repubblica Democratica Tedesca.\nIn quello stesso periodo l'UNITA pot\u00e9 contare sull'appoggio degli Stati Uniti che, seguendo la dottrina Reagan, videro l'aiuto di movimenti anti-sovietici come mezzo per ottenere dei vantaggi nella guerra fredda.\nL'UNITA e la guerra civile.\nDopo il ritiro dei portoghesi dall'Angola (1974-75) MPLA e UNITA entrarono in contrasto e inizi\u00f2 una lunga guerra civile. Il leader del MPLA, Agostinho Neto, divenne il primo presidente dell'Angola post-coloniale. Con il sostegno di armi e mezzi sovietici e cubani il MPLA sconfisse il FNLA costringendo i suoi leader all'esilio; una sorte simile era prevista per l'UNITA ma nel novembre del 1975, Savimbi fu in grado di instaurare un governo ombra a Huambo con l'appoggio di Sudafrica e Stati Uniti. Huambo cadde nel febbraio 1976, ma l'UNITA fu in grado di continuare la guerriglia. Mentre il MPLA controllava le citt\u00e0 e l'area costiera (con i campi petroliferi), l'UNITA aveva il controllo degli altipiani e dell'interno del paese.\nSavimbi fu pesantemente influenzato dagli aiuti politici e militari di gruppi conservatori statunitensi tra cui la Heritage Foundation, l'attivista conservatore Grover Norquist e altri politici statunitensi che si mobilitarono per facilitare il trasferimento di armi alle truppe dell'UNITA. Vi furono incontri regolari fra politici statunitensi e il leader dell'Unione culminati nell'incontro del 1985 chiamato \"Democratic International\".\nI combattimenti proseguirono fino al 1989, quando Cuba ritir\u00f2 il suo contingente di 50.000 uomini dal paese. Vi furono pressioni statunitensi per il cessate il fuoco e perch\u00e9 Savimbi raggiungesse un accordo con il MPLA. Quando questo per\u00f2 rifiut\u00f2 le richieste dell'UNITA i combattimenti ripresero fino al raggiungimenti di un cessate il fuoco siglato con il leader del MPLA Jos\u00e9 Eduardo dos Santos che rinneg\u00f2 il passato marxista del movimento ed acconsent\u00ec all'organizzazione di libere elezioni. Rimase lo scetticismo di parte dell'UNITA e dei suoi sostenitori visti gli ancora forti legami del MPLA con l'Unione Sovietica.\nIn seguito all'accordo di Bicesse, (Lisbona 1991) nel 1992 si tennero le elezioni multipartitiche, monitorate dall'ONU; i maggiori candidati in lista per la presidenza del paese erano Savimbi e dos Santos. Savimbi, superato da dos Santos al primo turno, mise in discussione la legittimit\u00e0 delle elezioni e ritorn\u00f2 ad impugnare le armi. La decisione cost\u00f2 a Savimbi l'appoggio dei suoi alleati statunitensi che lo esortarono, invano, a prendere parte al ballottaggio.\nL'ONU dichiar\u00f2 l'embargo contro l'UNITA e il governo statunitense, che prima di allora non riconosceva il MPLA riconobbe la legittimit\u00e0 del governo angolano prendendo ulteriormente le distanze da Savimbi.\nDopo il fallimento dei negoziati del 1993 si giunse al protocollo di Lusaka (1994) che prevedeva la formazione di un governo di unit\u00e0 nazionale. Nel 1995 arrivarono le truppe di peace-keeping dell'ONU ma nel 1998 l'UNITA contest\u00f2 l'accordo di Lusaka affermando che il MPLA aveva contravvenuto a quanto stabilitovi. L'anno successivo un'offensiva del MPLA rec\u00f2 gravi danni alle forze convenzionali dell'UNITA costringendola a ritornare a tattiche di guerriglia, sostenute a livello internazionale dal solo presidente dello Zimbabwe Robert Mugabe.\nLa morte di Savimbi.\nLa guerra civile angolana termin\u00f2 solo alla morte di Savimbi ucciso in un agguato il 22 febbraio 2002. Nell'aprile del 2002 l'UNITA accett\u00f2 di deporre le armi, l'accordo prevedeva un'amnistia generale, circa 350.000 membri dell'UNITA, combattenti e le loro famiglie, furono raccolti in 33 campi di demobilitazione secondo un programma di reintegro di ex-combattenti e rifugiati. Nell'agosto del 2002 furono definitivamente sciolti i gruppi armati del movimento e l'UNITA divenne un partito politico.\nL'UNITA dopo la guerra civile.\nA Savimbi successe Antonio Dembo che per\u00f2 perse la vita poco dopo. Nelle successive elezioni, fra i tre candidati generale Paulo Lukamba, Dinho Chingunji e Isaias Samakuva, vinse quest'ultimo che \u00e8 tuttora alla guida del partito."}
{"id": "613863", "revid": "2519", "url": "https://it.wikipedia.org/wiki?curid=613863", "title": "UNITA", "text": ""}
{"id": "613864", "revid": "2519", "url": "https://it.wikipedia.org/wiki?curid=613864", "title": "Uni\u00e3o Nacional para a Independ\u00eancia Total de Angola", "text": ""}
{"id": "613865", "revid": "122244894", "url": "https://it.wikipedia.org/wiki?curid=613865", "title": "San Paterniano", "text": "Agiografia.\nDi lui non si hanno notizie certe. La \"Vita Sancti Paterniani\", tramandataci attraverso un codice del XII secolo (\"Codice Nonantolano\", Archivio del Capitolo di Fano) \u00e8 leggendaria e presumibilmente poco attendibile.\nVi si narra che Paterniano, nato a Fano verso il 275, fu dapprima eremita presso Fano, quindi abate di un monastero e successivamente eletto vescovo della citt\u00e0, ove avrebbe pontificato per oltre quarant'anni, morendo il 13 novembre 360. \nCulto.\nLa memoria liturgica di san Paterniano \u00e8 riportata nel Martirologio Romano alla data del 12 luglio:\nLa citt\u00e0 e la diocesi di Fano, Fossombrone, Cagli e Pergola lo festeggiano il 10 luglio, anniversario del trasferimento delle sue reliquie nella basilica a Lui dedicata nel centro storico. \nLe leggende devozionali relative ai \"prodigi\" sul suo sepolcro fecero estendere rapidamente il suo culto, oggi diffuso nelle Marche, Romagna, Veneto, Toscana, Umbria e Dalmazia. Molti paesi (si dice 32) lo hanno scelto patrono e molte localit\u00e0 portano il suo nome (San Paterniano e San Patrignano). Le sue reliquie si venerano a Fano, nella \"Basilica\" a lui dedicata, e a Cervia, nella cattedrale (femore). Una reliquia \u00e8 conservata anche nell'omonima chiesetta in Umbria nei pressi di Cammoro, ove la leggenda vuole che il santo abbia soggiornato in eremitaggio durante uno dei suoi viaggi a Roma.\nA Grottammare, nella chiesa di sant'Agostino \u00e8 murata un'epigrafe con l'iscrizione \u00abHIC REQ.ESCIT COP BEATI PATNIANI\u00bb: l'epigrafe proviene dalla chiesa rurale di S. Paterniano, nel territorio dello stesso comune, oggi scomparsa.\nIn localit\u00e0 \"Caminate di Fano\" si trova una spettacolare grotta, scelta dalle prime comunit\u00e0 cristiane come luogo di riunione e di preghiera, conosciuta come \"Grotta di San Paterniano\". fu usata come rifugio dal santo nel periodo delle persecuzioni dell'imperatore Diocleziano, ma in realt\u00e0 si tratta di una struttura di et\u00e0 romana appartenente a una villa rustica e probabilmente utilizzata come cisterna per la raccolta dell'acqua o un deposito di granaglie. L'ambiente caratterizzato da una pianta a T, \u00e8 costituito da ciottoli fluviali e da frammenti di laterizi legati con malta e calce."}
{"id": "613868", "revid": "37401", "url": "https://it.wikipedia.org/wiki?curid=613868", "title": "John Abercrombie", "text": ""}
{"id": "613878", "revid": "106456", "url": "https://it.wikipedia.org/wiki?curid=613878", "title": "Guado", "text": "Un guado \u00e8 un punto, lungo un corso d'acqua, in cui la poca profondit\u00e0 permette l'attraversamento a piedi, a cavallo o su un veicolo.\nStoria.\nPoich\u00e9 guadare un fiume \u00e8 il modo pi\u00f9 semplice per attraversarlo senza la costruzione di ponti o l'uso di traghetti, i guadi hanno avuto grande importanza nelle vie di comunicazione di terra. In corrispondenza di guadi sono spesso sorti centri abitati, punti fortificati e citt\u00e0. \nIn alcuni casi i guadi vengono attrezzati per il transito di veicoli a motore. Questi attraversamenti differiscono dai ponti, che si prevedono sempre transitabili, per il fatto di essere impraticabili nei periodi di piena del corso d'acqua. Spesso i guadi sono usati come soluzioni provvisorie che consentano l'attraversamento di un fiume durante i lavori per il recupero o la ricostruzione di un ponte.\nToponomastica.\nLa toponomastica di numerosi abitati europei riflette la presenza di un guado: ad esempio Francoforte sul Meno, Oxford, Amersfoort. \nAlcune localit\u00e0 italiane sorte in corrispondenza di un guado: "}
{"id": "613884", "revid": "287204", "url": "https://it.wikipedia.org/wiki?curid=613884", "title": "Dagr", "text": "Dagr \u00e8 una divinit\u00e0 della mitologia norrena, pi\u00f9 precisamente \u00e8 una personificazione del giorno. Il suo ruolo \u00e8 quello di cavalcare il suo destriero Sk\u00ednfaxi e illuminare tutta la terra.\nFiglio di N\u00f3tt, sua alter ego essendo la personificazione della notte, e di Dellingr, dio dell'alba.\nCos\u00ec viene citato nel Gylfaginning, il primo capitolo dell'Edda in prosa di Snorri Sturluson al canto 10:\nMentre nel poema eddico \"Vaf\u00fer\u00fa\u00f0nism\u00e1l\", 25:"}
{"id": "613887", "revid": "46931", "url": "https://it.wikipedia.org/wiki?curid=613887", "title": "Tongariboshi no Memol", "text": ""}
{"id": "613888", "revid": "78273", "url": "https://it.wikipedia.org/wiki?curid=613888", "title": "Ferrovia Transatesina", "text": ""}
{"id": "613890", "revid": "184838", "url": "https://it.wikipedia.org/wiki?curid=613890", "title": "Concerto per violoncello e orchestra (Schumann)", "text": "Il Concerto per violoncello e orchestra in La minore, op. 129 fu composto da Robert Schumann nell'ottobre del 1850.\nIl musicista tuttavia gi\u00e0 nel 1849 pensava ad una concerto per violoncello ma lo compose solo dopo essere stato nominato direttore musicale municipale a D\u00fcsseldorf. Schumann, come suo solito, port\u00f2 a termine la partitura in tempi molto brevi ma la vita di questa composizione risult\u00f2 travagliata. Il compositore aveva in giovent\u00f9 suonato lo strumento ma non poteva essere considerato un violoncellista; sembra che durante la stesura del concerto fosse supportato da un virtuoso dello strumento.\nIl 23 marzo 1851 Christian Reimers suon\u00f2 il concerto al violoncello con l'accompagnamento del pianoforte. In vista di una prima esecuzione (ufficiosa) a D\u00fcsseldorf nel maggio del 1851, Schumann prese contatto con Robert Emil Bockm\u00fchl che ruppe di l\u00ec a poco la collaborazione con l'autore in quanto non soddisfatto delle modifiche che questi apportava. Bisogner\u00e0 aspettare sino al 23 aprile 1860 per avere notizia della prima esecuzione pubblica del concerto.\nIl brano rappresenta uno fra i primi esempi di concerto romantico per violoncello dopo i Concerti op. 4 di Anton Kraft (1805) e del figlio Nikolaus (1815) ancora improntati agli stilemi del Classicismo viennese. Va considerato come uno dei pi\u00f9 importanti concerti per violoncello del secolo, che vedr\u00e0 in seguito cimentarsi con lo stesso strumento Saint-Sa\u00ebns, \u010cajkovskij, Lalo e Dvo\u0159\u00e1k.\nLa composizione si articola in tre movimenti, ricchi di idee melodiche che si susseguono senza soluzione di continuit\u00e0 e che recano l'impronta inconfondibile del genio schumanniano. Il violoncello trova risalto essenzialmente nella tenue struttura orchestrale. Nel primo e nel terzo movimento il solista dialoga con l'orchestra senza antagonismo e con accenti quasi cameristici. Il movimento centrale \u00e8 caratterizzato da una calda linea melodica."}
{"id": "613892", "revid": "1142110", "url": "https://it.wikipedia.org/wiki?curid=613892", "title": "Gomma SBR", "text": "Il copolimero stirene-butadiene (o gomma SBR, dall'inglese \"Styrene Butadiene Rubber\") \u00e8 un elastomero costituito da unit\u00e0 monomeriche di stirene e butadiene. Ha buona resistenza all'abrasione e stabilit\u00e0 all'invecchiamento. L'SBR \u00e8 stabile nei confronti di sostanze quali olii minerali, grassi e idrocarburi, acidi e basi organiche e inorganiche. GRS e Buna S sono altri nomi commerciali di uso comune.\n\u00c8 la gomma allo stirene industrialmente pi\u00f9 importante. Contiene tipicamente il 23,5% di stirene e il restante 76,5% di butadiene. Un contenuto maggiore di stirene conferisce propriet\u00e0 termoplastiche.\nViene utilizzato principalmente per produrre pneumatici, tubi, tacchi e suole di scarpe, guarnizioni, piste di atletica leggera.\nPolimerizzazione.\nLa gomma SBR viene prodotta polimerizzando in emulsione i monomeri di base. Per effettuare la sintesi industriale, vengono utilizzati due processi:\nIn entrambi i casi il butadiene copolimerizza con lo stirene soprattutto in 1,4 (sia cis sia trans), ma anche in 1,2.\nCaratteristiche.\nQuesta gomma ha buone propriet\u00e0 meccaniche, in quanto pu\u00f2 avere un buon valore di carico alla rottura, di resistenza alla deformazione permanente, di recupero elastico e una buona resistenza alla fatica, alla lacerazione e all'usura, inoltre si possono creare prodotti atossici.\nViene inoltre caratterizzata da buone propriet\u00e0 dielettriche, compatibile con oli siliconici, acqua e soluzioni diluite di acidi, basi e sali.\nInvece dimostra scarsa resistenza a ossigeno, ozono, radiazioni UV e agenti ossidanti, tranne che in mescole opportunamente formulate; risulta incompatibile anche con oli minerali, vegetali e animali, idrocarburi alifatici, aromatici e clorurati.\nLe temperature d'esercizio sono comprese tra i -45 e i +100\u00a0\u00b0C, con una scarsa resistenza al calore, nulla alla fiamma, mentre ha una buona resistenza al freddo, anche se la temperatura di transizione vetrosa \u00e8 di -60\u00a0\u00b0C."}
{"id": "613896", "revid": "17654", "url": "https://it.wikipedia.org/wiki?curid=613896", "title": "Nevo", "text": ""}
{"id": "613897", "revid": "1423072", "url": "https://it.wikipedia.org/wiki?curid=613897", "title": "Luigi Montemartini", "text": "Biografia.\nFiglio di Pietro Montemartini e Angela Mascheroni e fratello di Giovanni (1867-1913), comp\u00ec gli studi all'Universit\u00e0 di Pavia dove si laure\u00f2 in scienze naturali, concentrando i suoi interessi sulla fisiologia e la patologia vegetale. Nel corso della sua vita l'impegno scientifico si intrecci\u00f2 con quello sociale e politico. Militante del Partito Socialista Italiano, nel 1894 sub\u00ec una condanna per aver organizzato una manifestazione di solidariet\u00e0 per i fasci siciliani. Nel 1900 venne eletto alla Camera dei deputati, e svolse tale attivit\u00e0 per 23 anni, fino all'avvento del fascismo.\nLa sua concezione della lotta politica era strettamente connessa alla cultura scientifica, di matrice positivista, in cui si era formato. Montemartini concepiva la creazione di una societ\u00e0 socialista come un processo graduale, durante il quale le nuove strutture sociali dovevano svilupparsi entro la realt\u00e0 preesistente attraverso una lenta ma costante evoluzione.\nPer questo motivo, Montemartini si impegn\u00f2 a realizzare una fitta rete di cooperative e circoli socialisti, promuovendo inoltre la nascita di giornali locali, case del popolo e biblioteche popolari. Particolarmente importanti furono le cantine sociali da lui realizzate nell'Oltrep\u00f2 Pavese. Montemartini fu inoltre attivo come amministratore locale, contribuendo in modo sensibile alla costruzione del ponte sul Po alla Becca e del Policlinico di Pavia. Politicamente aderiva alla corrente socialista riformista, vicina alle posizioni di Filippo Turati e Camillo Prampolini.\nFu docente alla Scuola superiore di agraria a Milano e poi all'Universit\u00e0 di Pavia, ove, dal 1920 al 1926 assunse la direzione dell'Orto botanico.\nDopo l'avvento del fascismo, fu assegnato, per un breve periodo, al confino di polizia, poi fu destinato alla Cattedra di Botanica dell'Universit\u00e0 di Palermo. Dal 1928 al 1939 fu direttore dell'Orto botanico di Palermo. Nel 1939 si trasfer\u00ec a Milano, ove diresse la \"Rivista di Patologia Vegetale\".\nNel 1943, Montemartini torn\u00f2 a Mont\u00f9 Beccaria per sottrarsi ai bombardamenti. Nei giorni della Liberazione fu acclamato Sindaco, carica che mantenne sino al 1946, quando fu eletto deputato alla Costituente nelle liste del PSI. Nel 1947 ader\u00ec al Partito Socialista dei Lavoratori Italiani, poi Partito Socialista Democratico Italiano. Dal 1948 fu senatore di diritto.\nMor\u00ec a Pavia il 5 febbraio 1952. Gli \u00e8 stato dedicato un monumento con statua bronzea a figura intera, che si trova davanti al municipio di Mont\u00f9 Beccaria."}
{"id": "613900", "revid": "6923", "url": "https://it.wikipedia.org/wiki?curid=613900", "title": "Giornata mondiale della giovent\u00f9 1989", "text": "La Giornata mondiale della giovent\u00f9 1989 organizzata dalla Chiesa cattolica ha avuto luogo il 19 e 20 agosto 1989 a Santiago di Compostela, in Spagna. Si \u00e8 trattata della prima edizione europea di questo evento bi-/tri-ennale, escludendo le due \"edizioni zero\" svolte a Roma nel 1984 e nel 1985, e della prima volta che l'incontro non sia avvenuto la Domenica delle Palme, ma in piena estate.\nProgrammazione.\nIl logo.\nIl logo scelto per la GMG di Santiago \u00e8 formato da un cerchio azzurro contornato dalla scritta \"Io sono la via, la verit\u00e0 e la vita\". Il cerchio \u00e8 attraversato da una striscia gialla tappezzata di conchiglie che termina, in alto a destra, con una stella. Quest'ultima \u00e8 un riferimento alla leggenda riguardante la scoperta della tomba di san Giacomo; la scia gialla rappresenta simultaneamente la \"coda\" della stella cadente, sia le strade del Cammino di Santiago, mentre le conchiglie sono simbolo del pellegrino.\nL'inno.\nL'inno composto per la Giornata di Santiago si intitola \"Somos los jovens del 2000\".\nSvolgimento.\nMolti partecipanti alla GMG raggiunsero la sede dell'evento percorrendo a piedi centinaia di chilometri lungo il Cammino di Santiago \u2013 celebre via del pellegrinaggio medievale al santuario di San Giacomo.\nPer la prima volta a Santiago furono organizzate le \"catechesi\" (che si svolsero nella giornata del 19 agosto), sui temi \"Cristo \u00e8 la Via\", \"Cristo \u00e8 la Verit\u00e0\", \"Cristo \u00e8 la Vita\", prendendo spunto dal versetto del Vangelo di Giovanni () scelto come tema per quella edizione. Tra i responsabili delle catechesi, Chiara Lubich (fondatrice del Movimento dei focolari), Carlo Maria Martini, don Massimo Camisasca, don Antonio Lanfranchi.\nLa veglia di chiusura, con la presenza di papa Giovanni Paolo II, si tenne al Monte do Gozo \u2013 collina situata a circa cinque chilometri dal centro della citt\u00e0. In quel luogo fu in seguito innalzato un monumento in memoria sia della visita papale, sia dell'arrivo in citt\u00e0 di san Francesco d'Assisi, avvenuta nel XIII secolo."}
{"id": "613902", "revid": "77358", "url": "https://it.wikipedia.org/wiki?curid=613902", "title": "Phanteon", "text": ""}
{"id": "613905", "revid": "339392", "url": "https://it.wikipedia.org/wiki?curid=613905", "title": "Gabriele Luigi Montemartini", "text": ""}
{"id": "613908", "revid": "77358", "url": "https://it.wikipedia.org/wiki?curid=613908", "title": "P\u00e0ntheon", "text": ""}
{"id": "613911", "revid": "729019", "url": "https://it.wikipedia.org/wiki?curid=613911", "title": "Funicolare della Mendola", "text": "La funicolare della Mendola (in tedesco \"Mendelbahn\") \u00e8 una delle maggiori funicolari europee.\nCollega Caldaro, ed in particolare la sua frazione di Sant'Antonio (\"St. Anton in Kaltern\"), a quota 509 m s.l.m., con il passo della Mendola. Il dislivello di 854 metri viene superato in 12 minuti con una pendenza massima del 64%. Nel suo percorso di 2374 metri si arrampica su una parete di roccia immersa nel bosco, attraversa gallerie e ponti e raggiunge la stazione a monte (posta a 1364\u00a0m) dove si apre un panorama sull'Oltradige e la Bassa Atesina.\nStoria.\nL'infrastruttura fu ideata da Emil Strub, nell'ambito del progetto di una linea ferroviaria tra la stazione di cura di Gries (Bolzano) e la Mendola, nel quale la funicolare doveva essere l'estremo prolungamento della tranvia Dermulo-Fondo-Mendola, raggiunta dalla stazione a monte e della ferrovia Bolzano-Caldaro, che terminava proprio alla stazione di valle.\nIl 19 ottobre del 1903, dopo 14 mesi di lavori resi complessi dalle asperit\u00e0 del terreno e l'elevata pendenza, l'impianto entr\u00f2 in servizio risultando una delle funicolari pi\u00f9 lunghe e pi\u00f9 ripide d'Europa.\nDa allora l'esercizio prosegu\u00ec regolarmente, nonostante i cali di utenza conseguenti alla chiusura dei due impianti su ferro afferenti avvenuta rispettivamente nel 1934 e nel 1971.\nResasi sempre pi\u00f9 stringente la normativa di sicurezza nel settore degli impianti a fune, la funicolare sub\u00ec un importante fermo per il rinnovo degli impianti negli anni ottanta; il collaudo dell'impianto avvenne nel 1987\nmentre nuove vetture arrivarono l'anno successivo, cos\u00ec da riaprire l'impianto in tempo per i festeggiamenti dell'ottantacinquesimo anniversario.\nNel 1991 l'esercizio della funicolare pass\u00f2 in gestione alla SAD.\nFesteggiato solennemente il proprio centenario nel 2003, nel 2004 la funicolare rest\u00f2 ferma per vari mesi a seguito di un incidente in cui perse la vita un manovratore a fine servizio, schiacciato dalla chiusura delle portiere.\nIn data 8 maggio 2009 riprese servizio dopo un fermo durato vari mesi nel quale vennero rinnovati gli azionamenti di trazione e le cabine a cura di Doppelmayr, Leitner e Agudio. Tale intervento di rinnovo cost\u00f2 2,6 milioni di euro e in tale occasione fu aggiunta una fermata intermedia, collegata ad un sentiero per escursionisti.\nNel 2021 sorse una contesa legale tra la provincia di Bolzano (intenzionata a passare a una gestione d'esercizio in house tramite la controllata STA) e il concessionario uscente SAD, durante la quale in alcuni momenti il servizio venne interrotto e sostituito da autobus; nel mese di luglio, il TAR di Bolzano respinse il ricorso di SAD, confermando la legittimit\u00e0 del trasferimento dei servizi alla STA.\nCaratteristiche.\nL'impianto presenta una lunghezza di 2,37 chilometri; le due vetture superano un dislivello di 854 metri alla pendenza massima del 64 per cento, con un tempo di percorrenza di 12 minuti.\nLe cabine sono lunghe 12,5 m e trasportano 80 persone ciascuna, di cui 24 a sedere. Sono dotate di aria condizionata ed hanno una ampia superficie vetrata che include l'imperiale."}
{"id": "613912", "revid": "90227", "url": "https://it.wikipedia.org/wiki?curid=613912", "title": "Colonna Aureliana", "text": ""}
{"id": "613921", "revid": "90227", "url": "https://it.wikipedia.org/wiki?curid=613921", "title": "Ara pacis", "text": ""}
{"id": "613922", "revid": "26891", "url": "https://it.wikipedia.org/wiki?curid=613922", "title": "Mine navali", "text": ""}
{"id": "613923", "revid": "599013", "url": "https://it.wikipedia.org/wiki?curid=613923", "title": "Bernardino Fabbian", "text": "Carriera.\nProdotto del vivaio interista, fa il suo esordio nel 1970 nell'incontro Verona- (1-2). Il tecnico Heriberto Herrera compie una scelta precisa, escludendo dalla formazione i giocatori pi\u00f9 anziani per immettere forze fresche, puntando molto sul giovane centrocampista trevigiano.\nFabbian gioca da titolare le prime partite ma l'Inter stenta a decollare. Finch\u00e9 la crisi non arriva al punto tale che la societ\u00e0 decide per l'esonero di Herrera e la sua sostituzione con Giovanni Invernizzi il quale, come prima mossa, toglie dal campo i giovani per ridare fiducia ai giocatori pi\u00f9 esperti.\nFabbian perci\u00f2 deve cedere il passo a Gianfranco Bedin, divenendo riserva. Disputa comunque 17 gare contribuendo allo scudetto nerazzurro.\nL'anno successivo fa fatica a trovare posto in squadra totalizzando 5 presenze in tutto. Nella stagione 1971-1972 prende parte alla partita contro il Borussia M\u00f6nchengladbach conclusasi con la sconfitta per 7-1 e passata alla storia per \"l'episodio della lattina\" che porta all'annullamento della gara e la sua ripetizione. Quella sera Fabbian ha il compito di marcare G\u00fcnter Netzer, uno dei migliori giocatori della squadra tedesca.\nA fine stagione viene ceduto alla , con cui disputa 12 incontri. Torna all'Inter l'anno successivo, viene girato al mercato autunnale al nelle cui file gioca alcune stagioni con alterne fortune, centrando la promozione in Serie A nella stagione 1975-1976\nNel 1978-1979 abbandona il calcio professionistico per scendere in Serie D ad Abano Terme.\nIn carriera ha collezionato complessivamente 34 presenze in Serie A, e 63 presenze e una rete in Serie B."}
{"id": "613924", "revid": "599013", "url": "https://it.wikipedia.org/wiki?curid=613924", "title": "James Worthy", "text": "Ha frequentato la high school di Ashbrook e l'Universit\u00e0 della Nord Carolina (la stessa di Michael Jordan, Bob McAdoo e Vince Carter). La sua altezza (206\u00a0cm) e le sue doti tecniche ed atletiche lo hanno reso una delle ali piccole pi\u00f9 forti di sempre, tanto da farlo entrare tra i 50 giocatori pi\u00f9 forti di sempre.\nLa sua capacit\u00e0 di migliorare il suo gioco nei momenti di pressione, soprattutto nei play-off, lo ha reso noto col soprannome di \"Big Game James\". Per tutta la sua carriera ha giocato per i Los Angeles Lakers.\nDurante la carriera ha indossato degli occhialini protettivi che si trovano in una collezione al Museo Smithsonian.\nCarriera.\nHigh School e College.\nAlla scuola Ashbrook High, allenato da Larry Rhodes (discepolo del grande Dean Smith), il giovane James si mette subito in mostra come grande atleta e giocatore, tanto da indurre la stampa locale a scrivere di lui. Nel 1979 viene selezionato per giocare al McDonald's All-American Game contro giocatori come Isiah Thomas, Dominique Wilkins e Ralph Sampson. Lascer\u00e0 la scuola superiore con statistiche impressionanti (21,5 punti, 12,5 rimbalzi), e giocher\u00e0 per l'uniforme che sembrava attenderlo per destino: la casacca blu dei Tar Heels.\nTuttavia non ci sono solo lati positivi: la prima stagione al college di Carolina del Nord \u00e8 rovinata da un grave infortunio alla caviglia, che gli fa saltare le ultime 14 partite e mette in serio dubbio la sua futura carriera. Ma la determinazione del futuro campione giallo-viola gli permette di recuperare: nella stagione da sophomore diventa ala della All-Atlantic Coast Conference, con statistiche eloquenti: 14,2 punti, 8,4 rimbalzi e pi\u00f9 del 50% dal campo, aiutando i Tar Heels alle finali del 1981. La stagione pi\u00f9 sensazionale, comunque, fu quella 1981-82: i Tar Heels potevano contare su una squadra mostruosa, e Worthy era contornato da grandi talenti come Sam Perkins e un giovane allora semisconosciuto Michael Jordan.\nJames Worthy vinse, condividendolo con Ralph Sampson, il premio di miglior giocatore dell'anno, grazie a 15,6 punti, 6,3 rimbalzi e 2,4 assist a partita. Nel 1982 North Carolina raggiunse la finale NCAA, contro la Georgetown University di Patrick Ewing. Partita importante, e dalle prestazioni incredibili: 28 punti con 13 su 17 dal campo e una fondamentale palla rubata di Worthy a Fred Brown portarono i Tar Heels alla vittoria per 63-62. Questa partita segner\u00e0 il cammino della sua carriera. Nonostante sia lui a vincere il premio MVP delle Final Four, i suoi sforzi sono per\u00f2 offuscati dallo storico tiro di Michael Jordan che fece vincere la partita. Worthy \u00e8 uno dei soli otto cestisti dei Tar Heels ad avere il proprio numero ritirato.\nL'ingresso nella NBA.\nI Los Angeles Lakers avevano vinto il campionato NBA del 1982 (in sei partite contro Philadelphia) ed avevano in Jamaal Wilkes una delle ali piccole pi\u00f9 forti della lega, ma l'astuzia della dirigenza permise loro di avere la prima scelta nel draft: nella stagione 1979-80, infatti, i Lakers cedettero a Cleveland Don Ford e una scelta al primo turno del Draft 1980 per Butch Lee e una scelta al primo turno al draft 1982. Quando quella scelta, grazie al lancio della moneta nello spareggio coi San Diego Clippers, divenne la prima assoluta, Los Angeles chiam\u00f2 Worthy, che aveva deciso di passare ai pro rinunciando all'ultimo anno a North Carolina.\nCuriosamente Worthy era solamente la seconda prima scelta assoluta che i Lakers ebbero da quando si trasferirono in California nel 1960 (prima giocavano a Minneapolis, col campione George Mikan); l'altra era stata quella di Magic Johnson nel 1979. Quando Worthy arriv\u00f2 a Los Angeles Wilkes era ancora al top: reduce da una stagione da 21,1 punti a partita (sedicesimo nella NBA), era il giocatore che giocava di pi\u00f9 nella squadra dopo solamente Magic Johnson e Norm Nixon. Worthy ai Lakers dovette affrontare un difficile apprendistato. In seguito Magic avrebbe detto che, nonostante Worthy fosse la prima scelta, non cerc\u00f2 mai di prevalere su Wilkes, ma impar\u00f2 da lui ed accett\u00f2 il suo ruolo, dimostrando di essere un giocatore di squadra ed un vincente, mentre molti giocatori al primo anno pensano solo a mettersi in mostra facendo pi\u00f9 punti possibile.\nGiocando in una squadra forte che disponeva di talenti come Magic Johnson, Kareem Abdul-Jabbar, Jamaal Wilkes e Michael Cooper, James Worthy mise in mostra le sue qualit\u00e0 da fuoriclasse collezionando statistiche molto interessanti nella sua stagione da rookie, di cui gioc\u00f2 77 partite: 13,4 punti e 5,2 rimbalzi a partita. Tirando col 57,9% dal campo ebbe la migliore percentuale per i rookie del suo anno, e rimane tuttora un record per i rookie dei Lakers. Debutt\u00f2 il 29 ottobre 1982 in casa contro i Golden State Warriors segnando 18 punti. Con l'aiuto di Worthy i giallo-viola chiusero la stagione 1982-83 con un record di 58-24, il migliore della Western Conference. Selezionato all'unanimit\u00e0 per l'All-Rookie First Team, non pot\u00e9 partecipare ai playoff per una frattura alla tibia sinistra rimediata il 10 aprile 1983 in una partita contro i Phoenix Suns, ed i suoi Lakers perderanno alle finali NBA contro i Philadelphia 76ers di Julius Erving e Moses Malone per 4-0. A fine anno fu secondo nei voti per il premio di matricola dell'anno dietro a Terry Cummings dei San Diego Clippers.\nI Lakers dello \"Showtime\" ed i grandi successi.\nNella stagione 1983-84 la squadra della citt\u00e0 delle stelle si rafforz\u00f2 ulteriormente con l'acquisizione di Byron Scott. Come era facilmente prevedibile i Lakers dominarono la loro conference finendo con un record di 54-28. James Worthy scender\u00e0 in campo per ben 53 volte da titolare, diventando parte di quel quintetto base che porter\u00e0 i Lakers a vincere tre titoli nei seguenti cinque anni. Nelle finali NBA per\u00f2 la squadra losangelina si deve piegare di fronte ai Boston Celtics di Larry Bird, perdendo in una entusiasmante gara-7 che vide ben due tempi supplementari. Come continuer\u00e0 a fare per tutta la sua carriera, Worthy increment\u00f2 le sue statistiche nei playoff, passando dai 14,5 punti a partita con 1,7 assist della stagione regolare a 17,7 punti e 2,1 assist. Durante la stagione regolare mise a segno ben 13 doppie doppie.\nCon Pat Riley alla guida della squadra che pretendeva la vittoria del titolo, i Lakers erano in missione per prendersi la rivincita sui Celtics. Nella stagione 1984-85 LA fa la voce del padrone nella NBA: con il record di 62-20 risulta seconda come percentuale di vittorie e come punti segnati a partita (dietro rispettivamente ai Boston Celtics e Denver Nuggets). L'impronta di Worthy si fa sempre pi\u00f9 sensibile: terzo marcatore della squadra (17,6 punti) e secondo rimbalzista (6,4 rimbalzi), tira come sempre con percentuali invidiabili (57,2% dal campo), portando la squadra a vincere l'anello in sei partite contro i Celtics. Worthy, coprendo insieme a Michael Cooper e Scott le corsie aperte da Magic, diviene parte dei contropiedi veloci pi\u00f9 temuti di tutta la lega, quelli del \"Lakers Showtime\".\nNel 1985-86 l'anello torna a Boston, tuttavia \u00e8 questa la stagione migliore per Worthy. A Dallas partecipa al suo primo All-Star Game (20 punti, secondo nella formazione della Western Conference); ne giocher\u00e0 altri sei consecutivi. Per la prima volta arriva alla quota dei 20 punti a partita, quota che raggiunger\u00e0 per quattro volte in carriera, tirando col 57,9% dal campo. Nella stagione regolare i Lakers ottennero di nuovo un record di 62-20. Nei playoff segna 19,5 punti a partita, unica volta nella carriera in cui la sua produttivit\u00e0 non aumenta con le fasi eliminatorie, mentre i Lakers furono eliminati clamorosamente alle finali di Conference dagli Houston Rockets di Hakeem Olajuwon per 4-1. Fu durante l'estate del 1986 che iniziarono a rincorrersi voci su una possibile trade che avrebbe visto i Lakers mandare Worthy ai Dallas Mavericks in cambio di Roy Tarpley. Il general manager dei giallo-viola Jerry West fu costretto a intervenire per fermare qualsiasi scambio che involvesse Worthy.\nBig Game James.\nLe due stagioni successive saranno l'apice non solo della carriera di Worthy, ma anche del dominio dei Los Angeles Lakers negli anni ottanta. Vincendo nel 1986-87 contro i Boston Celtics e nel 1987-88 contro i Detroit Pistons, Los Angeles diventa la prima squadra in due decenni a vincere due titoli consecutivi, con i due record invidiabili di 65-17 e 62-20 nel campionato. Worthy giocava incredibilmente bene, affiancandosi a due dei pi\u00f9 grandi del suo ruolo, Elgin Baylor e Julius Erving; con una media di 19,5 ppg nelle due stagioni (22,4 nei playoff) increment\u00f2 le sue abilit\u00e0 di passatore, servendo 3,5 assist per gara. Nei playoff del 1988 i Lakers faticarono, arrivando a gara-7 contro gli Utah Jazz e i Dallas Mavericks, ed anche in finale contro Detroit, ma Worthy coron\u00f2 la stagione dei giallo-viola al Forum di Los Angeles: con 36 punti, 16 rimbalzi e 10 assist, fece vincere l'anello alla sua squadra. Worthy fu nominato MVP delle finali; nonostante la carriera disputata non fu inserito nemmeno una volta nell'All-NBA Second Team.\nQuello del 1988 fu l'ultimo titolo dei Lakers dell'era Magic-Kareem-Worthy: nel 1989 Detroit spazz\u00f2 via Los Angeles per 4-0, nel 1990 fu Phoenix a batterli nelle semifinali di Conference, nel 1991 i Lakers si arresero all'astro nascente Michael Jordan. Ma insieme al declino della squadra cresce il ruolo di Worthy. Nel 1988-89 segna 20,5 punti a gara ed \u00e8 primo nel minutaggio nella squadra (36,5 minuti a gara). Nelle finali NBA fa 40 punti in gara-4. Nel 1989-90 segna 21,1 punti a partita collezionando 6 rimbalzi a gara: un anno cos\u00ec felice per le statistiche lo premia anche con la selezione nell'All-NBA Third Team.\nGli infortuni ed il ritiro.\nNel 1990-91 Worthy raggiunge il massimo in carriera per punti segnati a partita (21.4), ma per la prima volta la percentuale di tiro \u00e8 al di sotto del 50%, anche se di poco. Tuttavia Worthy \u00e8 passato alla storia, entrando nel libro dei record: nessun giocatore, tranne lui, \u00e8 riuscito ad avere una media superiore al 53% in ognuna delle prime otto stagioni. Le finali arrivano per Los Angeles, ma fermare la dinastia nascente dei Chicago Bulls risulta impossibile; dopo aver vinto la prima partita, la squadra di coach Mike Dunleavy (succeduto a Pat Riley) non pu\u00f2 far altro che perdere quattro match di fila. Sar\u00e0 l'ultima finale per i Lakers prima del 2000. Worthy gioca per altre tre stagioni, ritirandosi prima del campionato 1994-95. Al suo addio, porta via con s\u00e9 16.320 punti in carriera ed un'infinit\u00e0 di momenti gloriosi; i fan ed i compagni vedono la sua uscita di scena come la fine di un'era. Worthy sar\u00e0 ricordato per le sue sensazionali capacit\u00e0 atletiche (la velocit\u00e0 con cui concludeva sbalorditive schiacciate \"tomahawk\"), e la percentuale dal campo di 54,4% nei play-off lo classifica fra i primi dieci di ogni tempo della NBA.\nRiconoscimenti.\nNel 1996 James Worthy viene inserito tra i 50 giocatori pi\u00f9 forti di sempre della NBA, nel 2003 viene inserito nella Naismith Memorial Basketball Hall of Fame, rientrando di diritto nell'\u00e9lite della pallacanestro. La sua maglia numero 42 \u00e8 una delle undici maglie dei Los Angeles Lakers ad essere state ritirate."}
{"id": "613926", "revid": "339392", "url": "https://it.wikipedia.org/wiki?curid=613926", "title": "Medio Evo inglese", "text": ""}
{"id": "613929", "revid": "109893", "url": "https://it.wikipedia.org/wiki?curid=613929", "title": "Love Collection", "text": "Love Collection \u00e8 una doppia raccolta di Mina edita dalla EMI nel 2000\nNel 2012, questa raccolta \u00e8 stata rimossa dalla discografia sul sito ufficiale minamazzini.com."}
{"id": "613940", "revid": "66316", "url": "https://it.wikipedia.org/wiki?curid=613940", "title": "Rosengarten", "text": ""}
{"id": "613941", "revid": "1573940", "url": "https://it.wikipedia.org/wiki?curid=613941", "title": "Podarcis", "text": "Podarcis \u00e8 un genere di piccoli rettili della famiglia dei Lacertidae, comunemente noti come lucertole. Per lungo tempo \u00e8 stato considerato un semplice sottogenere di \"Lacerta\", dal quale si distingue sostanzialmente per le squame ventrali di forma subrettangolare anzich\u00e9 trapezoidali a margini laterali obliqui.\nDistribuzione.\nIl genere ha una distribuzione circummediterranea.\nAlcune specie sono endemismi con areale ristretto a piccole isole.\nTassonomia.\nIl genere \"Podarcis\" comprende le seguenti specie:\n\"Podarcis\": maschile o femminile?\nIl genere \"Podarcis\" \u00e8 stato oggetto di una lunga controversia nomenclaturale.\nIl nome, introdotto dal Wagler nel 1830, deriva dal termine omerico \"pod\u00e1rkes\" (in greco \u03c0\u03bf\u03b4\u03b1\u03c1\u03ba\u03ae\u03c2 = \"pi\u00e8 veloce\") che \u00e8 un aggettivo con una forma comune per i generi maschile e femminile.\nSfortunatamente nella pubblicazione originale l'autore omette di specificare se il termine \u00e8 utilizzato al maschile o al femminile.\nBonaparte (1836) nella sua Iconografia della fauna italica, declina \"Podarcis\" come femminile, citando \"P. taurica\", \"P. muralis sicula\", ecc. \nFitzinger (1843), nel definire \"P. muralis\" come specie tipo del genere, pur utilizzando ancora una volta un epiteto specifico \"ambiguo\", declinabile sia al maschile che al femminile, considera per\u00f2 esplicitamente il genere come maschile.\nRecentemente l'erpetologo tedesco B\u00f6hme ha sollevato il problema ritenendo che in mancanza di specifiche da parte di Wagler ed in base alla descrizione della specie tipo da parte di Fitzinger il termine dovesse essere declinato al maschile. I relativi epiteti specifici per concordanza dovevano essere mutati in \"siculus\", \"tauricus\", \"waglerianus\", etc.\nTale proposta ha incontrato la strenua opposizione di Lanza &amp; Boscherini (2000) e di Arnold (2000) che con differenti motivazioni hanno continuato a sostenere la validit\u00e0 dell'accezione femminile del termine. In particolare Arnold, si appella all'articolo 24.2 del Codice internazionale di nomenclatura zoologica, che stabilisce, in caso di controversie, la validit\u00e0 della determinazione del cosiddetto \"Primo revisore\", cio\u00e8 del primo autore che affronta la questione in una pubblicazione (in questo caso Bonaparte). Al di l\u00e0 di questo, asseriscono Lanza e Arnold, la declinazione al femminile \u00e8 entrata nella consuetudine della maggioranza degli autori e la stragrande maggioranza delle pubblicazioni scientifiche la utilizza.\nB\u00f6hme &amp; K\u00f6hler (2005) hanno tuttavia obiettato che l'articolo 30.1.4.2. del Codice stabilisce inequivocabilmente che \novvero:\nTale argomentazione sembra effettivamente conclusiva e pertanto il genere \"Podarcis\", al di l\u00e0 delle differenti consuetudini, e a meno di ulteriori differenti pronunciamenti della Commissione internazionale di nomenclatura zoologica (ICZN), deve essere considerato di genere maschile."}
{"id": "613944", "revid": "1573940", "url": "https://it.wikipedia.org/wiki?curid=613944", "title": "Prestazione di sensibilit\u00e0", "text": "La prestazione di sensibilit\u00e0 \u00e8, nell'ambito del controllo robusto e pi\u00f9 in generale dei controlli automatici, un vincolo aggiuntivo richiesto al sistema MIMO oltre all'asintotica stabilit\u00e0 in formula_1. Le grandezze di cui sotto sono strettamente correlate con le perturbazioni agenti sul sistema nominale.\nSensibilit\u00e0.\nSi definisce sensibilit\u00e0 la matrice di trasferimento tra l'errore e(t) ed il riferimento r(t):\n formula_2\nSpecifica.\nRelativamente alla Sensibilit\u00e0 si vuole che, per una ps(w) data, si abbia sempre:\n \u03c3formula_3 \u2200formula_4\u2265formula_5 \nSensibilit\u00e0 complementare.\nSi definisce sensibilit\u00e0 complementare la matrice di trasferimento tra l'uscita y(t) ed il rumore di misura n(t):\n formula_6\nSpecifica.\nRelativamente alla Sensibilit\u00e0 complementare si vuole che, per una lm(w) data, si abbia sempre:\n \u03c3formula_7 \u2200formula_4\u2265formula_5 \nSensibilit\u00e0 del controllo.\nSi definisce sensibilit\u00e0 del controllo la matrice di trasferimento tra il comando u(t) ed il disturbo d(t):\n formula_10\nSpecifica.\nRelativamente alla Sensibilit\u00e0 del controllo si vuole che, per una lm(w) data, si abbia sempre:\n \u03c3formula_11 \u2200formula_4\u2265formula_5\nUlteriore specifica di prestazione.\nSi definisce un'ulteriore specifica di prestazione con la matrice di trasferimento tra il comando u(t) ed il rumore n(t):\n formula_14\nSpecifica.\nRelativamente all'ultima specifica di sensibili\u00e0 si vuole che, per una la(w) data, si abbia sempre:\n \u03c3formula_15 \u2200formula_4\u2265formula_5\nLegenda.\nIl simbolo \u03c3[F] va letto come \"massimo valore singolare di F\", ovvero:\n \u03c3formula_18"}
{"id": "613945", "revid": "1342115", "url": "https://it.wikipedia.org/wiki?curid=613945", "title": "Katia Zanotti", "text": "Biografia.\nDa giovane, mentre \u00e8 impiegata alla Provincia di Bologna, si \u00e8 laurea in Lettere e Filosofia.\nPoi \u00e8 una dirigente del Partito Comunista Italiano (PCI), del Partito Democratico della Sinistra, dei Democratici di Sinistra e di Sinistra Democratica.\nNel 1990 \u00e8 stata eletta al consiglio regionale dell'Emilia-Romagna e ha ricoperto il ruolo di Vice Presidente della Regione dal 1995 al 2000.\nNel 2001 \u00e8 stata per la prima volta eletta alla Camera dei Deputati, nel collegio proporzionale della sua regione. Nella XIV Legislatura \u00e8 stata membro della Commissione Affari Sociali, della Commissione bicamerale di Indagine sui fatti del G8 di Genova e della Commissione di inchiesta bicamerale Telekom-Serbia. In quegli anni \u00e8 Coordinatrice regionale delle Donne DS, componente della direzione nazionale e della direzione regionale emiliana dei Democratici di Sinistra.\nNel 2006 viene eletta per la seconda volta alla Camera dei Deputati, sempre nella sua regione. Si iscrive al gruppo parlamentare dell'Ulivo, da cui esce nel 2007 per entrare nel neonato gruppo di Sinistra Democratica. Nella XV Legislatura \u00e8 ancora membro della Commissione Affari Sociali."}
{"id": "613957", "revid": "125464309", "url": "https://it.wikipedia.org/wiki?curid=613957", "title": "Umberto I Biancamano", "text": " \u00c8 considerato il capostipite della dinastia dei Savoia.\nLe origini e la leggenda.\nUna delle pi\u00f9 antiche cronache riguardanti i Savoia \u00e8 dovuta a Giovanni d'Orville soprannominato \"Cabaret\". Egli, per incarico di Amedeo VIII che, come altri regnanti dell'epoca, si sforzava di recuperare antenati illustri, lavor\u00f2 tra il 1400 e il 1420 circa al \"Chronique de la Maison de Savoie\" (che copre la storia della dinastia dal 954 al 1397) ed \u00e8 a lui che si deve l'ipotesi pi\u00f9 suggestiva e romantica sull'origine di Umberto I Biancamano.\nStando a lui Umberto Biancamano era figlio di un certo Beroldo di Sassonia, nipote di Ottone II di Sassonia, quindi il bisnonno di Biancamano era l'imperatore Ottone I. La madre era Caterina di Schiren o di Baviera.\nSecondo un'antica tradizione questo Beroldo aveva dovuto lasciare la corte di Sassonia in quanto, avendo sorpreso l'imperatrice insieme con il suo amante, li aveva uccisi entrambi per vendicare l'onore oltraggiato dello zio imperatore. Questo personaggio, nella fantasia popolare, incarn\u00f2 il cavaliere errabondo, senza macchia e senza paura, raddrizzatore di torti, protettore degli umili e nemico degli usurpatori. Sempre secondo la tradizione era in prima linea nelle guerre spagnole contro i Mori e pi\u00f9 tardi reggente del trono borgognone. Al figlio Umberto I e ai suoi successori tocc\u00f2 dunque il compito di fondare un dominio che si sarebbe a poco a poco esteso notevolmente.\nIl nome.\nIl suo soprannome Biancamano non viene da documenti prossimi al periodo della sua vita, ma \u00e8 menzionato per la prima volta nell'obituario dell'abbazia di Altacomba nel 1342. Ancora oggi si discute sull'origine di quel Biancamano (o dalle Bianche Mani), che sembra accordarsi cos\u00ec poco con le virt\u00f9 guerriere di cui dovette dare prova quest'uomo, fondatore di una dinastia millenaria.\nEsiste l'ipotesi che quel nome un po' assurdo derivi dalla corruzione di \"blancis moenibus\", ovvero \"dalle bianche fortezze\"\", in riferimento al baluardo costituito dalle montagne innevate. Secondo lo storico francese Andr\u00e9 Palluel-Guillard quell'attributo poteva essere inteso anche per la sua \"buona politica\", cio\u00e8 una politica fiscale dalle \"mani pulite\".\nBiografia.\nNon si hanno che poche e frammentarie notizie su Umberto; non sono noti n\u00e9 gli antenati, n\u00e9 la data di nascita, collocabile probabilmente tra gli anni 970 e 975.\nUmberto \u00e8 il primo personaggio storico della casata definito \"conte\". Il suo nome compare per la prima volta in una carta del 26 gennaio 1000 e successivamente in altri documenti del 1003, del 1017, del 1024, del 1036, ma non \u00e8 sicuro che si riferiscano a lui, in quanto il nome Umberto era abbastanza comune a quel tempo in casa Savoia. Probabilmente nel 1003 governava per conto del re di Borgogna Rodolfo III ventidue castelli nel Viennois (zona della citt\u00e0 di Vienne) costituenti la contea di Sermorens (Francia):\nPer quello che riguarda la Savoia Umberto, secondo la \"Histoire de Savoie, d'apr\u00e8s les documents originaux\", era il rappresentante del re Rodolfo e della regina Ermengarda su quei territori (\"intendant, administrateur royaux\"); secondo alcuni storici Umberto era parente prossimo della regina (alcuni storici sostengono addirittura che Ermengarda fosse la sorella di Umberto) e il dominio di Umberto Biancamano in Moriana viene confermato anche dallo storico e medievista Paul Fournier.&lt;br&gt;La regina Ermengarda lo cita come suo rappresentante (\"advocatum meum comitum Humbertum\") nel documento n\u00b0 2892 del \"Recueil des chartes de l'abbaye de Cluny. Tome 4\".\nNel 1025 il nuovo re di Germania Corrado II il Salico, marito della nipote di Rodolfo III Gisella di Svevia, occup\u00f2 Basilea per forzarlo a confermargli la successione; Rodolfo si sottomise e, nel 1027, a Muttenz, Corrado aveva ricevuto le insegne reali, la corona e la lancia di san Maurizio, ed era stato riconosciuto ufficialmente erede di Rodolfo III.\nCon la morte di Rodolfo III, avvenuta nel 1032, Umberto I si schier\u00f2 contro il pretendente al trono Oddone di Champagne conte di Blois; accompagn\u00f2 la vedova di Rodolfo III, Ermengarda, presso l'imperatore Corrado II il Salico per essere riconosciuto re di Borgogna, e nel 1034, Umberto si schier\u00f2 apertamente con l'imperatore, permettendogli di incontrarsi a Ginevra con le truppe inviate a Corrado dal marchese Bonifacio di Canossa e dall'arcivescovo di Milano Ariberto da Intimiano, contribuendo alla disfatta definitiva di Oddone, e ottenendo altre terre dall'imperatore, che cos\u00ec pot\u00e9 farsi incoronare nuovamente re di Arles a Ginevra.\nCorrado II, per l'aiuto ricevuto, ricompens\u00f2 il Biancamano con una serie di diritti sulla Moriana e sul Chiablese, viene investito ufficialmente conte di Moriana e del Chiablese. Per effetto di tali concessioni Umberto Biancamano aveva ottenuto un vasto dominio ai piedi della Alpi, pot\u00e9 cos\u00ec esercitare da quel momento un pieno controllo sui valichi alpini che nel Medioevo collegavano il nord con il sud dell'Europa, in particolare i passi del Moncenisio e del Piccolo San Bernardo.\nPrima del 1037 Umberto e il figlio Amedeo (\"Domnum Humbertum comitem et filium eius Amadeum\"), furono presenti alla fondazione del priorato di Burbanche, nel Bugey, come ci viene confermato dal documento di pag 27 della sezione documenti del libro \"Documenti sigilli e monete appartenenti alla storia della monarchia di Savoia\" dello storico e numismatico, Luigi Cibrario.\nDopo la morte di Corrado II il Salico, nel 1039, i feudatari del regno di Arles o delle due Borgogne, soprattutto i conti di Borgogna e di Ginevra, si ribellarono al nuovo re di Germania e futuro imperatore, Enrico III il Nero; solo il conte di Moriana, Umberto Biancamano, rimase sempre fedele a Enrico III.\nNel 1040 Umberto fece una donazione ai canonici della chiese di Sant'Orso e San Giovanni di Aosta, con l'approvazione dei figli Amedeo, Burcardo, Aimone e Oddone(\"Oddo, Amedeus comes, Aymo Sedunensis episcopus, Brochardus filius Huberti comitis\") e del nipote, Pietro (Petrus marchio filius Odonis).\nUmberto, nel 1042, fece due donazioni all'abbazia di Saint-Chaffre: una a gennaio e una a giugno; inoltre ne fece una alla chiesa di San Lorenzo di Grenoble.&lt;br&gt;Infine Umberto fece una donazione, nel 1046 ai canonici della Cattedrale di San Giovanni di Moriana, e controfirm\u00f2 (\"Domni Huberti comitis\") il documento n\u00b0 212 del \"Cartulaire de l'abbaye de Saint-Andr\u00e9-Le-Bas-de-Vienne\", di Aimone (molto probabilmente il figlio).\nGrazie al matrimonio, nel 1045 circa, di suo figlio Oddone con Adelaide, figlia di Olderico Manfredi II, erede al trono del marchesato di Torino e della gastaldia di Susa, vide i suoi territori estendersi notevolmente.\nMercanti e pellegrini che volevano valicare le Alpi per entrare nella pianura padana potevano farlo solo con il consenso dei Savoia. Controllare quei valichi significava controllare i traffici e si potevano accumulare ricchezze imponendo pedaggi per il transito, gestendo locande e offrendo servizi ai viaggiatori. Ci\u00f2 comport\u00f2 enormi vantaggi a favore di un territorio privo di frutti e di risorse economiche. Ma la possibilit\u00e0 di bloccare quei valichi con sbarramenti militari, e quindi favorire il passaggio solo a eserciti disposti a concedere favori e possessi feudali, costitu\u00ec la vera forza dei Savoia che seppero fondare un originale \u00abstato di passo\u00bb e giocare con spregiudicatezza tutte le opportunit\u00e0 diplomatiche che questo possesso garantiva. S'install\u00f2 al castello di Charbonni\u00e8res costruito verso la met\u00e0 del IX secolo e che dominava la citt\u00e0 di Aiguebelle che dunque fu la prima capitale della contea.\nMor\u00ec, secondo l'obituario di Talloires, il 1\u00ba luglio 1048. Secondo altri mor\u00ec a Hermillon il 19 luglio 1047. Un cenotafio \u00e8 stato eretto nel vestibolo della cattedrale di San Giovanni di Moriana, nella valle dell'Arco. La tradizione vuole che sia stato sepolto nella cattedrale, ma studi recenti suggeriscono anche il convento di \u00c9chelles.\nMatrimonio e discendenza.\nAll'incirca verso il 1000, Umberto aveva sposato Ancilia (o Ancilla o Auxilia) (anni '80 X secolo - 1050), che nel documento n\u00b0 X de \"Il conte Umberto I (Biancamano) e il re Ardoino: ricerche e documenti\" dell'22 ottobre 1030, viene citata come Ancilia, moglie di Umberto (\"Uberti comitis, Ancili\u00e6 uxoris eius\"), il cui casato per\u00f2 \u00e8 controverso:\nUmberto da Ancilla ebbe quattro figli:\nA Umberto viene attribuita anche una figlia:"}
{"id": "613958", "revid": "196390", "url": "https://it.wikipedia.org/wiki?curid=613958", "title": "Bartolomeo I di Costantinopoli", "text": ""}
{"id": "613961", "revid": "113735245", "url": "https://it.wikipedia.org/wiki?curid=613961", "title": "Campagnolo Valentino", "text": "Il Campagnolo Valentino \u00e8 un cambio per bicicletta prodotto dalla Campagnolo.\nIl cambio entr\u00f2 in produzione nel 1967 con il nome di Valentino Super, caratterizzato da un design scarno ed essenziale, in cui le due bielle che formavano il parallelogramma erano a vista, fatte di alluminio. Il deragliatore anteriore richiamava invece le linee del primo deragliatore Gran Sport, privo di fine corsa a vite e con una scatala quadrata nella parte posteriore. Il deragliatore rimarr\u00e0 pressoch\u00e9 immutato nel corso degli anni.\nNel 1969 fu ridenominato Valentino Extra e con questo nome conobbe un'ampissima diffusione. Si tratta di un modello prodotto in un grandissimo numero di esemplari, ad un prezzo molto pi\u00f9 accessibile rispetto agli altri cambi Campagnolo. Veniva montato sulle bici da corsa di gamma pi\u00f9 bassa, ma anche su bici sportive e da passeggio.\nVenne prodotto fino agli anni ottanta, quando fu abbandonato, ormai obsoleto per design e funzionalit\u00e0, in quanto poteva supportare solo 5 o 6 rapporti posteriori.\nMolto simile al Valentino Extra era il Velox, che per\u00f2 non ebbe molta fortuna."}
{"id": "613962", "revid": "599013", "url": "https://it.wikipedia.org/wiki?curid=613962", "title": "Provola", "text": "La provola \u00e8 un formaggio di latte vaccino, a latte crudo e a pasta cotta o pasta semicotta e filata.\nIn genere ha la forma di una sfera schiacciata, dal peso di circa mezzo chilo.\nUna provola ottenuta da latte bufalino viene prodotta in Campania.\nStoria.\nL'istituto di scienze dell'alimentazione (ISA) sostiene che l'origine del termine \"Provola\" deriva dalla parola \"Pruvatura\" o \"Pruvula\" con la quale veniva anticamente identificato il formaggio fatto assaggiare ai componenti del Capitolo (adunanza dei religiosi) recatosi in processione al monastero di San Lorenzo in Capua, in provincia di Caserta. \nPoich\u00e9 per\u00f2 a Napoli nell\u2019antichit\u00e0 si parlava greco e infatti i romani chiamavano i napoletani \u2018i greci della Campania\u2019, alcuni propongono invece un\u2019etimologia pi\u00f9 glottologica e cio\u00e8 quella che richiama il nome dal greco antico \"provol\u00e0\" (attico \"\u03c0\u03c1\u03bf\u03b2\u03bf\u03bb\u03ae\", dorico \"\u03c0\u03c1\u03bf\u03b2\u03bf\u03bb\u03ac\", dove con il segno \"\u03b2\" si rendeva anche la voce 'v'), termine che significa \u2018sporgenza\u2019 e con il quale si indicavano quindi genericamente tutte quelle cose che sporgessero, come per esempio uno scoglio, o che si tenessero protese in avanti, come nel caso di armi; il nome sarebbe quindi dovuto a quella caratteristica piccola protuberanza che la provola presentava nella sua forma pi\u00f9 classica, cio\u00e8 in quella che tuttora si d\u00e0 al formaggio chiamato appunto \u2018provolone\u2019 e alla qualit\u00e0 detta \u2018scamorza\u2019. \n\u00c8 comunque il latticino di origine campane del quale possediamo le pi\u00f9 antiche documentazioni, ed \u00e8 di conseguenza rappresentata nei presepi napoletani sin dal 1600.\nRiconoscimenti.\nIl Provolone Valpadana ha ottenuto il riconoscimento DOP:\nCon il nome di \"provola\" o sue varianti sono registrate nell'elenco dei prodotti agroalimentari tradizionali italiani:"}
{"id": "613963", "revid": "400694", "url": "https://it.wikipedia.org/wiki?curid=613963", "title": "Anthology", "text": ""}
{"id": "613964", "revid": "1543377", "url": "https://it.wikipedia.org/wiki?curid=613964", "title": "Shin'ichi Shinohara", "text": "\u00c8 stato uno dei pi\u00f9 grandi campioni giapponesi di judo.\nHa rappresentato il Giappone in numerose competizioni internazionali dal 1994 al 2003 vincendo due titoli mondiali assoluti e un argento alle Olimpiadi di Sydney 2000.\nLa finale olimpica di Sydney 2000 \u00e8 giudicata come l'incontro pi\u00f9 importante disputato da Shinohara, ma il campione nipponico pu\u00f2 vantare anche due ori ai Campionati del Mondo conquistati in un'unica edizione, impresa riuscita a pochissimi atleti.\nRimarr\u00e0 nella storia del judo una delle pagine pi\u00f9 controverse, quella che vide David Douillet vincere nonostante un Uchi-mata-sukashi sub\u00ecto, che tutti i giapponesi presenti giudicano ancora oggi ippon senza ombra di dubbio. "}
{"id": "613971", "revid": "767487", "url": "https://it.wikipedia.org/wiki?curid=613971", "title": "Stryper", "text": "Gli Stryper sono un gruppo musicale heavy metal statunitense, formatosi a Orange County, California nel 1982.\nLa musica della band trae ispirazione da gruppi come Scorpions, Judas Priest, Van Halen, Cheap Trick, Aerosmith e Queen. Gli Stryper sono ricordati da molti come gli iniziatori del christian metal, per via delle loro liriche inneggianti al Cristianesimo, ma soprattutto per essere stato il primo gruppo christian metal ad aver guadagnato un enorme successo ed il primo ad essere trasmesso su MTV. Questo attribuisce loro il merito di aver diffuso per primi il culto dell'heavy metal cristiano a livello mondiale, e quindi di essere i capostipiti di questa corrente tematica-musicale.\nIl gruppo guadagn\u00f2 una certa notoriet\u00e0 durante tutti gli anni ottanta fino al loro declino e scioglimento nel 1993. La band si \u00e8 poi riformata nel 2000, pubblicando una serie di album a partire da \"Reborn\" nel 2005 fino a giungere al pi\u00f9 recente \"Even The Devil Believes\" del 2020.\nStoria.\nLe origini.\nLa band si form\u00f2 per un'iniziativa dei fratelli Michael e Robert Sweet. La loro famiglia inizi\u00f2 a convertirsi alla religione cristiana quando i due erano ragazzini (Michael aveva 12 anni mentre Robert ne aveva 15) vedendo in TV il telepredicatore Jimmy Swaggart, molto famoso negli Stati Uniti per le sue critiche alla musica rock e per le sue controverse dichiarazioni sull'omosessualit\u00e0.\nI due fratelli iniziarono a suonare intorno al 1979, formando un gruppo chiamato Roxx. La prima formazione vedeva, oltre a Michael alla chitarra e alla voce e Robert alla batteria, Eric Johnson al basso; dopo qualche tempo si aggiunse anche il secondo chitarrista Richard Oderbagen, che per\u00f2 rimase solo per qualche concerto. Nel 1980 la band modific\u00f2 il proprio nome in Roxx Regime, e nel 1982 entrarono nel gruppo Scott Lane alla chitarra e John Voorhes al basso. Con questa formazione la band registr\u00f2 l'anno seguente una prima demo, prima di attraversare un periodo di difficolt\u00e0 in cui avvenne una separazione e i fratelli Sweet, rimasti gli unici membri del gruppo, si misero alla ricerca di nuovi membri. Il nuovo chitarrista C.C. DeVille rimase nel gruppo un solo mese, prima di abbandonare e diventare famoso poi per la sua carriera nei Poison. La formazione fu finalmente completata con l'arrivo del bassista Tim Gaines e del chitarrista Oz Fox.\nIl cambio di nome ed il successo.\nIl cambiamento a Stryper avvenne nel 1983, quando Fox raggiunse la band. Il bassista Tim Gaines, nativo di Portland, aveva gi\u00e0 militato nella band White Lace, Yankee Rose e Stormer prima di raggiungere la band nell'agosto 1983. Adottarono il numero 777, il numero di Dio e della perfezione, in opposizione al 666, il numero di Satana, oltre ad adottare un abbigliamento composto da vestiti nei colori giallo e nero. Firmarono per la Enigma Records e nel 1984 pubblicarono l'EP \"The Yellow and Black Attack\". Durante questo periodo, gli Stryper suonarono da spalla ai Ratt e Bon Jovi. Dopo un anno pubblicano il primo full-length \"Soldiers Under Command\" che riusc\u00ec a vendere mezzo milione di copie. Dopo l'inaspettato successo di questo, la Enigma ristamp\u00f2 l'EP \"The Yellow and Black Attack\" (che in precedenza era stato diffuso con una tiratura di sole ventimila copie) con l'aggiunta di due tracce e con una nuova copertina.\nGaines abbandon\u00f2 il gruppo, probabilmente per problemi con l'alcol. Venne sostituito da Matt Hurich, che aveva lasciato i Leatherwolf per entrare nella band, ma Gaines venne nuovamente invitato a rientrare dopo quattro mesi di assenza, e Hurich quindi torn\u00f2 nella sua band d'origine. Gaines appare nella copertina di \"To Hell with the Devil\" (1986) ma non partecip\u00f2 alle registrazioni dell'album. Le tracce nell'album vennero registrate dai bassisti Matt Hurich e Bradford Cobb. Il disco proiett\u00f2 la band sulle strade del successo e guadagn\u00f2 il platino dopo tre mesi nella classifica di Billboard, vendendo oltre due milioni di copie. Divenne il disco pi\u00f9 popolare della band, e ricevette molti consensi dalla Contemporary Christian Music (CCM). \"Calling On You\", \"Free\" e \"Honestly\" ottennero molta popolararit\u00e0 su MTV nel 1987. Inoltre furono anche la prima christian metal band a comparire su MTV e i primi a diffondere concretamente il culto dell'heavy metal cristiano. Il \"To Hell with the Devil Tour\" ebbe un enorme successo, e termin\u00f2 il giorno dopo Natale del 1986. La band suon\u00f2 anche uno show di successo al Hammersmith Odeon di Londra il 30 maggio 1987. Il quarto album, \"In God We Trust\", venne pubblicato nel 1988 per la Enigma, e guadagn\u00f2 presto il disco d'oro, mentre il brano \"Always There for You\" conquist\u00f2 una buona posizione nelle classifiche statunitensi. Le sonorit\u00e0 erano ora pi\u00f9 orientate sulla melodia tipica dell'AOR e del hair/pop metal rispetto ai lavori precedenti, e molti critici e fans biasimarono l'album per essere troppo commerciale. Inoltre l'immagine della band era ulteriormente indirizzata sul tipico \"look\" hair metal, e anche questo divent\u00f2 motivo di dibattito. Tim Gaines non partecip\u00f2 all'album \"In God We Trust\", sostituito temporaneamente da Brad Cobb, ma raggiunse nuovamente la band in seguito.\nOz Fox partecip\u00f2 anche all'album \"First Watch\" della christian metal band Guardian, nel 1989. L'ultimo album fu \"Against the Law\", edito nel 1990 per la Enigma. Il disco conteneva la reinterpretazione \"Shining Star\" dei Earth, Wind &amp; Fire. A questo partecip\u00f2 come special guest anche Jeff Scott Soto (ex Yngwie Malmsteen). L'album contribu\u00ec al declino della band a causa del cambio di immagine e sonorit\u00e0. Abbandonarono le sonorit\u00e0 pi\u00f9 morbide per indirizzarsi all'heavy metal di stampo tradizionale, oltre a non citare riferimenti al cristianesimo, e abbandonando il vecchio \"look\" composto da abiti gialli e neri a favore di indumenti di pelle nera. Questa scelta venne fortemente criticata e l'album ebbe scarsi consensi. L'anno seguente la Hollywood Records pubblica la raccolta \"Can't Stop the Rock\" contenente due tracce inedite.\nLo scioglimento ed i progetti dei singoli membri.\nLa band continu\u00f2 i tour fino al febbraio 1992, quando il frontman Michael Sweet abbandon\u00f2 il progetto per intraprendere la carriera solista, e pubblicando nello stesso anno il debutto \"Unstryped\". Gli Stryper continuarono come trio per diverse date europee con Oz Fox alla voce. Ma una volta tornati negli Stati Uniti, i membri decisero di prendere strade separate e sciogliere definitivamente il gruppo nel 1993.\nDopo lo scioglimento, Michael Sweet si dedic\u00f2 alla carriera solista a tempo pieno pubblicando l'album \"Tears\" nel 1995 in collaborazione con l'ex Blue Tears, Greg Fulkerson. Tim Gaines lavorer\u00e0 in successione con molti gruppi come i No Stranger, Danger Animal e Inertia e nel 1994 collabor\u00f2 con il chitarrista Rex Carroll nei St. James (gruppo fondato dall'ex frontman dei Black 'N Blue, Jaime St. James).\nRobert Sweet ritorn\u00f2 in scena nel 1997 collaborando con la heavy metal band di Las Vegas, Titanic, con cui partecip\u00f2 a due tracce di una loro demo e ad un loro concerto. Poi fond\u00f2 una nuova band chiamata Blank, con il cantante dei Titanic, Simon K. Tyler, ed il bassista Raymond H. Kilsdonk. Fox e Gaines lavorarono per la loro nuova band, i Sin Dizzy, e nel 1997 Gaines partecip\u00f2 all'album \"Crawl To China\" dei Tourniquet. L'album dei Sin Dizzy \"He's Not Dead\" emerse nel 1998. La christian metal band Guardian realizz\u00f2 l'album \"The Yellow And Black Attack\" in omaggio agli Stryper.\nDalla Reunion in poi.\nLe prime voci sulla riunione avvennero nel 1999, quando Michael Sweet e la band Sin Dizzy vennero invitati al Summer Rock Festival di Porto Rico; durante il concerto, Sweet raggiunse Oz Fox e Tim Gaines suonando diversi vecchi successi degli Stryper. Gli Stryper si riunirono ufficialmente nel 2000 dopo otto anni di assenza, in occasione di uno show in New Jersey, esibizione che ottenne un ottimo successo. Lo stesso anno un concerto venne organizzato in Costa Rica mentre l'anno successivo suonarono a Los Angeles.\nLa Hollywood Records chiese ai membri di poter pubblicare una nuova raccolta che sar\u00e0 intitolata ' e che conteneva altre due tracce inedite \"Something\" e \"For You\". Segu\u00ec un tour di supporto nel 2003. La band suon\u00f2 36 show negli Stati Uniti e termin\u00f2 il tour a San Juan, in Porto Rico. Nello stesso anno venne pubblicato il live album, ', mentre il concerto a Puerto Rico venne pubblicato su DVD. Lo show a Puerto Rico fu l'ultimo con la formazione originale, infatti il bassista Gaines lasci\u00f2 la band nel 2004. A sostituirlo venne chiamato Tracy Ferrie, bassista del progetto solista di Michael Sweet ed ex bassista della christian hair metal band Whitecross. Poco dopo gli Stryper decisero finalmente di tornare in studio per la registrazione del loro sesto album in studio dopo quindici anni. Il disco, intitolato \"Reborn\" venne pubblicato il 16 agosto 2005, accompagnato da un tour di supporto. Il nuovo album ricevette critiche positive dai fans e dalla critica. Incorporando sonorit\u00e0 moderne alternate all'alternative metal e grunge, frequenti assoli di chitarra e il ritorno ai testi cristiani. L'anno seguente la Sony/BMG pubblica il live album \"Extended Versions\" mentre nel 2007 la Fifty Three Five Records pubblica la raccolta \"The Roxx Regime Demos\" contenente le prime demo della band registrate nel 1983 quando era ancora sotto il nome Roxx Regime. Il 21 luglio 2009 pubblicano il settimo album in studio \"Murder by Pride\". Ottiene ottimi responsi da parte della critica e segna il ritorno in grande stile della band, dopo il tiepido \"Reborn\". Il 19 gennaio 2010 si \u00e8 svolto il loro primo concerto in Italia, tenuto all'Alcatraz di Milano. Il 13 luglio 2010 la band annunci\u00f2 l'uscita di un album, che sarebbe stato pubblicato il 15 febbraio 2011: \"The Covering\" conteneva una sola canzone inedita (God) e fu una collezione di dodici canzoni di band che avevano influenzato gli Stryper e che prima della notoriet\u00e0 li avevano influenzati e \"formati\" (sono presenti tracce di Van Halen, Led Zeppelin, Iron Maiden e altri artisti molto noti).\nLa band firm\u00f2 un accordo con l'italiana Frontiers Records e rilasci\u00f2 Second Coming il 25 marzo 2013. l'album presentava canzoni classiche riregistrate e due nuove canzoni.\nL'album fu acclamato dalla critica mondiale che sanc\u00ec un ritorno al loro classic sound fu per\u00f2 il disco No More Hell to Pay, completato il 29 maggio 2013 e rilasciato il 5 novembre, via Frontiers Records. Il live album Live at Whiskey presentato in combo CD/DVD (registrato al Whisky A Go Go di L.A), fu pubblicato nel settembre 2014. Fallen), nuovo disco della band fu pubblicato nel 2015.\nNel settembre 2016, il frontman Michael Sweet annunci\u00f2 che la band si sarebbe presa una pausa per sapere che direzione prendere in futuro visto anche diverse controversie e problemi personali con il loro bassista storico Timothy Gaines. La pausa inizi\u00f2 subito dopo aver completato il tour del 30 \u00b0 anniversario dello storico album multiplatino del 1986 To Hell With Devil. Gli Stryper dopo lo split con Gaines avviarono la ricerca di un sostituto al basso e alla fine la scelta ricadde su Perry Richardson.\nIl 5 febbraio 2018, Michael Sweet annunci\u00f2 il successivo album del gruppo dal titolo \"God Damn Evil\" e che non manc\u00f2 di destare controversie a causa del titolo (la stessa Walmart si rifiuto di vendere l'album)., Il 9 febbraio, la band pubblic\u00f2 \"Take it to the Cross\" come singolo per l'album con Matt Bachand della band Shadows Fall ad operare inusuali (per gli stryper) parti vocali di growl. Il 4 settembre 2020 esce ancora una volta per la Frontiers Records \"Even The Devil Believes\", album che si riconferma sulla scia dei precedenti con un approccio stilistico ancora pi\u00f9 vicino ai classici della band, il brano \"Invitation Only\" venne scritto nel 1989 e mai pubblicato finora. Gli altri singoli estratti sono \"Blood From Above\", \"Make Love Great Again\" e \"Do Unto Others\".\nNome.\nIl nome \"Stryper\" deriva da un verso della Bibbia di re Giacomo (Isaiah 53:5:)\n\u00ab...but he was wounded for our transgressions, he was bruised for our iniquities: the chastisement of our peace was upon him; and with his stripes we are healed.\u00bb\nInoltre la band ha dichiarato che il nome sta per:\nAspetti dibattuti e controversie.\nNonostante la loro musica dalle tematiche cristiane e i loro atteggiamenti tutt'altro che trasgressivi, gli Stryper hanno subito molte critiche dalle stesse organizzazioni religiose, le quali li definiscono incoerenti con la fede che professano. Tra le principali obiezioni:\nIn svariate interviste, il gruppo ha sempre risposto ai detrattori sostenendo di proseguire fedelmente per la propria strada e seguendo la volont\u00e0 di Dio."}
{"id": "613976", "revid": "58420", "url": "https://it.wikipedia.org/wiki?curid=613976", "title": "St. Margrethen", "text": ""}
{"id": "613977", "revid": "125837703", "url": "https://it.wikipedia.org/wiki?curid=613977", "title": "Camembert (formaggio)", "text": "Il camembert (, ) \u00e8 un formaggio francese a pasta molle e crosta fiorita prodotto in Normandia, considerato uno degli emblemi gastronomici della Francia.\nOrigine.\nL'origine del camembert risale alla fine del XVII secolo. Infatti, gi\u00e0 dal 1680 si possono trovare documenti con riferimenti ai formaggi caratteristici del comune di Camembert, il villaggio d'origine e da cui prende il nome il formaggio.\nNel 1708 Thomas Corneille gli consacr\u00f2 un articolo nel suo \"Dictionnaire Universel G\u00e9ographique et Historique\". Tuttavia, \u00e8 solo nel 1791 che viene messa a punto la tecnica di fabbricazione del camembert grazie all'opera di Marie Harel, una contadina del villaggio di Camembert, e ai consigli esperti di un prete originario della Brie.\nIl Camembert \u00e8 un formaggio a base di latte di mucca \"crudo\" (il latte non deve mai essere riscaldato a pi\u00f9 di 37 gradi). \u00c8 un formaggio a pasta molle con crosta fiorita e di colore bianco. Ha forma rotonda, peso di circa 250 g ed \u00e8 prodotto con circa 2 litri di latte. \u00c8 venduto obbligatoriamente in scatole di legno di pioppo.\nEd \u00e8 veramente buono\nDegustazione.\nIl suo periodo di degustazione ottimale va da aprile ad agosto dopo un periodo di stagionatura che va da 6 a 8 settimane, ma \u00e8 anche eccellente da marzo a novembre. Il camembert \u00e8 caratterizzato anche per il suo pungente odore.\nFabbricazione.\nLa fabbricazione segue una procedura tradizionale, adatta anche alla produzione in casa. Si inocula il latte vaccino riscaldato a 36-37 \u00b0C con batteri mesofili, quindi si aggiunge il caglio e si lascia coagulare. La cagliata viene poi tagliata ogni centimetro o poco pi\u00f9, salata e trasferita nelle caratteristiche forme circolari da 10-12 cm di diametro, e queste vengono ribaltate ogni sei/dodici ore per permettere al siero di uscire del tutto. Dopo 48 ore ogni forma contiene una massa solida cilindrica piatta, del peso di circa 350 grammi. A questo punto il formaggio fresco \u00e8 duro, friabile e di sapore tenue. La superficie di ogni forma \u00e8 poi spruzzata con una sospensione acquosa di muffa \"Penicillium camemberti\" (altrimenti detto \"Penicillium candidum\") e il formaggio \u00e8 lasciato a maturare per almeno tre settimane. Il processo di maturazione produce la crosta bianca setosa e la cremosit\u00e0 interna, caratteristiche di questo prodotto. Quando sufficientemente maturo, si avvolge in carta oleata e si mette nelle scatole per il trasporto.\nTipi di camembert.\nA seconda delle tecniche di macerazione o della presenza di operazioni aggiuntive si hanno diverse variet\u00e0 di Camembert:"}
{"id": "613986", "revid": "124025643", "url": "https://it.wikipedia.org/wiki?curid=613986", "title": "Mauro Maria Marino", "text": "Biografia.\nNato a Torino nel 1963, si \u00e8 diplomato con maturit\u00e0 classica ed \u00e8 stato un funzionario amministrativo presso la Regione Piemonte.\nDal 2014 al 2018 \u00e8 stato vicepresidente della Fondazione Italia USA.\nConsiglio comunale di Torino.\nAlle elezioni amministrative del 1993 viene eletto consigliere comunale a Torino, con la lista \"Alleanza per Torino\", ispirata dal candidato sindaco Valentino Castellani, venendo poi confermato nel ruolo di consigliere comunale nelle elezioni del 1997, venendo successivamente eletto presidente del consiglio comunale di Torino, carica che manterr\u00e0 fino al 2005.\nElezione a deputato.\nAlle elezioni politiche del 2001 si candida alla Camera dei deputati nel collegio uninominale di Torino 1 (Torino-Centro), come rappresentante dell'Ulivo, ma viene sconfitto dal candidato del centro-destra Ugo Martinat, in quota Alleanza Nazionale.\nDiviene deputato il 20 luglio 2004 subentrando nella quota proporzionale della Margherita, in seguito alle dimissioni di Enrico Letta.\nNella XIV Legislatura partecipa alla Commissione Giustizia.\nAlle elezioni politiche del 2006 \u00e8 rieletto deputato, nella circoscrizione Piemonte 1, nelle liste de L'Ulivo (in quota Margherita).\n\u00c8 stato membro della Commissione Attivit\u00e0 Produttive, Commercio e Turismo durante la XV legislatura.\nElezione a senatore.\nAlle elezioni politiche del 2008 viene candidato al Senato della Repubblica, nella circoscrizione Piemonte, tra le liste del Partito Democratico, venendo eletto senatore della XVI Legislatura.\nAlle elezioni politiche del 2013 viene rieletto senatore della XVII Legislatura con il Partito Democratico in regione Piemonte.\nIl 7 maggio 2013 viene eletto presidente della VI Commissione permanente (Finanze e Tesoro) del Senato della Repubblica.\nAlle elezioni politiche del 2018 viene rieletto senatore per la terza volta consecutiva. Nella successiva XVIII legislatura \u00e8 vicepresidente della 5\u00aa Commissione Bilancio del Senato.\nCandidatura a segretario regionale del PD Piemonte.\nIl 16 dicembre 2018 partecipa alle primarie per l'elezione del segretario regionale del PD del Piemonte. Pur ottenendo la maggioranza relativa dei voti (41,75%), viene sconfitto da Paolo Furia al ballottaggio nell'assemblea regionale del PD Piemonte del 29 dicembre 2018.\nA seguito della scissione nel PD da parte di un gruppo dei parlamentari \"renziani\", il 18 settembre 2019 lascia il PD e aderisce a Italia Viva, il nuovo partito fondato da Matteo Renzi di stampo liberale e centrista.\nVita privata.\nSposato con Silvia, \u00e8 padre di due figlie: Matilde e Maddalena."}
{"id": "613987", "revid": "33689", "url": "https://it.wikipedia.org/wiki?curid=613987", "title": "Nesso di causalit\u00e0", "text": "Il nesso di causalit\u00e0, in diritto, indica la relazione che lega in senso naturalistico un atto (o un fatto) e l'evento che vi discende, secondo la diversa prospettiva dinamica dalla quale si osserva un dato fenomeno.\nLa causalit\u00e0 nella filosofia del diritto \u00e8 una nozione che si riferisce al principio logico e fenomenologico per il quale tutte le cose e tutti i fatti hanno una \"causa\" (cosa, persona o fenomeno) che li ha creati, originati o modificati rendendoli cos\u00ec come osservabili al momento di riferimento.\nAnalisi.\nDescrizione generale.\nOggetto \u00e8 il rapporto fra le due prospettive, studiato al fine di ricavare la riconducibilit\u00e0 di un dato evento all'atto o al fatto presupposto. Ci\u00f2 che presuppone l'evento, dunque, \u00e8 un fatto ovvero un atto, infatti da un lato la prospettiva di chi agisce, dall'altro la prospettiva dell'osservatore cui perviene il risultato dell'azione. La sintesi delle due prospettive si chiama \"nesso\" (da \"nectere\", legare), e altro non \u00e8 che la forza naturalistica che causa l'evento.\nNel caso si tratti di un atto, questo pu\u00f2 prendere le forme di una data condotta umana e il prodotto di quella condotta, viene giuridicamente individuato come evento. Nel caso si tratti di un fatto, questo viene considerato perlopi\u00f9 irrilevante per il diritto penale. Lo studio della causalit\u00e0 della condotta, per il diritto, come anticipato, non sorge dalla necessit\u00e0 di determinare categorie astratte di cause e conseguenze, o se nell'ordine che si intende dare alla societ\u00e0 debba prevalere un concetto indeterministico di causalit\u00e0 oppure viceversa, deterministico.\nPer Max Planck \u00ab\"il pensiero scientifico aspira alla causalit\u00e0, \u00e8 anzi la stessa cosa che il pensiero causale, e la meta finale di ogni scienza deve essere di condurre sino alle sue ultime conseguenze il punto di vista causale\"\u00bb Secondo Bertrand Russel, invece, il concetto di causa si lega ad accezioni tanto equivoche che sarebbe meglio rimuoverlo completamente dal lessico della filosofia, poich\u00e9 mentre i filosofi intendono la causalit\u00e0 come uno degli assiomi o postulati fondamentali della scienza, \u00ab\"nelle scienze pi\u00f9 progredite, come l'astronomia gravitazionale, la parola \"causa\" non compare mai\"\u00bb Per Salvatore Aleo il concetto \u00e8 di rilevante importanza in dottrina in quanto su di essa poggia la teoria della responsabilit\u00e0, di gran peso soprattutto per il diritto penale.,\nIl ricorso ai diversi concetti di causalit\u00e0 elaborati nell'ambito delle scienze esatte, delle scienze statistiche e delle scienze sociali e umane, consente di determinare se un evento possa o meno essere considerato riconducibile ad una persona. Molto delicato \u00e8 il caso in cui occorra determinare se un'omissione possa essere ricondotta allo schema eziologico quale causa di un dato evento in qualit\u00e0 di \"azione omissiva\".\nIn termini pi\u00f9 propriamente giuridici, raramente un evento pu\u00f2 essere ricondotto con certezza al soggetto considerato agente, in quanto spesso intervengono fattori concausali ulteriori e, quindi, vi \u00e8 in genere un'altissima probabilit\u00e0 dell'esistenza del nesso causale, ma non la certezza. La comprensione delle regole causali naturalistiche potrebbe perci\u00f2 risultare parziale e minimale rispetto all'universo di fenomeni che sfuggono alla comprensione umana nel momento storico. La causalit\u00e0 secondo diritto \u00e8 dunque un concetto volto a rendere coerente con le umane possibilit\u00e0 la causalit\u00e0 naturalistica: \u00e8 in sostanza un correttivo garantistico rivolto a evitare che la scarsa conoscenza e possesso delle nozioni e delle regole che soprassiedono agli eventi naturali possa condurre a risultati giuridicamente aberranti.\nRapporto tra azione ed omissione.\nMentre il giudizio sull'esistenza del nesso di causalit\u00e0 \u00e8 fondato su un sistema di reperimento dei criteri ipotetici (probabilistici, scientifici e sociali) di causazione dell'evento, il giudizio sulla causalit\u00e0 dell'omissione \u00e8 un giudizio doppiamente ipotetico, rivolto a verificare sulla base di un'analisi che prevede l'utilizzo del doppio meccanismo logico della \"eliminazione mentale\" e della \"addizione mentale\", la effettiva probabilit\u00e0 scientifica del verificarsi dell'evento, e la sua credibilit\u00e0 logica e razionale. La doppia ipotesi risiede in questo passaggio:\ntali risultati mentali vanno poi corretti, ritenendo esistente il nesso laddove vi sia un pari grado di probabilit\u00e0 dell'evento, avuto riguardo alle possibili situazioni fattuali (casi) da risolvere e infine con un rigore di accertamento \"pari\" a quello utilizzato per la causalit\u00e0 commissiva, non potendosi ritenere suffragato dalle norme di legge un trattamento \"attenuato\" della causalit\u00e0 omissiva.\nIl caso fortuito e la forza maggiore.\nStudiati anche quali cause di esclusione della colpevolezza o della cosiddetta \"suitas\" dell'evento (ovvero la riconducibilit\u00e0 del fatto al soggetto), caso fortuito e forza maggiore sono elementi giuridici che negano la seriazione causale, per l'evidente incompatibilit\u00e0 fra pi\u00f9 casualit\u00e0. Questi elementi interpretano la obiettiva impossibilit\u00e0 od improbabilit\u00e0 del fatto. Il \"caso fortuito\" indica quei fattori causali che si presentano come improbabili secondo la miglior scienza ed esperienza, mentre la \"forza maggiore\" indica le forze esterne che determinano inevitabilmente il soggetto ad un atto o ad una condotta.\nIn base alle considerazioni che precedono \u00e8 evidente che negli stessi casi non sar\u00e0 rappresentabile alcuna forma di colpevolezza. Nel caso dei reati di mera condotta, come detto sopra, la causalit\u00e0 non entra del tutto a far parte della fattispecie tipica.\nClassificazione.\nNel diritto penale.\nParticolare attenzione \u00e8 stata data alla causalit\u00e0 in diritto penale, a cagione della responsabilit\u00e0 personale che gran parte degli ordinamenti prevedono, e delle conseguenze che la sanzione penale importa per il soggetto autore del fatto reato. Il problema dello studio della causalit\u00e0 in diritto penale si pone eminentemente per i reati che cagionino un danno ovvero che prevedano una condotta produttiva di una offesa ad un interesse giuridicamente protetto (ad esempio nel caso dei reati che comportino un pericolo concreto), e non per quelli di mera condotta, per i quali non vi \u00e8 una materialit\u00e0 dell'offesa, se non sul piano puramente giuridico.\nQuattro sono le teorie principali che hanno affrontato e continuano ad affrontare il problema:\nCorrettivi apportati alla teoria della condicio sine qua non.\nTale teoria \u00e8 nata in Germania e afferma che la causalit\u00e0 nasce con un evento \"adeguato\", ovvero con un'azione idonea a generarlo, escludendo gli effetti improbabili. \nLa critica offerta a questa teoria \u00e8 l'inidoneit\u00e0 dell'accertamento caso per caso della straordinariet\u00e0 o meno dell'azione che ha causato l'evento, troppo blanda per l'imputato e troppo discrezionale per il giudice. \nTale teoria andrebbe ad escludere, secondo l'id quod plerumque accidit, la malformazione fetale avutasi a causa di farmaco non correttamente sperimentato (il caso pratico del Talidomide).\nProposta da Francesco Antolisei, il quale ripartendo dalla teoria condizionalistica, afferma che l\u2019uomo \u00e8 un essere dotato di coscienza e volont\u00e0, pertanto esistono avvenimenti che rientrano nella sfera della signoria dell'uomo, ossia che sono voluti dall'uomo stesso il quale pur avendone coscienza non fa nulla per evitarne l'accadimento.\nOltre questi avvenimenti prevedibili, esistono avvenimenti imprevedibili, cio\u00e8 fatti eccezionali, cio\u00e8 completamente indipendenti dalla coscienza e volont\u00e0 umana, pertanto solo gli avvenimenti prevedibili sono imputabili all\u2019uomo, perci\u00f2 riprendendo la teoria condizionalistica, Antolisei sostiene che, oltre alla condicio sine qua non, ai fini della sussistenza del nesso di causalit\u00e0 occorrono anche due elementi: \nTale teoria \u00e8 per\u00f2 accusata di presentare i medesimi limiti della causalit\u00e0 naturale e di operare una contaminazione fra elemento oggettivo e soggettivo, dal momento che la punibilit\u00e0 dipende da un'ambigua prevedibilit\u00e0 o dominabilit\u00e0 dell'evento.\nTale analisi deve condurre a un'\"alta probabilit\u00e0 logica e una credibilit\u00e0 razionale\", scientifica del fatto.\nImportante nel caso dell'omissione il fatto che il nesso causale sussiste solo quando questa sia stata indispensabile per la realizzazione dell'evento, e che il reo non abbia avuto ostacoli nel poter agire. L'art. 40 inoltre, stabilisce che questo impedimento dell'evento deve essere un obbligo giuridico sancito dalla legge. Un importante aiuto nella definizione del nesso di causalit\u00e0 \u00e8 l'utilizzo della \"\"terminologia di probabilit\u00e0 del nesso causale\" , definendo la probabilit\u00e0 di esistenza del nesso nella seguente scala: \"impossibile\", \"poco probabile\", \"possibile\", \"molto probabile\" e \"certa\"\". Ovviamente, dal punto di vista giuridico la validit\u00e0 del nesso sussister\u00e0 solo negli ultimi due casi.\nNel diritto civile.\nAnche il diritto civile fa uso del concetto di causalit\u00e0 e causazione dell'evento, sebbene con un approccio meno rivolto alla comprensione del fenomeno naturalistico dal punto di vista scientifico e, invece, pi\u00f9 nettamente giuridico: l'illecito civile possiede qualit\u00e0 dannose di minore impatto materiale.\nSi pu\u00f2 distinguere quindi, a seconda che l'illecito sia contrattuale od extracontrattuale, ovvero da contatto sociale:\nNel mondo.\nItalia.\nCon l'entrata in vigore nel 1948 della Costituzione della Repubblica italiana, l'art. 27 della Carta, afferma il principio della personalit\u00e0 della responsabilit\u00e0 penale, escludendo che un soggetto possa essere chiamato a rispondere per fatti altrui. \nIl nesso di causalit\u00e0 secondo la legge italiana ha soprattutto rilievo riguardo alla responsabilit\u00e0 penale: infatti l'articolo 40 del codice penale italiano sanziona l'omissione nell'impedire un evento che si abbia l'obbligo di impedire, equiparando tale omissione alla causa dello stesso. Il diritto positivo italiano ha recepito, agli art. 40 e 41 del codice penale, gran parte della teoria \"condicio sine qua non\", inserendo per\u00f2 una disposizione di sbarramento nel secondo comma dell'art. 41, affermando che le cause sopravvenute escludono il rapporto quando da sole siano state sufficienti a determinare l'evento. \nA chiarire tale ultima disposizione, \u00e8 intervenuta la giurisprudenza della Corte Suprema di Cassazione che ha stabilito come l'evento previsto nel secondo comma sia frutto di fattori concausali sopravvenuti di carattere eccezionale, ovvero imprevedibili e anormali. Rimane l'eventuale problema del diverso trattamento delle cause sopravvenute rispetto a quelle concomitanti o antecedenti; nel cui caso potrebbero trovare applicazione per analogia le disposizioni codicistiche sul caso fortuito e sulla forza maggiore."}
{"id": "613988", "revid": "125412225", "url": "https://it.wikipedia.org/wiki?curid=613988", "title": "Ralph Macchio", "text": "La sua fama \u00e8 legata al ruolo di Daniel LaRusso nella serie di film \"The Karate Kid\" in coppia con Pat Morita. Dopo aver girato altri film di buon successo negli anni '90 (come \"Mio cugino Vincenzo\") Macchio \u00e8 quasi scomparso dalle scene, apparendo saltuariamente in qualche episodio di serie tv. Nel 2018 torna sulla cresta dell'onda, tornando ad interpretare Daniel LaRusso nella serie \"Cobra Kai\".\nLa carriera.\n\u00c8 nato in una famiglia italoamericana: i suoi antenati paterni sono originari di Villanova del Battista in provincia di Avellino (il cui cognome originario \u00e8 \"Macchia\"), mentre i suoi antenati materni sono originari di Grumo Appula in provincia di Bari. Lui stesso ha dichiarato di avere anche origini napoletane e greche. Ralph Macchio ha iniziato la sua attivit\u00e0 negli anni settanta come attore in serie televisive tra le quali figura anche \"La Famiglia Bradford\". Nel 1983 ha debuttato nel film diretto da Francis Ford Coppola \"I ragazzi della 56\u00aa strada\", con Patrick Swayze, Matt Dillon, Emilio Estevez, C. Thomas Howell, Rob Lowe e Tom Cruise. Questo film gli permise nel 1984 di essere scelto per il primo \"Karate Kid\" diventando uno dei pi\u00f9 famosi giovani attori degli anni ottanta.\nNel mezzo della trilogia ha recitato in \"Crossroads\" (\"Mississippi Adventure\" nella edizione distribuita in Italia), interpretando il ruolo di \"Talent Boy\" Eugene Martone, un giovane chitarrista italo-americano di estrazione \"classica\" innamorato del \"blues\". \u00c8 nota la scena finale di questo film, il duello chitarristico tra Eugene e Jack Butler (impersonato dal \"guitar hero\" Steve Vai), un chitarrista \"rock\" che ha venduto l'anima al diavolo: Eugene, quasi sconfitto, riesce a prevalere sull'avversario con un brano di stile classico (\"Eugene's Trick Bag\", scritto ed eseguito dallo stesso Steve Vai ed ispirato al \"Capriccio Op. 1 #5\" di Niccol\u00f2 Paganini). Nella stessa sequenza le mani del protagonista sono in realt\u00e0 quelle del famoso chitarrista statunitense Ry Cooder.\nNel 1987 si \u00e8 sposato con Phyllis Fierro, una infermiera, con la quale ha avuto due figli: Julia (1992) e Daniel (1996).\nNel 1992 ha interpretato l'ultimo film importante come attore: \"Mio cugino Vincenzo\" con Joe Pesci e Marisa Tomei. Nella commedia \u00e8 Billy Gambini, che viene ingiustamente accusato di omicidio e difeso vittoriosamente dal cugino Vincenzo (Joe Pesci), avvocato alla sua prima causa e dai modi grotteschi. Il film fa uso degli stereotipi sugli italo-americani dell'area della citt\u00e0 di New York.\nNel 2002 Ralph Macchio regista ha girato il cortometraggio \"Love Thy Brother\", con il quale ha vinto due premi, come miglior regista al Long Island International Film Expo e come miglior corto allo Stony Brook Film Festival.\nNel 2010, quasi in concomitanza con l'uscita del remake \"The Karate Kid - La leggenda continua\", ha ironicamente interpretato se stesso in uno \"sketch\" realizzato per il noto sito satirico statunitense \"Funny or Die\", presentando un finto documentario autobiografico intitolato \"Wax off, fuck off\", in cui fa dell'autoironia la sua arma vincente.\nNel 2013 \u00e8 stato guest star, interpretando se stesso, nell'episodio \"The Bro Mitzvah\" dell'ottava stagione di \"How I Met Your Mother\", insieme a William Zabka il suo antagonista nel film Karate Kid.\nNel 2018 Macchio ha interpretato di nuovo Daniel LaRusso nella serie TV \"Cobra Kai\", il sequel della trilogia di \"Karate Kid\". In questo capitolo della saga affianca il protagonista William Zabka che veste nuovamente anch'egli i panni del rivale Johnny Lawrence."}
{"id": "613989", "revid": "228587", "url": "https://it.wikipedia.org/wiki?curid=613989", "title": "Resident Evil (disambigua)", "text": ""}
{"id": "614000", "revid": "57342", "url": "https://it.wikipedia.org/wiki?curid=614000", "title": "Mimmo Luc\u00e0", "text": "Biografia.\nSi \u00e8 laureato in scienze politiche; dopodich\u00e9 \u00e8 stato funzionario della regione Piemonte, dove si \u00e8 occupato di sanit\u00e0 e assistenza. Ha fondato il Tribunale per i diritti del malato a Torino e ne \u00e8 stato il coordinatore fino al 1987.\u00c8 stato dirigente delle ACLI: ne \u00e8 stato vice presidente nazionale, responsabile del Patronato.\nDiventa deputato, per la prima volta, nel 1994, in rappresentanza del PDS, ed \u00e9 rieletto per altre quattro volte consecutive. \u00c8 sempre stato eletto nella Provincia di Torino. \u00c8 stato membro della Direzione nazionale dei Democratici di Sinistra, oltre che coordinatore nazionale del movimento dei Cristiano Sociali e ha partecipato alla fondazione dell'Ulivo di Romano Prodi. Ha partecipato alla fondazione del Partito Democratico di cui \u00e8 stato membro della Direzione e del Coordinamento politico.\nAttualmente \u00e9 Presidente del Consorzio Intercomunale di Servizi (Cidis), tra i Comuni di Beinasco, Bruino, Orbassano, Piossasco, Rivalta di Torino e Volvera.\nNel 2011 Luc\u00e1 \u00e8 stato intercettato durante due telefonate con l'imprenditore Salvatore De Masi, risultato in seguito esponente della 'Ndrangheta, durante le quali, ignorando la vera natura dell'interlocutore, ha chiesto sostegno a favore di Piero Fassino per le elezioni primarie del partito democratico volte a scegliere il candidato sindaco di Torino. Luc\u00e1, interrogato due volte dal procuratore Giancarlo Caselli come persona informata dei fatti, non \u00e8 stato coinvolto negli aspetti giudiziari, risultando poi estraneo alla vicenda.\nIncarichi legislativi.\nNella XVI Legislatura fa parte della Commissione per le Politiche dell'Unione Europea ed \u00e9 Segretario dell'Ufficio di Presidenza\".\" Nella XII Legislatura \u00e8 stato membro della Commissione Lavoro pubblico e privato e della Commissione di controllo sull'attivit\u00e0 sugli Enti previdenziali. Nella XIII Legislatura \u00e8 stato vice presidente del Gruppo DS - Ulivo; \u00e8 stato nuovamente membro della Commissione Lavoro pubblico e privato, ed \u00e8 stato membro della Commissione Affari sociali e della Commissione speciale per l'esame dei disegni di legge recanti misure per la prevenzione e la repressione dei fenomeni di corruzione. Nella XV Legislatura \u00e8 Presidente della Commissione Affari Sociali."}
{"id": "614004", "revid": "1494169", "url": "https://it.wikipedia.org/wiki?curid=614004", "title": "Alania", "text": ""}
{"id": "614005", "revid": "46931", "url": "https://it.wikipedia.org/wiki?curid=614005", "title": "Ossezia Settentrionale", "text": ""}
{"id": "614010", "revid": "50", "url": "https://it.wikipedia.org/wiki?curid=614010", "title": "Sir Paul McCartney", "text": ""}
{"id": "614011", "revid": "452642", "url": "https://it.wikipedia.org/wiki?curid=614011", "title": "Neuma", "text": "Il neuma (dal greco \u03bd\u03b5\u03cd\u03bc\u03b1 \"neuma\": segno, cenno, ma anche da \u03c0\u03bd\u03b5\u03cd\u03bc\u03b1: soffio, fiato o \u03bd\u03cc\u03bc\u03bf\u03c2: melodia, formula melodica) nel canto gregoriano \u00e8 un segno della notazione musicale utilizzato a partire dal IX secolo e durante tutto il Medioevo, fino all'introduzione del tetragramma, che sta a indicare l'insieme di note che si trovano su un'unica sillaba.\nIl neuma trascrive una formula melodica e ritmica applicata a una singola sillaba. Si parler\u00e0 quindi di neuma monosonico se a una sillaba corrisponde una sola nota musicale o di neuma plurisonico nel caso dell'utilizzo di pi\u00f9 note su una singola sillaba. Nel caso del melisma che solitamente caratterizza lo \"jubilus\" nel canto dell'alleluia, vengono impiegate anche decine di note in un unico neuma.\nIl neuma viene quindi distinto dall'elemento neumatico, il quale indica un segno unito in composizione ad altri che lo precedono o lo seguono su una singola sillaba.\nContrariamente all'approccio moderno, l'elemento di base del canto gregoriano non \u00e8 la nota musicale, ma il neuma.\nAttualmente, nelle moderne edizioni del canto gregoriano come nel graduale Triplex, vengono utilizzate sia la notazione quadrata sia la notazione sangallese e la notazione metense per offrire una lettura sinottica.\nI neumi.\nI neumi descrivono dunque piccole formule melodiche applicate a una sillaba; ogni tipo di neuma corrisponde a una particolare figura melodica e soprattutto ritmica.\nNeumi di base:\nNeumi speciali:\nLitterae significativae\nQuesti versi medievali danno una lista di neumi, anche se incompleta:\nStoria.\nLa trasmissione orale.\nNella regione mediterranea, durante l'et\u00e0 classica, esisteva un sistema grafico che fissava per iscritto la musica.\nNel medioevo per\u00f2, in Europa, la scrittura musicale era sconosciuta e le melodie liturgiche venivano tramandate esclusivamente per tradizione orale, da maestro a discepolo. Sant'Isidoro di Siviglia dice espressamente che la musica non pu\u00f2 essere scritta: \"se i suoni non sono appresi a memoria dall'uomo, scompaiono, perch\u00e9 non si possono scrivere\".\nGli unici codici pervenutici, anteriori all'VIII secolo che contengono i canti liturgici, riportano solo i testi e manca qualsiasi traccia di notazione musicale. Questi manoscritti sono stati pubblicati nell'\"Antiphonale Missarum Sextuplex\", opera di riferimento per conoscere la tradizione primitiva.\nDurante il IX secolo si assiste ai primi tentativi di scrittura musicale: segni posti sui margini di testi, spesso strofe di poesia classica. Si tratta della cosiddetta \"scrittura paleofranca\".\nLa notazione adiastematica.\nIl primo codice notato pervenutoci, risale al X secolo. Si tratta del \"Cantatorium\" C (Codex Sangallensis 359) di san Gallo, datato al 930.\nInsieme con san Gallo, altre scuole scrittorie, monastiche o vescovili, diventano centri di creazione e di diffusione di scrittura musicale. Ognuna con un proprio sistema e una propria particolarit\u00e0, utilizzando neumi e litterae significativae, accomunate per\u00f2 dal fatto che queste notazioni sono di tipo \"adiastematico\": non indicano cio\u00e8 il valore degli intervalli tra i suoni, l'altezza delle note e il ritmo anche se talvolta si intravede gi\u00e0 questa preoccupazione, ma curano piuttosto le sfumature dell'agogica.\nIn Francia sono particolarmente attive: nasce la notazione metense o lorenese a est, la notazione bretone in Bretagna, la notazione aquitana nel sud-ovest e la notazione francese nella zona centrale. Nel mondo germanico \u00e8 presente la notazione sangallese, in Italia la notazione beneventana a sud e la notazione nonantolana nel centro-nord, in Spagna la notazione visigotica.\nIn effetti in questo periodo permane la trasmissione mnemonica della melodia. I codici fornivano s\u00ec indicazioni musicali, ma a chi gi\u00e0 conosceva bene il brano da cantare. Di conseguenza i libri liturgici-musicali non avevano una utilit\u00e0 nel momento della celebrazione, bens\u00ec venivano sfruttati come opere di consultazione o di insegnamento.\nLa notazione diastematica.\nNell'XI secolo appare il rigo musicale.\nSi era gi\u00e0 cercato nel secolo precedente di trovare una forma per designare gli intervalli per le note: la notazione alfabetica e la notazione daseia.\nIl rigo compare in una maniera progressiva. Le pergamene medievali, per facilitare la calligrafia, venivano rigate \"a punta secca\". L'amanuense che scriveva musica prese l'abitudine di scrivere il testo su righe alternate, cos\u00ec da utilizzare una riga per scrivere la musica presa come riferimento spaziale: le note pi\u00f9 acute venivano scritte sopra la riga, quelle gravi al di sotto. Le righe divennero poi due, una rossa per il fa e una gialla per il do. Con sole quattro linee il canto gregoriano, il cui ambito vocale non \u00e8 esteso, pu\u00f2 essere comodamente scritto.\nL'attribuzione dell'invenzione del rigo a Guido d'Arezzo \u00e8 in effetti una semplificazione storica. Questo geniale monaco camaldolese diede un nome alle note e perfezion\u00f2 il tetragramma che aveva gi\u00e0 una sua diffusione. Fu cos\u00ec che pass\u00f2 alla storia, dopo aver presentato le sue idee a papa Giovanni XIX che gli dimostr\u00f2 un notevole interesse.\nL'origine dei neumi.\nL'origine dei neumi \u00e8 un problema tuttora dibattuto. A tal proposito si sono formulate diverse ipotesi:"}
{"id": "614017", "revid": "6837", "url": "https://it.wikipedia.org/wiki?curid=614017", "title": "Nastro azzurro", "text": ""}
{"id": "614026", "revid": "110157", "url": "https://it.wikipedia.org/wiki?curid=614026", "title": "Mercato ortofrutticolo di Novoli", "text": "Il Mercato ortofrutticolo di Novoli si trova nel viale Guidoni a Firenze, posto nell'omonimo quartiere nella parte nord-ovest della citt\u00e0, lungo l'asse viario che porta all'imbocco dell'Autostrada A11 e all'aeroporto. Si tratta del principale mercato all'ingrosso di generi alimentari della citt\u00e0.\nStoria.\nLe sue origini risalgono agli anni venti del XX secolo, quando l'amministrazione comunale si rese conto dell'insufficienza del vecchio mercato di Sant'Ambrogio, peraltro impossibile da ampliare perch\u00e9 in pieno centro cittadino.\nDopo alcuni anni di discussioni e dibattiti sul tema, il comune decise di costruire la nuova struttura solo nel 1937, in un'area periferica (quella di Novoli), annessa al comune di Firenze solo pochi anni prima (fino al 1928 aveva fatto parte di quello di Sesto Fiorentino) e ben servita sia dalla ferrovia che dalla allora nuovissima autostrada Firenze-Mare. I lavori iniziarono nella primavera del 1939 ma furono rallentati per l'ingresso dell'Italia nella seconda guerra mondiale (1940) e definitivamente sospesi nel febbraio 1944.\nDurante la guerra e subito dopo i pochi edifici che erano stati costruiti furono occupati dagli sfollati e, passata l'emergenza, il comune di Firenze, all'epoca amministrato da Giorgio La Pira, decise di riprendere la costruzione della struttura ma con un nuovo progetto pi\u00f9 ampio (1955-1958), opera dell'ingegnere Giulio Cesare Lensi Orlandi, autore anche del progetto dell'epoca fascista, in quanto tecnico comunale. All'inizio del 1956 i lavori del primo lotto vengono affidati all'impresa di Flavio Callisto Pontello. Il Mercato ortofrutticolo fu inaugurato il 18 settembre 1960 alla presenza dell'allora Presidente del Consiglio Amintore Fanfani.\nNegli anni immediatamente successivi al 1980, l'importanza del mercato increment\u00f2 con l'istituzione del centro alimentare polivalente \"Mercafir\".\nArchitettura.\nIl complesso fu progettato per essere dotato di particolari strutture con caratteristiche stilistiche innovative per l'epoca, realizzate dopo lo studio dei grandi mercati degli Stati Uniti e del Nordeuropa. Il padiglione centrale dispone di una tettoia, chiamata \"Tettoia dei Produttori\", che copre una superficie di circa 9.000 m\u00b2 che lascia passare la luce, ma non i raggi solari, al fine di poter proteggere i produttori agricoli e i venditori dalla forte insolazione estiva.\nLe \"Pensiline gemelle\", oggi distrutte insieme al \"Padiglione dei produttori locali\", erano destinate alla copertura delle attivit\u00e0 di carico e scarico sugli automezzi e i convogli ferroviari provenienti dalla vicina stazione di Firenze Rifredi e furono realizzate in calcestruzzo pressato, con una struttura ad onde unica nel suo genere, avendo uno sbalzo di 13,25 metri e uno spessore variabile da 5 a 30 centimetri ad incastro."}
{"id": "614029", "revid": "2060519", "url": "https://it.wikipedia.org/wiki?curid=614029", "title": "HMS Agincourt (1913)", "text": "La HMS \"Agincourt\", quarta nave da guerra britannica a portare questo nome, era una dreadnought della Royal Navy in servizio durante la prima guerra mondiale. La nave da guerra era stata in origine ordinata, con il nome \"Rio de Janeiro\", dalla marina brasiliana in seguito alla corsa al riarmo navale con il Cile e l'Argentina.\nServizio.\nIl progetto era estremamente ambizioso in quanto era la dreadnought pi\u00f9 grande e con il maggior numero di cannoni di grande calibro mai pensata fino ad allora. Le sue 7 torri binate per un totale di 14 pezzi da 305/45mm davano alla nave un numero di pezzi che non fu mai eguagliato. Impostata nel settembre 1911 presso i cantieri Armstrong. La crisi economica dello stesso anno ed il migliorare delle relazioni diplomatiche con l'Argentina ed il Cile spinsero il governo brasiliano a vendere la nave. Vendita che riusc\u00ec nel gennaio del 1914 quando l'Impero Ottomano, desideroso di creare una flotta moderna, decise di acquistare la \"Rio de Janeiro\" per \u00a32,725,000 e la ribattezz\u00f2 \"Sultan Osman I\". Il nuovo padrone non ordin\u00f2 nessuna modifica degna di nota tranne che per l'arredamento. Questo era estremamente lussuoso, tanto che l'equipaggio soprannomin\u00f2 la nave \u00abgin house\u00bb (termine colloquiale per indicare le case chiuse che avevano arredamenti orientaleggianti).\nLo scoppio della prima guerra mondiale indusse l'Ammiragliato, diretto da Winston Churchill, a porre una sorta di ultimatum alla Turchia: la Royal Navy avrebbe requisito la nave per la durata delle ostilit\u00e0 e pagato un indennizzo alla fine della guerra alla Turchia a patto che restasse neutrale. La Turchia rifiut\u00f2 sdegnata e questa mossa la spinse sempre pi\u00f9 in campo tedesco. Il 1\u00ba agosto un distaccamento degli Sherwood Foresters prese possesso della nave ed il giorno dopo il capitano Nicholson iss\u00f2 la White Ensign e la nave fu rinominata HMS \"Agincourt\". Dopo un periodo di acclimatamento, la nave raggiunse la \"Grand Fleet\" il 7 settembre 1914 ed entr\u00f2 a far parte del \u00abQuarto squadrone da battaglia\u00bb (\"Fourth Battle Squadron\"). Poco prima della battaglia dello Jutland fu trasferita al \u00abPrimo squadrone da battaglia\u00bb.\nLa lunghezza della nave e l'enorme numero di cannoni da 305 aveva sempre causato enorme scetticismo nella Royal Navy sull'abilit\u00e0 della nave di far fuoco di bordata (con tutti i cannoni contemporaneamente) senza avere danni strutturali; questi dubbi furono fugati durante la battaglia dello Jutland, durante la quale la nave spar\u00f2 144 colpi di cui 84 su fuoco di bordata mettendo a tacere i suoi detrattori. Durante questa battaglia, l'unica che la vide impiegata, la nave non riport\u00f2 danni ed il suo equipaggio non riport\u00f2 n\u00e9 morti n\u00e9 feriti.\nNel 1918 entr\u00f2 a far parte del \u00abSecondo squadrone da battaglia\u00bb e partecip\u00f2 alla scorta della Kaiserliche Marine a Scapa Flow. Nel 1919 fu decommissionata per essere poi ricommissionata lo stesso anno come nave sperimentale. In seguito a lavori nel 1920 perse 5 delle sue 7 torri binate e fu definitivamente radiata nel 1921 e venduta il 19 dicembre 1922 per la demolizione.\nArmamento.\nL'armamento principale era composto da cannoni da 305/45mm Mk X, sviluppati dalla Elswick come armamento esclusivo per queste navi, con tanto di torri appositamente studiate, sempre dalla stessa ditta.\nLa massa del cannone Mk X, 45 calibri, era di circa 57.000\u00a0kg senza culatta, mentre il peso delle torri binate era di 460 tonnellate. Le torri binate erano 7: 2 a prua (con la seconda sopraelevata), 2 a mezzanave e 3 a poppa (con la centrale sopraelevata). Non sorprendentemente, queste torri, tutte lungo la linea di mezzeria della nave (con cannoni da 13,5+ metri) richiedevano uno scafo di una lunghezza mai raggiunta prima da una nave da battaglia . Non sorprender\u00e0 nemmeno che le torri, un piccolo universo a s\u00e9 nella struttura delle navi dell'epoca, anzich\u00e9 i soliti nomi tipo A, B (prua), X e Y (poppa), si chiamavano come i giorni della settimana, da Monday a Sunday.\nL'armamento secondario era composto da 20 pezzi in casamatta da 152mm, 10 pezzi da 76\u00a0mm ed una batteria antiaerea binaria da 76mm. Inoltre la nave disponeva di tre tubi lanciasiluri da 533mm."}
{"id": "614030", "revid": "44876", "url": "https://it.wikipedia.org/wiki?curid=614030", "title": "Campionato Interregionale 1987-1988", "text": "Il Campionato Interregionale 1987-1988 fu la 40\u00aa edizione del campionato di categoria e il V livello del calcio italiano.\nGirone A.\nLa Levante \"C\" Pegliese \u00e8 una compagine di Genova.\nClassifica finale.\nLegenda:\nRegolamento:\nNote:\nGirone B.\nLa Castanese \u00e8 una rappresentativa della citt\u00e0 di Castano Primo.Il Mottese \u00e8 una rappresentativa della citt\u00e0 di Motta Visconti.\nClassifica finale.\nLegenda:\nRegolamento:\nNote:\nGirone C.\nLa Nova Gens \u00e8 una rappresentativa della citt\u00e0 di Noventa Vicentina.\nClassifica finale.\nLegenda:\nRegolamento:\nNote:\nGirone D.\nLa GE.ME.AZ. San Polo \u00e8 una compagine di San Polo di Piave.\nClassifica finale.\nLegenda:\nRegolamento:\nNote:\nGirone E.\nIl F.C. San Lazzaro \u00e8 una rappresentativa della citt\u00e0 di San Lazzaro di Savena.La Virtus Roteglia \u00e8 una rappresentativa della citt\u00e0 di Castellarano.Il Bozzano \u00e8 una rappresentativa della citt\u00e0 di Massarosa.\nClassifica finale.\nLegenda:\nRegolamento:\nNote:\nGirone F.\nLa Big Blu Castellina \u00e8 una rappresentativa della citt\u00e0 di Castellina in Chianti.Il Tiberis \u00e8 una rappresentativa della citt\u00e0 di Umbertide.L'Elettrocarbonium \u00e8 una rappresentativa della citt\u00e0 di Narni Scalo.La Cingolana \u00e8 una compagine della citt\u00e0 di Cingoli.Il Castelfrettese \u00e8 una rappresentativa della frazione di Castelferretti, nel comune di Falconara Marittima.\nClassifica finale.\nLegenda:\nRegolamento:\nNote:\nGirone G.\nIl Forio \u00e8 una rappresentativa della citt\u00e0 di Ischia.\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nNote:\nGirone I.\nLa Sanciprianese \u00e8 una rappresentativa della citt\u00e0 di San Cipriano d'Aversa.\nClassifica finale.\nLegenda:\nRegolamento:\nNote:\nGirone L.\nLa Sportiva Cariatese \u00e8 una rappresentativa della citt\u00e0 di Cariati.Il Forastiere \u00e8 una rappresentatica della citt\u00e0 di Senise.\nClassifica finale.\nLegenda:\nRegolamento:\nNote:\nGirone M.\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nAcireale e Juventina Gela terminarono il campionato a pari punti. Si tenne quindi uno spareggio promozione che vide i granat vincitrici dello scontro. Successivamente il giudice sportivo inflisse 5 punti di penalizzazione all'Acireale, rendendo difatti inefficace la vittoria nello spareggio.\nGirone N.\nIl San Marco \u00e8 una rappresentativa della citt\u00e0 di Cabras.Il Fersulcis \u00e8 una rappresentativa della citt\u00e0 di Iglesias.L'Ozierese \u00e8 una rappresentativa della citt\u00e0 di Ozieri.\nClassifica finale.\nLegenda:\nRegolamento:\nNote:\nTrofeo Jacinto.\nTra le 12 promosse alla categoria superiore si \u00e8 disputato il Trofeo Jacinto, vinto dal al suo primo titolo."}
{"id": "614034", "revid": "1494169", "url": "https://it.wikipedia.org/wiki?curid=614034", "title": "Rob Roy", "text": ""}
{"id": "614036", "revid": "633110", "url": "https://it.wikipedia.org/wiki?curid=614036", "title": "Napoli (disambigua)", "text": ""}
{"id": "614042", "revid": "767487", "url": "https://it.wikipedia.org/wiki?curid=614042", "title": "Addio mia concubina", "text": "Addio mia concubina (cinese semplificato: \u9738\u738b\u522b\u59ec, cinese tradizionale: \u9738\u738b\u5225\u59ec, pinyin: \"B\u00e0w\u00e1ng Bi\u00e9 J\u012b\") \u00e8 un film del 1993 diretto da Chen Kaige, tratto dall'omonimo romanzo di Lilian Lee, vincitore della Palma d'oro per il miglior film al 46\u00ba Festival di Cannes e candidato all'Oscar al miglior film straniero.Va detto che l'opera rappresentata dai protagonisti, \"Addio, mia concubina\" appartiene alla drammaturgia classica cinese, di cui costituisce uno dei testi pi\u00f9 conosciuti e significativi. Se nella tradizione i \"plots\" venivano tramandati oralmente e spesso rimaneggiati a soggetto, fu un famoso attore di ruolo 'dan' dell'Opera di Pechino, Mei Lanfang (1894-1961), a firmare il dramma nella sua forma originale.\nTrama.\nLa storia inizia nel 1924, quando Douzi, bambino figlio di una prostituta, viene lasciato dalla madre alla scuola di recitazione dell'Opera di Pechino, diretta dal maestro Guan. Qui, Douzi fa amicizia con Laizi e Shitou. L'allenamento \u00e8 molto duro e severo, e Douzi viene destinato ad interpretare ruoli femminili, cosa che si rivela non facile per il bambino. Douzi riesce comunque a dimostrare un grande talento nella recitazione. Questa notoriet\u00e0 per\u00f2 lo porter\u00e0 ad essere violentato da un vecchio signore a casa del quale si esibisce.\nShitou e Douzi crescono e diventano dei famosissimi attori dell'Opera di Pechino, recitando sempre insieme; Shitou assume il nome d'arte di Duan Xiaolou, mentre Douzi diventa Cheng Dieyi. La parte che li ha resi famosi e che interpretano \u00e8 \"Addio mia concubina\", in cui Xiaolou interpreta il re Xiang Yu, il cui esercito \u00e8 stato sconfitto dalle truppe Han e che si trova ora accerchiato da queste, e Dieyi la sua concubina Yu Ji che, pur di rimanergli fedele fino all'ultimo, si uccide con la spada del suo re.\nDieyi \u00e8 chiaramente innamorato di Xiaolou, ma il suo amore non gli viene corrisposto; anzi, quest'ultimo si sposa con la prostituta Juxian, scatenando una forte gelosia in Dieyi. Fra i tre personaggi si hanno quindi relazioni complesse, a volte di vicinanza, a volte di scontro, a seconda del contesto storico in cui si trovano. Devono fronteggiare prima l'arresto di Xiaolou da parte dei giapponesi, che intanto avevano invaso la Cina, in quanto si era rifiutato di recitare davanti a loro; Dieyi riesce a farlo liberare esibendosi per gli invasori.\nRipristinata la Repubblica sotto il Kuomintang, Dieyi dovr\u00e0 rispondere delle accuse di tradimento proprio per quell'esibizione, accusa che porter\u00e0 alla sua condanna; comunque, nel 1949 Pechino viene conquistata dal Partito Comunista Cinese (che nello stesso anno assume il potere in Cina) e Dieyi viene liberato. La relativa calma che si viene ad instaurare dura poco: l'amante di Dieyi (un nobile) viene giustiziato ed, inoltre, il nuovo regime \u00e8 ostile rispetto alla forma d'arte interpretata dai due attori per motivi ideologici, e Dieyi viene allontanato dalla compagnia teatrale.\nAncora pi\u00f9 drammatici sono gli avvenimenti della Grande rivoluzione culturale nel 1966, quando l'intera compagnia teatrale, compresi Dieyi e Xiaolou, vengono derisi e processati pubblicamente dalle Guardie Rosse; spinti l'uno contro l'altro, si tradiranno a vicenda e Xiaolou ripudier\u00e0 Juxian, portandola al suicidio. L'ultima scena avviene a seguito della liberazione di Dieyi e Xiaolou nel 1976; recatisi in un teatro buio e con un solo spettatore di cui si sente solo la voce, interpreteranno per l'ultima volta \"Addio mia concubina\". Proprio come nella storia raccontata, in un momento in cui il re-Xiaolou \u00e8 distratto, la concubina-Dieyi gli sfila la spada e si uccide veramente tagliandosi la gola.\nDifferenze rispetto al libro.\nLa scena finale del film, di forte impatto emotivo, non corrisponde a quella raccontata nel libro, in cui Dieyi e Xiaolou, all'inizio degli anni '80, si ritrovano in una sauna ed, immersi nella vasca, recitano \"Addio mia concubina\" per l'ultima volta (ma ovviamente senza i costumi tradizionali; Dieyi quindi non si uccide).\nAltra differenze rispetto al libro sono:\nEdizione italiana.\nL'edizione italiana \u00e8 stata curata dalla Bibi.it, i dialoghi italiani e la direzione del doppiaggio sono di Gianni Galassi."}
{"id": "614045", "revid": "671029", "url": "https://it.wikipedia.org/wiki?curid=614045", "title": "Le Piagge", "text": "Le Piagge \u00e8 un moderno quartiere della frazione di Brozzi, che sorge nella periferia ovest di Firenze, nella zona compresa tra via Pistoiese, il fiume Arno, il vecchio cimitero di Peretola ed il confine comunale con Campi Bisenzio, comprendendo una buona parte del territorio del soppresso comune di Brozzi.\nStoria.\nIl primo progetto di espansione edilizia nella zona, un tempo celeberrima per le coltivazioni di cocomeri e meloni (colture adatte alla natura sabbiosa dei terreni), risale al piano regolatore fiorentino del 1962, che prevedeva un quartiere modello per circa 14.000 residenti, in buona parte da trasferire dai vicini vecchi borghi di Peretola, Brozzi, Quaracchi e Petriolo, allora in stato di abbandono e in pessime condizioni abitative. Il piano edilizio era ambizioso dal punto di vista delle infrastrutture viarie (erano previsti due ponti sull'Arno per collegarsi alla zona di Ugnano ed una strada parallela a via Pistoiese da ottenere con la copertura del Fosso Macinante) e dei servizi (scuole, impianti sportivi e sanitari e persino due chiese).\nIl progetto fu per\u00f2 vanificato da due imprevisti che l'amministrazione comunale non seppe o volle affrontare: da una parte la continua attivit\u00e0 di escavazione della rena con draghe, che allora divenne imponente a causa della richiesta di materiale in pieno boom edilizio e che rese inedificabile buona parte dell'area (vi spuntarono persino dei laghetti); dall'altra le acquisizioni di terreni da parte di soggetti terzi che li destinarono ad usi propri. Nel frattempo il progetto aveva perso interesse dopo che i vecchi quartieri a nord della via Pistoiese erano stati risanati in larga parte dopo i danni dell'alluvione.\nLa zona delle Piagge ritorn\u00f2 di attualit\u00e0 agli inizi degli anni Ottanta, quando il comune di Firenze (ed in parte quelli limitrofi) si trovarono ad affrontare un'emergenza abitativa improvvisa, che cercarono di risolvere in parte usufruendo del cosiddetto \"\"Piano Andreatta\" per l'edilizia popolare. La frettolosa lottizzazione diede come risultato un quartiere avulso da quelli storici vicini, di dubbio gusto estetico (alcuni condomini sono comunemente chiamati \"le navi\" per la loro inconsueta forma), dalla viabilit\u00e0 anomala e senza servizi di alcun tipo.\nL'\"emergenza Piagge\".\nIl nuovo quartiere balz\u00f2 presto agli onori delle cronache cittadine per alcuni fenomeni di criminalit\u00e0 e di emergenza sociale; era presente un forte spaccio di sostanze stupefacenti, non erano rari casi di cronaca nera ed era presente una forte conflittualit\u00e0, soprattutto a livello giovanile, tra i nuovi quartieri e quelli a nord di via Pistoiese (\"Brozzi Vecchio\"). Alcuni cittadini, stanchi della situazione di abbandono e di trascuratezza da parte dell'amministrazione fiorentina, arrivarono a proporre di trasferire la zona delle Piagge al comune di Campi Bisenzio.\nIl comune si decise ad affrontare la cosiddetta \"emergenza Piagge\"\" solo negli anni Novanta, anche per la spinta della popolazione residente, soprattutto giovane, che aveva trovato una guida un po' inconsueta ma valida in un giovane parroco di strada, Don Alessandro Santoro, fondatore della comunit\u00e0 cristiana di base Le Piagge di Firenze, studioso ed esperto di Don Milani, poi rimosso dalla Curia il 26 ottobre 2009 e reintegrato alle Piagge sei mesi dopo.\nDa allora, anche se i problemi derivati da una cattiva gestazione del quartiere non sono stati tutti eliminati, la qualit\u00e0 delle Piagge \u00e8 notevolmente migliorata con il ridimensionamento della criminalit\u00e0, la costruzione di diversi servizi sociali ed assistenziali, la nascita di un grande centro commerciale, la realizzazione di una stazione ferroviaria e le attivit\u00e0 socio-culturali svolte dalla comunit\u00e0 di base di Don Santoro. In particolare ricordiamo i progetti della Comunit\u00e0 delle Piagge come il Fondo etico e sociale, un progetto di microcredito di prossimit\u00e0, e il periodico l'Altracitt\u00e0 - giornale della periferia. Buon'ultima, come iniziativa rivolta al sociale, l'istituzione da parte del ViperClub di una serie di laboratori informatici rivolti agli abitanti del quartiere fra cui un Laboratorio di Narrativa Territoriale Multimediale."}
{"id": "614047", "revid": "1360634", "url": "https://it.wikipedia.org/wiki?curid=614047", "title": "Steppenwolf (gruppo musicale)", "text": "Gli Steppenwolf sono un gruppo musicale rock canadese/statunitense fondato nel 1967 e tuttora in attivit\u00e0. Hanno realizzato 28 album e alcuni brani considerati pietre miliari del rock, come \"Born to Be Wild\" (alle cui parole si fa risalire l'origine dell'espressione \"heavy metal\") e \"Magic Carpet Ride\". Il loro stile contamina elementi di blues, country, rock psichedelico, heavy metal e hard rock; insieme ai Grateful Dead, sono fra i gruppi pi\u00f9 rappresentativi della stagione della contestazione hippie. Il nome del gruppo \u00e8 un riferimento al romanzo di Hermann Hesse \"Il lupo della steppa\" (\"Der Steppenwolf\", 1928); di origini tedesche \u00e8 infatti il fondatore del gruppo, John Kay.\nStoria.\nOrigini.\nGli Steppenwolf nacquero alla fine degli anni sessanta a Toronto, citt\u00e0 dove il fondatore del gruppo, John Kay (nato in Germania il 2 aprile 1944, vero nome Joachim Fritz Krauledat) si era trasferito come immigrato nel 1958. Kay aveva precedentemente militato nel gruppo blues The Sparrows, con cui aveva ottenuto una certa fama a livello locale, esibendosi regolarmente nei locali di Yorkville, quartiere di Toronto.\nNel 1967, Kay fond\u00f2 un nuovo gruppo e si trasfer\u00ec a San Francisco. La formazione di Kay inizi\u00f2 a esplorare stili musicali pi\u00f9 rock, contaminando blues, rock psichedelico, folk e country. Furono notati dall'etichetta discografica Dunhill e affiancati dal produttore Gabriel Mekler, che convinse Kay a provare soluzioni musicali pi\u00f9 aggressive. Il gruppo inizi\u00f2 cos\u00ec a spostarsi gradualmente verso l'hard rock, in alcuni casi arrivando ad anticipare i suoni e i ritmi dell'heavy metal. Fu in questo periodo che venne scelto il nome di \"Steppenwolf\". La formazione originaria comprendeva Kay alla voce, alla chitarra ritmica e all'armonica a bocca, Jerry Edmonton alla batteria, Michael Monarch alla chitarra solista, Goldy McJohn alle tastiere e Rushton Moreve al basso.\nIl successo.\nGli Steppenwolf salirono alla ribalta internazionale con l'enorme successo del loro terzo singolo, \"Born to Be Wild\", e dell'album di debutto \"Steppenwolf\" (1968). \"Born to Be Wild\" e un altro brano dell'album, \"The Pusher\" (scritto da Hoyt Axton), divennero ancora pi\u00f9 celebri nel 1969, come parte della colonna sonora del \"cult movie\" \"Easy Rider\". \"Born to Be Wild\" viene considerato una pietra miliare della storia dell'hard &amp; heavy; secondo una teoria largamente accreditata, la stessa espressione \"heavy metal\" deriverebbe proprio da un verso di questo brano:\nGli album successivi confermarono il successo del gruppo; sia il singolo \"Magic Carpet Ride\" (da \"Steppenwolf the Second\", 1968) che \"Rock Me\" (da \"At Your Birthday Party\", 1969) raggiunsero i primi posti delle classifiche negli Stati Uniti e in diversi altri paesi. L'album dal vivo \"Steppenwolf Live\" (1970) viene considerato da molti fan l'apice di questo periodo d'oro del gruppo. \"Monster\" (1969) e \"Steppenwolf 7\" (1970), ricchi di contenuti politici (la \"title track\" di \"Monster\", in particolare, \u00e8 un attacco diretto al \"mostro\" Richard Nixon), sono estremamente rappresentativi del clima di contestazione e del movimento hippie negli Stati Uniti a cavallo fra gli anni sessanta e settanta.\nScioglimento e riunione.\nDopo la pubblicazione di \"For Ladies Only\" (1971), un altro \"concept album\" politico, il gruppo si sciolse. Kay intraprese una carriera solista, meno fortunata; ottenne un discreto successo solo con il singolo del 1972 \"I'm Movin' On\", dall'album \"Forgotten Songs and Unsung Heroes\". Nel 1974, il gruppo torn\u00f2 a unirsi, realizzando l'album \"Slow Flux\", anche in questo caso con un successo solo modesto (con il singolo \"Straight Shooting Woman\"). Dopo un nuovo scioglimento (1976), il gruppo si riun\u00ec senza Kay, dedicandosi soprattutto alle esibizioni dal vivo (nel 1979 realizzarono un album mai pubblicato, \"Night of the Wolf\"). L'esclusione di Kay da un progetto col nome \"Steppenwolf\" caus\u00f2 dispute legali. Kay si convinse che \"i nuovi Steppenwolf\" stessero danneggiando l'immagine del gruppo e reag\u00ec dando vita a un tour personale con il nome \"John Kay and Steppenwolf\". Con questa formazione, Kay si \u00e8 esibito fino al 2013, soprattutto in Canada e negli Stati Uniti. \nStile musicale.\nLa formazione nacque dal dissolvimento degli Sparrows, un gruppo canadese che si ispirava al genere blues. Ad essi si era unito nel 1965 il cantante e chitarrista John Kay, proveniente dagli ambienti del folk rock californiano. Nonostante l\u2019eterogeneit\u00e0 del retroterra musicale dei membri, e toccando solo di sfuggita le tendenze alla psichedelia in voga in quel periodo, il gruppo ribattezzato con un nuovo nome esord\u00ec sfoderando con molta grinta uno stile decisamente hard rock, e fra gli anni 1968-71 propose album in studio e dal vivo di buon livello e diversi singoli di larga popolarit\u00e0, due dei quali, \"Born to Be Wild\" e \"The Pusher\", entrarono a far parte della colonna sonora del film \"Easy Rider\" e contribuirono alla notoriet\u00e0 del gruppo. Gli Steppenwolf, trascinanti nei concerti dal vivo in cui mescolavano potenza di contributi strumentali e testi irriverenti, con il brano \"Rock Me\" oltrepassarono gli schemi dell\u2019hard rock per approdare a uno stile che funse da precursore del genere heavy metal."}
{"id": "614051", "revid": "599013", "url": "https://it.wikipedia.org/wiki?curid=614051", "title": "Rachide", "text": ""}
{"id": "614052", "revid": "767487", "url": "https://it.wikipedia.org/wiki?curid=614052", "title": "Bellifreschi", "text": "Bellifreschi \u00e8 un film del 1987, scritto e diretto da Enrico Oldoini.\nIl film si potrebbe quasi definire un remake di \"A qualcuno piace caldo\"; molti sono infatti i riferimenti nella trama legati alla commedia americana con Marilyn Monroe, Tony Curtis e Jack Lemmon. Tra l'altro, lo stesso viene guardato dai protagonisti in videocassetta nella villa del miliardario Santamaria.\nTrama.\nTom e Jerry sono due sfortunati cantanti jazz che sognano la gloria ed il mondo dello spettacolo ma non riescono a trovare un ingaggio. Sbarcano negli Stati Uniti per arrivare a un famoso attore conosciuto a Roma e che ha firmato un tovagliolo spacciandolo per contratto. Per far rispettare il contratto si intrufolano nella villa dell'attore e si ritrovano per le mani un mitra. Per sbaglio premono il grilletto ferendolo gravemente e diventando quindi delinquenti ricercati in tutta l'America.\nA questo punto Tom e Jerry sono ricercati in tutti gli Stati Uniti e l'unico modo per scampare alle autorit\u00e0 \u00e8 travestirsi da donne; dopo mille peripezie (tra cui una finta tresca amorosa tra Tom e Frank Santamaria, data la sua enorme somiglianza con la madre) vengono scoperti e arrestati.\nPortati nella villa dell'attore per ricostruire il fatto, viene fornito loro un mitra di prova per mostrare gli avvenimenti che dettarono l'inizio delle loro peripezie. Questi, accidentalmente, premono nuovamente il grilletto uccidendo tutte le trecento persone, compreso il procuratore e tutta la polizia presente, che si trovavano l\u00ec con loro. I due scappano di nuovo e dopo dieci anni si rincontrano in Messico, ormai con una nuova identit\u00e0 e una nuova vita.\nProduzione.\nIl film \u00e8 stato girato a Roma in una villa dell'Olgiata gi\u00e0 location di numerosi film, a Villa Colli a Grottaferrata (RM), a Pomezia (RM) e alcune scene negli Stati Uniti."}
{"id": "614061", "revid": "446353", "url": "https://it.wikipedia.org/wiki?curid=614061", "title": "Gianbernardino Scotti", "text": "Biografia.\nNel 1525 fu tra i primi ad entrare nell'appena fondato ordine dei Chierici regolari Teatini.\nPapa Paolo IV lo elev\u00f2 al rango di cardinale presbitero del titolo di San Matteo in Merulana nel concistoro del 20 dicembre 1555. Lo stesso giorno lo elesse anche arcivescovo di Trani e, il 9 agosto 1559, lo trasfer\u00ec alla sede vescovile di Piacenza.\nImpossibilitato a partecipare al conclave del 1565-1566, che elesse papa Pio V, dal nuovo papa fu nominato membro della Sacra Inquisizione e fu incaricato in particolare degli affari dei greci e delle chiese orientali.\nMor\u00ec l'11 dicembre 1568 e fu sepolto nella basilica di San Paolo fuori le mura.\nSuccessione apostolica.\nLa successione apostolica \u00e8:"}
{"id": "614063", "revid": "287204", "url": "https://it.wikipedia.org/wiki?curid=614063", "title": "Pietro Acciarito", "text": "Biografia.\nInfanzia e formazione.\nPietro Acciarito nacque da una famiglia di umili condizioni. Il padre, Camillo, lavorava come portiere e andava orgoglioso di condividere con Umberto I la data di nascita e di aver conferito al proprio figlio, quale secondo nome, quello del sovrano. Il giovane Pietro non ebbe l'opportunit\u00e0 di perseguire gli studi, ma divenuto fabbro arriv\u00f2 a condurre una propria piccola officina.\nSebbene non fosse iscritto a nessun gruppo politico, Acciarito inizi\u00f2 a divenire noto per le sue idee radicali, derivanti da un manifesto sentimento ostile sviluppato nei confronti delle classi dominanti, idee delle quali non faceva mistero e che anzi proclamava volentieri e a gran voce. Al di l\u00e0 delle sue idee politiche, per altro all'epoca molto diffuse tra le classi popolari, secondo alcuni resoconti il fabbro estremista presentava sintomi compatibili con la sindrome depressiva. Non desta pertanto stupore l'esordio del resoconto, poi ricostruito, delle sue ultime giornate da uomo libero.\nL'attentato.\nIl 20 aprile 1897 Acciarito chiuse la propria officina di fabbro e si rec\u00f2 dal padre, salutandolo ed informandolo che sarebbe stata l'ultima volta che si sarebbero visti. Il padre gli chiese allora se stesse sul punto di emigrare o di suicidarsi. Il figlio rispose che lo avrebbe scoperto presto e che si sarebbe recato all'ippodromo.\nConsapevole delle idee del figlio, e del fatto che il 22 aprile Umberto I avrebbe presenziato alle corse ippiche sull'Appia, organizzate in occasione del 29\u00ba anniversario del suo matrimonio con la regina Margherita, il padre si rec\u00f2 presso la Polizia e avvis\u00f2 di stare pronti a fronteggiare un attentato al re in quella occasione.\nCi\u00f2 nonostante, Pietro Acciarito, mescolatosi il 22 tra la folla che salutava l'arrivo del sovrano presso l'ippodromo, riusc\u00ec ad avvicinarsi armato di coltello alla vettura reale. Re Umberto, notata tempestivamente l'arma impugnata, fu in grado di schivare con facilit\u00e0 il tentativo dell'anarchico di sferrargli un colpo e rimase illeso.\nEssendo appena riuscito a graffiare la carrozza che recava il sovrano, Acciarito si allontan\u00f2 con calma e, nella confusione seguita al suo gesto, fu fermato solo dopo ch'ebbe percorso circa 50 metri.\nIl re, non volendo apparire scosso dall'evento, assistette alle corse come da programma.\nProcesso e condanna.\nNell'immediatezza dell'arresto fu chiesta ad Acciarito la ragione del suo gesto. Il fabbro rispose polemicamente che fu mosso dalla miseria in cui versava il popolo, mentre di contro venivano usati milioni per sostenere la campagna d'Africa.\nPi\u00f9 tardi Acciarito fu sottoposto dalla Polizia a duri interrogatori e a torture nella convinzione di poter cos\u00ec costringerlo a svelare un supposto complotto e i nomi delle altre persone in esso coinvolte.\nParallelamente furono condotte indagini tra i conoscenti del fabbro di Artena, e fu arrestato un suo amico, tale Romeo Frezzi, semplicemente perch\u00e9 nella sua casa fu trovata una fotografia di Acciarito.\nL'attentato fallito fu inoltre impiegato come pretesto per arresti arbitrari di esponenti socialisti, anarchici e repubblicani.\nFrezzi fu a sua volta torturato e mor\u00ec al terzo giorno d'interrogatorio.\nLa prima versione della sua morte volle che Frezzi si fosse suicidato battendo ripetutamente il capo contro il muro della propria cella. Tale versione fu tuttavia rapidamente sottoposta a verifica e risult\u00f2 poco credibile. Venne pertanto condotta una nuova indagine, che si concluse individuando la causa della morte in un ictus.\nAnche questa versione dei fatti, per\u00f2, fu oggetto di dispute e le autorit\u00e0 furono costrette ad intraprendere una terza indagine, la quale concluse che Frezzi si era suicidato lanciandosi da un'altezza di sei metri.\nLe vicende legate alla morte di Frezzi suscitarono clamorose proteste popolari di massa contro la brutalit\u00e0 poliziesca. Per conseguenza, i funzionari responsabili della custodia in carcere e degli interrogatori della vittima furono presto trasferiti ad altro incarico.\nPi\u00f9 tardi emerse anche che la Polizia aveva creato una falsa lettera, suppostamente scritta dalla fidanzata di Acciarito, nella quale la ragazza lo informava di essere incinta. Sulla base di questa falsa suggestione, la Polizia tent\u00f2 di strappare al mancato attentatore di re Umberto i nomi dei suoi supposti complici, promettendogli, in cambio, di liberarlo presto e consentirgli di potersi ricongiungere alla sua donna.\nSoggiacendo a tale falsa lusinga, Acciarito fece i nomi di cinque persone che furono immediatamente tratte in arresto.\nDurante lo svolgimento del processo, tuttavia, i cinque supposti cospiratori furono riconosciuti innocenti, mentre emerse che il loro arresto era dovuto solo ad una confessione estorta con inganno e violenza. Acciarito fu riconosciuto colpevole di tentato regicidio e condannato all'ergastolo. Ascoltata la sentenza egli grid\u00f2: \nTenuto in rigoroso isolamento, come gi\u00e0 accaduto nel caso del precedente autore di un fallito attentato a re Umberto, Giovanni Passannante, Acciarito scivol\u00f2 nella follia. Riconosciuto malato di mente, fu trasferito presso lo stesso manicomio criminale ove aveva finito i suoi giorni il suo precursore.\nAlla sua morte Acciarito fu sottoposto ad autopsia da parte degli stessi eugenetisti, della scuola lombrosiana che avevano esaminato il corpo di Passannante, i quali conclusero che la forma del cranio dell'ex fabbro rivelava la sua \"predisposizione all'assassinio\"."}
{"id": "614064", "revid": "34222", "url": "https://it.wikipedia.org/wiki?curid=614064", "title": "Pietro Acciariti", "text": ""}
{"id": "614068", "revid": "1935652", "url": "https://it.wikipedia.org/wiki?curid=614068", "title": "Diomede Carafa", "text": "Biografia.\nNacque ad Ariano (l'attuale Ariano Irpino) il 7 gennaio 1492.\nVescovo di Ariano dal 9 aprile 1511, istitu\u00ec la biblioteca diocesana nel 1540.\nPapa Paolo IV (suo zio) lo elev\u00f2 al rango di cardinale presbitero del titolo di San Martino ai Monti nel concistoro del 20 dicembre 1555.\nMor\u00ec il 12 agosto 1560 e fu sepolto nella basilica dei Santi Silvestro e Martino ai Monti."}
{"id": "614069", "revid": "95252", "url": "https://it.wikipedia.org/wiki?curid=614069", "title": "Edinburgh Gunners", "text": ""}
{"id": "614074", "revid": "287204", "url": "https://it.wikipedia.org/wiki?curid=614074", "title": "Gerald Ciolek", "text": "Carriera.\nDebutta nel 2005 con una piccola squadra Continental tedesca, la AKUD-Arnolds Sicherheit, e stupisce tutti gli addetti ai lavori per la vittoria nella prova in linea open dei campionati tedeschi su strada, un successo ottenuto a soli 18 anni e precedendo atleti molto pi\u00f9 quotati come Robert F\u00f6rster ed Erik Zabel. Nella stessa stagione si aggiudica anche una tappa al Mainfranken-Tour, sempre in Germania.\nPassa professionista nel 2006 con il Team Wiesenhof-AKUD. Anche quell'anno, pur vincendo una tappa allo Istrian Spring Trophy in Croazia, ottiene in patria i principali successi: si aggiudica infatti il Rund um die N\u00fcrnberger Altstadt e una tappa al Deutschland Tour, ed \u00e8 secondo al Rund um den Henninger-Turm. In agosto partecipa alla Vattenfall Cyclassics, corsa UCI ProTour, e nella volata finale, vinta da \u00d3scar Freire, coglie un brillante quinto posto; in settembre, grazie ai regolamenti che lo consentono, partecipa alla prova in linea dei campionati del mondo di Salisburgo nella categoria Under-23, riuscendo a vincere la maglia iridata in uno sprint a ranghi ridotti. Nel 2007 si trasferisce al T-Mobile Team, il principale team ciclistico tedesco. Ottiene numerosi successi, tra cui due tappe al Giro d'Austria e, in agosto, tre frazioni al Deutschland Tour, battendo Erik Zabel, Paolo Bettini e Danilo Napolitano. L'anno dopo debutta al Tour de France: \u00e8 secondo nell'ottava e nella ventunesima frazione, battuto rispettivamente dal compagno di squadra Mark Cavendish e da Gert Steegmans, e terzo in altre due tappe. Si aggiudica inoltre un'ulteriore tappa al Deutschland Tour.\nNel 2009 passa al Team Milram e \"battezza\" il cambio di divisa con una vittoria al Trofeo Calvia, prova del Challenge de Mallorca. Si classifica quindi terzo nella graduatoria a punti del Tour de France; dopo il terzo posto alla Vattenfall Cyclassics vince, nei Paesi Bassi, la seconda tappa della Vuelta a Espa\u00f1a. All'inizio del 2010, al Tour of Qatar, \u00e8 vittima di un grave infortunio (frattura a scafoide e clavicola con separazione acromion-claveare) che lo tiene lontano dalle corse per diversi mesi. Al ritorno alle corse vince comunque una frazione al Giro di Baviera ed \u00e8 secondo nella tappa di Montargis, preceduto da Cavendish, al Tour de France. Nel 2011 si trasferisce alla Quickstep, ma non coglie successi (\u00e8 secondo alla Vattenfall Cyclassics, battuto da Edvald Boasson Hagen): torna alla vittoria all'inizio del 2012 facendo sua una tappa alla Volta ao Algarve in Portogallo.\nNel 2013 passa alla MTN-Qhubeka, formazione Professional Continental sudafricana. Il 17 marzo dello stesso anno coglie il suo successo pi\u00f9 prestigioso: vince infatti la Milano-Sanremo, una delle cinque \"classiche monumento\", battendo Peter Sagan e Fabian Cancellara in una volata ristretta. Nell'edizione successiva della \"Classicissima\" arriva allo sprint finale coi migliori, ma non riesce a ripetersi e chiude nono, abdicando da campione in carica dopo una buona prova. Nel 2016 cambia squadra, trasferendosi al team St\u00f6lting Service Group.\nA fine gennaio 2017, non avendo trovato una squadra a cui accasarsi, annuncia il ritiro dall'attivit\u00e0 agonistica."}
{"id": "614077", "revid": "43530", "url": "https://it.wikipedia.org/wiki?curid=614077", "title": "Catti-brie", "text": ""}
{"id": "614078", "revid": "533647", "url": "https://it.wikipedia.org/wiki?curid=614078", "title": "Jean Suau", "text": "A motivo del luogo di nascita e per italianizzazione o latinizzazione del nome fu detto anche Giovanni Reumano, o Suard, o Johannes Suavius.\nBiografia.\nPapa Paolo IV lo elev\u00f2 al rango di cardinale-presbitero del titolo di San Giovanni a Porta Latina nel concistoro del 20 dicembre 1555: lo stesso giorno lo elesse vescovo di Mirepoix; in seguito opt\u00f2 per il titolo di Santa Prisca.\nMor\u00ec il 29 aprile 1566 e fu sepolto nella chiesa di Santo Spirito in Sassia.\nSuccessione apostolica.\nLa successione apostolica \u00e8:"}
{"id": "614079", "revid": "6923", "url": "https://it.wikipedia.org/wiki?curid=614079", "title": "Johann Gropper", "text": "Biografia.\nNacque a Soest, in Vestfalia, ed il 7 novembre 1525 si addottor\u00f2 in \"utroque iure\" presso l'Universit\u00e0 di Colonia: arcidiacono della cattedrale di Colonia, partecip\u00f2 al Concilio di Trento in qualit\u00e0 di perito.\nPapa Paolo IV lo elev\u00f2 al rango di cardinale-diacono del titolo di Santa Lucia in Silice nel concistoro del 20 dicembre 1555.\nMor\u00ec il 13 marzo 1559 e fu sepolto nella chiesa di Santa Maria dell'Anima, ai piedi della tomba di papa Adriano VI (suo conterraneo)."}
{"id": "614080", "revid": "838137", "url": "https://it.wikipedia.org/wiki?curid=614080", "title": "Gianantonio Capizucchi", "text": "Biografia.\nNacque a Roma dai Capizucchi, una famiglia dell'antica aristocrazia, lo zio Paolo ricoprir\u00e0 importanti cariche durante i pontificati di Leone X, Adriano VI, Clemente VII e Paolo III.\nGiovannantonio si addottor\u00f2 \"in utroque iure\".\nNel 1539 venne nominato canonico del capitolo di San Giovanni in Laterano e fu referendario del Tribunale della Segnatura Apostolica ed auditore del Tribunale della Sacra Rota.\nPapa Paolo IV lo elev\u00f2 al rango di cardinale presbitero del titolo di San Pancrazio nel concistoro del 20 dicembre 1555. In seguito il pontefice lo elesse vescovo di Lodi (5 luglio 1557); pi\u00f9 tardi, Capizzuchi opt\u00f2 per il titolo di Santa Croce in Gerusalemme e poi per quello di San Clemente, nella cui chiesa a Roma \u00e8 sepolto.\nPartecip\u00f2 al conclave del 1559, che elesse papa Pio IV. Il Capizucchi era sostenitore del cardinal Pacheco ed ostile alla candidatura di Ercole Gonzaga, ma fu costretto ad assentarsi durante il mese di ottobre 1559 perch\u00e9 colpito da grave infermit\u00e0.\nGenealogia episcopale.\nLa genealogia episcopale \u00e8:"}
{"id": "614081", "revid": "486946", "url": "https://it.wikipedia.org/wiki?curid=614081", "title": "Giovanni Antonio Capizzuchi", "text": ""}
{"id": "614088", "revid": "1342115", "url": "https://it.wikipedia.org/wiki?curid=614088", "title": "Gianfranco Nappi", "text": "Biografia.\n\u00c8 eletto deputato per la prima volta nel 1987 con il Partito Comunista Italiano, dopo la svolta della Bolognina aderisce a Rifondazione Comunista.\nNel 1994 viene rieletto deputato per la XII legislatura nel collegio uninominale di Pomigliano d'Arco coi Progressisti, a Montecitorio fa parte del gruppo del PRC. A giugno 1995 abbandona il partito con la scissione del Movimento dei Comunisti Unitari, aderendo al Gruppo misto. Dal 1996 al 1998 dirige il settimanale del MCU, \"Aprile\".\nViene rieletto deputato nel 1996, per la XIII legislatura, con l'Ulivo nel collegio uninominale di Torre Annunziata. A Montecitorio fa parte del gruppo del PDS (e poi dei DS) ed \u00e8 membro della commissione Trasporti e Telecomunicazioni e della commissione bicamerale di controllo e vigilanza RAI.\nDal 1998 \u00e8 stato per due anni responsabile del dipartimento aree urbane e innovazione della direzione nazionale DS. Nel 1999 \u00e8 stato Presidente dell'Autonomia tematica dei DS sulle questioni dell'innovazione Network. \nRicandidato alle elezioni politiche del 2001 con l'Ulivo nel collegio uninominale di Torre Annunziata, viene sconfitto dall'esponente del centrodestra.\n\u00c8 poi stato segretario regionale dei Democratici di Sinistra in Campania e capo della segreteria del Presidente della Giunta Regionale della Campania Antonio Bassolino.\n\u00c8 autore di diverse pubblicazioni. Ha fondato la rivista bimestrale Infiniti Mondi"}
{"id": "614089", "revid": "287204", "url": "https://it.wikipedia.org/wiki?curid=614089", "title": "Robert F\u00f6rster", "text": "Carriera.\nPassa professionista nel 2001 nel piccolo team tedesco N\u00fcrnberger e gi\u00e0 al primo anno ottiene sei vittorie in corse sia dentro che fuori Germania. Nel 2002 ottiene due vittorie ma viene notato dalla Gerolsteiner, che decide cos\u00ec di ingaggiarlo a partire dalla stagione 2003. Con la nuova squadra ha finalmente l'opportunit\u00e0 di confrontarsi con i migliori velocisti in circolazione e nel mese di maggio prende parte per la prima volta anche al Giro d'Italia, dove dopo aver ottenuto qualche piazzamento si ritira. F\u00f6rster chiude la stagione con due vittorie e alcuni piazzamenti in tappe al Tour de Suisse, al Tour de Romandie e al Giro di Danimarca.\nIl 2004 gli regala una vittoria e qualche piazzamento e per la prima volta riesce a portare a termine il Giro d'Italia. Nel 2005 ancora una vittoria, il secondo posto nel campionato nazionale tedesco dietro all'emergente Gerald Ciolek e alcuni piazzamenti sia al Giro d'Italia che al Tour de France (prima partecipazione per lui in quest'ultima), corse che riesce entrambe a concludere.\nIl 2006 \u00e8 senza dubbio il suo anno migliore tra quelli finora disputati: vince 6 corse tra cui l'ultima tappa con arrivo a Milano al Giro d'Italia e la 15\u00aa tappa della Vuelta a Espa\u00f1a (sua prima partecipazione) con arrivo ad Almussafes, oltre a diversi buoni piazzamenti e numerose altre vittorie. Nel 2007 colleziona altri successi importanti come la 5\u00aa tappa del Giro d'Italia a Frascati e la 1\u00aa del Giro di Germania."}
{"id": "614090", "revid": "163270", "url": "https://it.wikipedia.org/wiki?curid=614090", "title": "BWV 1006", "text": ""}
{"id": "614092", "revid": "60344", "url": "https://it.wikipedia.org/wiki?curid=614092", "title": "BWV 1046", "text": ""}
{"id": "614097", "revid": "60344", "url": "https://it.wikipedia.org/wiki?curid=614097", "title": "BWV 1047", "text": ""}
{"id": "614099", "revid": "125162507", "url": "https://it.wikipedia.org/wiki?curid=614099", "title": "Mario Salieri", "text": "Biografia.\nLa fine degli anni settanta costituisce il trampolino di lancio della videoregistrazione domestica che, prima con la televisione a colori e poi con la diffusione del videoregistratore Betamax, si diffonde rapidamente. Proprio in quegli anni Mario Altieri accede nell'allora nascente mercato audiovisivo dedicandosi alla distribuzione clandestina di filmati pornografici. La sua attivit\u00e0 di produttore inizia nella prima met\u00e0 degli anni ottanta con la produzione di filmati amatoriali realizzati ad Amsterdam e destinati al mercato italiano.\nDopo una lunga gavetta nel 1984 costituisce a Napoli la societ\u00e0 \"999 Black &amp; Blue Productions\" con cui inizia ufficialmente il suo percorso nell'industria pornografica attraverso la produzione di quattro film intitolati: \"Napoli Sex\", \"Capri Vacation\", \"Remember\" e \"Violence\". I film sono realizzati ad Ischia nel 1985 con l'idea di sviluppare un prodotto d'impronta italiana in un'industria fino ad allora dominata da statunitensi e nordeuropei. Proprio in quella circostanza Altieri decide di sostituire il suo cognome con quello d'arte di Salieri, ispirato al celebre musicista italiano eterno rivale di Wolfgang Amadeus Mozart.\nDa quel momento inizia l'ascesa del regista partenopeo che raggiunger\u00e0 il suo culmine nella prima met\u00e0 degli anni novanta. Il grande successo internazionale dura fino al 2008, anno in cui il mercato dell'home video cede definitivamente il testimone ad internet. Salieri intuisce subito che per affrontare il nuovo mercato sono necessari cambiamenti radicali in termini di stile e di organizzazione e crea un network internet. Si trasferisce a Budapest e costituisce la societ\u00e0 \"Idea Trade Tre\" con cui produce e dirige una discreta quantit\u00e0 di scene tematiche. Sostituisce inoltre il suo classico stile di ripresa, costituito da inquadrature statiche sapientemente illuminate dallo storico e inseparabile direttore della fotografia Bruno De Sisti, con un taglio documentarista e dinamico che offre agli attori maggiore capacit\u00e0 d'azione. L'impronta artistica per\u00f2 resta intatta perch\u00e9 tutto \u00e8 sempre dominato dal rigore e dalla creativit\u00e0 di Salieri che alla pornografia predilige l'erotismo.\nSalieri \u00e8 anche legato a varie pornostar da lui contrattualizzate come Salieri Girls tra cui Selen, Joaly, Monica Roccaforte, Julia Taylor, Dalila, Joy Karin's, Sandrine Van Herpe, Luana Borgia, Michelle Wild, Bambola, Venere Bianca, Susanna Mori e Alexandra Stein. La carriera di Salieri \u00e8 legata a numerosi scandali, alcuni di proporzioni internazionali. Nel 1998 produce \"Il confessionale\", con la regia di Jenny Forte; il film \u00e8 realizzato quasi interamente nella chiesa di San Vincenzo di Gioia dei Marsi, il parroco dell'epoca aveva acconsentito a far girare le scene in quanto gli era stato riferito che si trattava di riprese di un matrimonio in un normale film: quando le autorit\u00e0 ecclesiastiche vengono a conoscenza dell'accaduto tramite alcune segnalazioni, intimano l'annullamento e la successiva riabilitazione di tutte le celebrazioni religiose effettuate in quella chiesa (matrimoni, battesimi, funerali) \nNel 2006 Salieri realizza una serie in tre puntate intitolata \"Salieri Football\": la fiction racconta della corruzione e del massiccio uso di farmaci dopanti nel mondo del calcio professionistico e si conclude con una sua intervista a Carlo Petrini, ex calciatore di serie A. Nel 2017 produce un remake della \"Ciociara\" ispirandosi al romanzo di Alberto Moravia e scatena l'ira di Emiliano Ciotti, presidente dell'associazione vittime delle marocchinate, con la conseguenza di un'interrogazione parlamentare e di svariate lettere di sdegno indirizzate al presidente del Consiglio, Paolo Gentiloni."}
{"id": "614100", "revid": "60344", "url": "https://it.wikipedia.org/wiki?curid=614100", "title": "BWV 1048", "text": ""}
{"id": "614101", "revid": "60344", "url": "https://it.wikipedia.org/wiki?curid=614101", "title": "BWV 1049", "text": ""}
{"id": "614102", "revid": "60344", "url": "https://it.wikipedia.org/wiki?curid=614102", "title": "BWV 1050", "text": ""}
{"id": "614104", "revid": "60344", "url": "https://it.wikipedia.org/wiki?curid=614104", "title": "BWV 1051", "text": ""}
{"id": "614105", "revid": "600229", "url": "https://it.wikipedia.org/wiki?curid=614105", "title": "BWV 1068", "text": ""}
{"id": "614106", "revid": "729019", "url": "https://it.wikipedia.org/wiki?curid=614106", "title": "Rambus", "text": "La Rambus Incorporated \u00e8 un'azienda informatica statunitense di semiconduttori e memorie fondata nel 1990.\nIl suo prodotto pi\u00f9 noto \u00e8 RDRAM (\"Rambus Dram\"), una memoria RAM ad alte prestazioni, commercializzata nel mercato dei personal computer a partire dal 1999 e adottata, in seguito ad un accordo commerciale, da Intel in modo esclusivo per la prima generazione di Pentium 4 con socket 423 (Willamette) fino al 2001. In seguito al \"divorzio\" con Rambus, Intel adott\u00f2 le memorie DIMM SDRAM (standard dell'epoca) e, successivamente, DDR SDRAM (evoluzione delle precedenti).\nLa fortuna delle RDRAM non fu duratura nel mercato personal computer a causa degli alti costi (i prezzi erano da due a tre volte superiori rispetto alle normali SDRAM dell'epoca) e dell'esiguo aumento prestazionale rispetto alle memorie tradizionali; fattori questi tali da compromettere le vendite dei nuovi Pentium. Successivamente il suo impiego \u00e8 rimasto limitato all'ambito dei server.\nLa Rambus \u00e8 molto nota, inoltre, per le numerose cause giudiziarie intentate (e in gran parte vinte), a partire dal 2000, contro tutti i maggiori produttori di memorie, rivendicando la propriet\u00e0 del brevetto dell'interfaccia (\"Synchronous memory interface\") utilizzata dalle memorie SDRAM e tutte le evoluzioni successive e chiedendo sostanziose royalties ai produttori citati in giudizio."}
{"id": "614107", "revid": "339392", "url": "https://it.wikipedia.org/wiki?curid=614107", "title": "BWV 1127", "text": ""}
{"id": "614108", "revid": "339392", "url": "https://it.wikipedia.org/wiki?curid=614108", "title": "BWV 232", "text": ""}
{"id": "614110", "revid": "339392", "url": "https://it.wikipedia.org/wiki?curid=614110", "title": "BWV 244", "text": ""}
{"id": "614112", "revid": "339392", "url": "https://it.wikipedia.org/wiki?curid=614112", "title": "BWV 245", "text": ""}
{"id": "614114", "revid": "486946", "url": "https://it.wikipedia.org/wiki?curid=614114", "title": "BWV 248", "text": ""}
{"id": "614117", "revid": "110157", "url": "https://it.wikipedia.org/wiki?curid=614117", "title": "VIA Technologies", "text": "VIA Technologies \u00e8 un'azienda produttrice di circuiti integrati, principalmente chipset per schede madri, CPU e memorie, con sede a Taiwan.\nProprio nell'ambito della produzione di chipset, VIA \u00e8 il maggiore produttore indipendente al mondo di tali soluzioni, seconda solo a Intel, e fa parte del Formosa Plastics Group. In realt\u00e0 VIA non \u00e8 la reale produttrice in quanto si tratta di una cosiddetta azienda fabless, ovvero che non possiede strutture per la produzione \"fisica\" di semiconduttori; essa si limita alla ricerca e sviluppo, subappaltando poi la produzione a terze parti.\nRi-organizzazione interna.\nNel corso degli ultimi anni, VIA ha operato una radicale trasformazione interna che ha spostato il target primario dell'azienda dalla sola produzione di chipset per sistemi Intel ed AMD, alla realizzazione di sistemi completi di ridotte dimensioni, con una particolare attenzione al miglior connubio tra dimensioni dei componenti e consumo energetico.\nAlla base di questa trasformazione un mercato sempre pi\u00f9 competitivo, nel quale sia Intel che AMD sono presenti con proprie soluzioni chipset proposte in soluzioni complete quali piattaforme, e il sempre maggiore interesse verso sistemi che siano caratterizzati da una potenza di elaborazione elevata ma in dimensioni molto ridotte.\nGrazie allo sviluppo delle soluzioni Epia, ovvero di schede madri Micro-ITX basate su processore VIA integrato, il produttore taiwanese ha continuato ad investire in soluzioni destinate a questa tipologia di utilizzi, ottenendo ottimi risultati in termini di consumi complessivi. Un punto debole delle architetture dell'azienda, tuttavia, \u00e8 sempre stato rappresentato dal processore, non all'altezza in termini di capacit\u00e0 di elaborazione di quanto messo a disposizione da soluzioni Intel e AMD destinate a questi ambiti di utilizzo.\nTale lacuna dovrebbe essere colmata, almeno in parte, dalle soluzioni VIA Nano, che verranno presentate nel corso del 2008 e che dovrebbero far concorrenza al processore Intel Atom."}
{"id": "614120", "revid": "1573940", "url": "https://it.wikipedia.org/wiki?curid=614120", "title": "Remiz pendulinus", "text": "Il pendolino europeo (Remiz pendulinus ()) \u00e8 un uccello della famiglia Remizidae.\nDescrizione.\nIl pendolino \u00e8 lungo 11\u00a0cm, ed ha un peso di 10 grammi. Ha la testa grigia con maschera nera il groppone rossiccio, ed il petto pi\u00f9 chiaro variegato di macchie rossicce molto maggiori nel maschio, ali e coda marroni e nere.\nBiologia.\nAlimentazione.\nUccello insettivoro, si nutre di insetti e ragni, raramente integra con semi e bacche.\nRiproduzione.\nNidificano tra aprile e luglio, il maschio trova il posto ideale per il nido, ci attira la femmina, ed insieme lo completano, il compito della cova, e dello svezzamento dei pulli \u00e8 compito esclusivo della femmina, il maschio nel frattempo si cerca un'altra femmina, per iniziare una nuova riproduzione. Interessante \u00e8 sapere che il pendolino costruisce un nido a forma di sacchetto che viene appeso ad una pianta in vicinanza dell'acqua, spesso un salice o un pioppo.\nIl nido \u00e8 dotato di due ingressi:uno \u00e8 finto ma largo e ben visibile, per trarre in inganno i predatori. Quello vero, che immette nella camera di cova, \u00e8 invece stretto e ben nascosto da un'efficace chiusura, sigillata per mezzo di ragnatele appiccicose.\nDistribuzione e habitat.\nNidifica prevalentemente nelle regioni a Nord dell'Eurasia, dove ci siano corsi d'acqua ed ambienti palustri come canneti, boschi di salici e pioppeti. In Italia abbiamo degli esemplari stazionari, ed altri che vengono a svernare.\nSistematica.\nSono note 4 sottospecie:"}
{"id": "614121", "revid": "339392", "url": "https://it.wikipedia.org/wiki?curid=614121", "title": "BWV 565", "text": ""}
{"id": "614124", "revid": "38120", "url": "https://it.wikipedia.org/wiki?curid=614124", "title": "BWV 971", "text": ""}
{"id": "614126", "revid": "600229", "url": "https://it.wikipedia.org/wiki?curid=614126", "title": "BWV 995", "text": ""}
{"id": "614127", "revid": "1610933", "url": "https://it.wikipedia.org/wiki?curid=614127", "title": "Pendolino europeo", "text": ""}
{"id": "614128", "revid": "600229", "url": "https://it.wikipedia.org/wiki?curid=614128", "title": "BWV 996", "text": ""}
{"id": "614129", "revid": "600229", "url": "https://it.wikipedia.org/wiki?curid=614129", "title": "BWV 997", "text": ""}
{"id": "614130", "revid": "600229", "url": "https://it.wikipedia.org/wiki?curid=614130", "title": "BWV 998", "text": ""}
{"id": "614136", "revid": "1957733", "url": "https://it.wikipedia.org/wiki?curid=614136", "title": "Chela", "text": "La chela (dal greco \"ch\u0113l\u1e17\" = forbice) \u00e8 l'appendice a forma di pinza o tenaglia, che si trova all'estremit\u00e0 degli arti di molti animali del phylum degli artropodi, principalmente crostacei e aracnidi.\nIn genere gli animali forniti di chele ne hanno due, poste nella parte finale degli arti toracici chiamati chelipedi; in molti casi possono essere molto robuste e versatili. Alcune specie hanno una chela, solitamente la destra, di dimensioni nettamente superiori rispetto alla controlaterale (eterochel\u00eca). Questo \u00e8 dovuto alla specializzazione dei due strumenti; ad esempio pu\u00f2 venire utilizzata la pi\u00f9 piccola per raccogliere il cibo, mentre quella pi\u00f9 grande pu\u00f2 venire utilizzata come arma di difesa. In alcuni casi vengono utilizzate anche come strumento di corteggiamento."}
{"id": "614137", "revid": "80339", "url": "https://it.wikipedia.org/wiki?curid=614137", "title": "Chele", "text": ""}
{"id": "614140", "revid": "1494169", "url": "https://it.wikipedia.org/wiki?curid=614140", "title": "Branchie (disambigua)", "text": ""}
{"id": "614148", "revid": "3115", "url": "https://it.wikipedia.org/wiki?curid=614148", "title": "Branchia", "text": "La branchia \u00e8 un organo di respirazione presente non solo in animali acquatici, ma anche in alcuni animali terrestri quali molluschi, anellidi e artropodi.\nPu\u00f2 essere strutturata in forma diversa e pu\u00f2 avere diverse origini; in genere le branchie si presentano in numero superiore ad una.\nPossono essere membranose lamellari come nei pesci oppure filamentose come nei policheti. All'esterno delle branchie scorre l'acqua ricca di ossigeno dell'ambiente esterno, e i liquidi provenienti dalle cellule dei tessuti poveri di gas comburente ma ricchi di anidride carbonica, che cedono per diffusione queste sostanze per arricchirsi di ossigeno dall'acqua.\nAnatomia comparata.\nNei pesci l'acqua entra dalla bocca ed esce dalle branchie attraverso aperture ai lati della testa, che nei pesci ossei, a differenza dei pesci cartilaginei, sono coperte da opercoli.\nGli archi branchiali ossei sostengono la struttura filamentosa e sfrangiata delle branchie adatta a massimizzare la superficie di scambio con l'acqua.\nBranchia settata.\nPresente nei condroitti come gli squali e le Razza.\nL'arco branchiale ha una struttura allungata che raggiunge la superficie esterna dell'animale e presenta delle spine all'interno. Queste hanno la funzione di filtratori dell'acqua che arriva dalla bocca o dagli spiracoli che potrebbe contenere particelle che danneggerebbero le branchie molto delicate.\nLe branchie vere e proprie si inseriscono sulla faccia anteriore e posteriore del setto e sono formate da lamelle primarie e secondarie.\nBranchia opercolata.\nTipica degli osteitti o pesci ossei.\nGrazie alla presenza dell'opercolo, che pu\u00f2 essere osseo o cartilagineo, pu\u00f2 scomparire il setto esterno che limita, nei condroitti, l'espansione delle branchie.\nIn sezione trasversale la morfologia di ciascuna branchia \u00e8 conformata a 'V' con ciascun braccio formato da lamelle primarie che si sfrangiano in lamelle secondarie\nFisiologia.\nLa concentrazione di ossigeno disciolto nell'acqua \u00e8 molto inferiore di quello dell'aria (meno dell'1% contro il 21% circa), quindi le branchie devono essere pi\u00f9 efficienti dei polmoni ad estrarre tutto l'ossigeno possibile. Per questo motivo l'acqua nelle branchie (e l'aria nei polmoni degli uccelli) scorre in direzione opposta al sangue, mantenendo cos\u00ec sempre una differenza di gradiente di concentrazione. Con questo sistema i pesci estraggono oltre l'80% dell'ossigeno disciolto, mentre nei polmoni dei mammiferi esiste un limite teorico del 50% che in realt\u00e0 non viene mai raggiunto (nel momento in cui nel sangue e nell'aria la concentrazione relativa di ossigeno \u00e8 uguale la diffusione di gas si ferma).\nBranchie artificiali.\nDa alcuni anni si sta cercando di realizzare una sorta di branchia artificiale, ovvero un sistema in grado di separare l'ossigeno dall'acqua e renderlo disponibile per la respirazione. Questo sistema permetterebbe agli uomini di poter andare sott'acqua utilizzando un apparato che sostituisce le bombole permettendogli una autonomia teoricamente infinita. Sono stati presentati diversi prototipi; uno \u00e8 quello di un israeliano che ha creato il sistema chiamato \"Like a fish\", mentre l'altro, chiamato \"Donkey artificial gill\" (\"gill\" in inglese sta per branchia) \u00e8 elaborato e perfezionato dalla Fuji Systems sin dal 1971. Il principio di funzionamento \u00e8 in pratica lo sfruttamento di speciali membrane al silicone che hanno la caratteristica di far passare attraverso le membrane stesse solo le molecole di gas. L'idea \u00e8 stata classificata tra le dieci possibili importanti invenzioni \"utili\" disponibili nei prossimi 30 anni. La possibilit\u00e0 di disporre di una simile apparecchiatura in grado di funzionare correttamente a costi accettabili apre una serie di infinite possibilit\u00e0 nel campo delle immersioni ed esplorazioni subacquee, ma anche dando la possibilit\u00e0 di estrarre dall'acqua ossigeno allo stato gassoso per tutti gli altri utilizzi possibili."}
{"id": "614167", "revid": "1926649", "url": "https://it.wikipedia.org/wiki?curid=614167", "title": "Mirko Savini", "text": "Caratteristiche tecniche.\nGiocatore.\nNasce difensore centrale, ma dalla stagione 2006-2007 si \u00e8 adattato anche come esterno sinistro di centrocampo, dimostrando versatilit\u00e0 tattica e tempra caratteriale.\nCarriera.\nGiocatore.\nCresciuto nella in Serie C1, approda alla nella stagione 2000-2001 dove disputa 60 partite in due stagioni, per poi venire acquistato dall' in Serie B nel 2002 (45 presenze con la maglia bianconera). Le sue prestazioni convinsero la ad acquistarlo nel mercato invernale di gennaio 2004 dove disputa 18 partite contribuendo alla promozione in Serie A del club gigliato.\nCon la squadra gigliata conquistata la Serie A nel luglio del 2004. L'anno successivo \u00e8 chiuso in squadra dal neoacquisto Chiellini. Nell'estate del 2005 lascia la Fiorentina e decide di ripartire dalla Serie C con il .\nAlla prima stagione al Napoli gioca nel ruolo di terzino sinistro, ma un infortunio lo tiene fuori dal campo per 3 mesi. Con la societ\u00e0 partenopea conquista la Serie B nella stagione successiva e in questa categoria continua ad essere titolare nel nuovo schema di mister Reja, il 3-5-2. Con il Napoli conquista anche la Serie A.\nNella stagione 2007-2008 colleziona 29 presenze in campionato.\nNella stagione 2008-2009 viene messo fuori rosa per divergenze con la societ\u00e0 riguardo al prolungamento del contratto. Dopo mezza stagione passata in tribuna, il 20 gennaio 2009 viene acquistato a titolo definitivo dal Palermo dopo aver rescisso il contratto con il Napoli, del quale \u00e8 stato anche il capitano in alcune occasioni.\n5 giorni dopo esordisce con la maglia rosanero in Palermo- (3-2), entrando nella ripresa. Termina la stagione con 11 presenze, quasi tutte da subentrato a partita in corso.\nSvincolatosi dai rosanero, l'11 luglio 2009 firma un contratto triennale con i greci del PAOK Salonicco. L'esordio con la nuova maglia risale al 20 agosto 2009, in PAOK-Heerenveen (1-1) di Europa League. Il 30 agosto esordisce nella massima serie greca, in PAOK-Levadiakos (3-0). Segna la sua prima rete con la maglia della squadra greca il 2 maggio 2010 nel 2-0 casalingo contro l'Aris Salonicco.\nDopo aver risolto il contratto con il club greco nell'estate del 2011, il 27 dicembre successivo si aggrega in prova al , ma non viene ingaggiato.\nAllenatore.\nDal giugno 2012 \u00e8 collaboratore tecnico di Cristian Bucchi nella Primavera del Pescara. Dal 5 marzo 2013, da quando Bucchi \u00e8 l'allenatore della prima squadra del Pescara, diviene collaboratore tecnico della squadra che milita in Serie A.\nIl 12 luglio 2013, con l'approdo di Bucchi sulla panchina del Gubbio, diventa allenatore in seconda del club umbro.\nSegue, come secondo, Cristian Bucchi, alla guida della , della e del poi.\nDopo essere giunto fino alla semi-finale play-off della Serie B 2016-2017 con il Perugia,nel 2017, segue ancora Bucchi, come vice al Sassuolo in Serie A.\nNell'estate del 2018 sempre con Bucchi, assumono la guida del Benevento, in Serie B. Dopo essere arrivati in seminale playoff, per la promozione in serie A non vengono confermati e per la stagione 2019-2020, ancora insieme, assumono la guida dell', in Serie B.Il 12 novembre 2019 sono entrambi sollevati dalla guida tecnica dei toscani.\nNel luglio 2021 sempre con Bucchi , vengono ingaggiati alla guida della Triestina, in Serie C."}
{"id": "614181", "revid": "6066", "url": "https://it.wikipedia.org/wiki?curid=614181", "title": "Il Signor Quindicipalle", "text": ""}
{"id": "614182", "revid": "49980", "url": "https://it.wikipedia.org/wiki?curid=614182", "title": "Insegnamento basato su computer", "text": ""}
{"id": "614184", "revid": "599013", "url": "https://it.wikipedia.org/wiki?curid=614184", "title": "Ruggero Marzoli", "text": "Carriera.\nOriginario di Villa Raspa di Spoltore, passa professionista nel 1999 con il team Cantina Tollo-Alexia Alluminio. Con questa squadra ottiene alcuni piazzamenti, tra cui due podi di tappa alla Setmana Catalana 2000, il quarto posto alla Freccia del Brabante 2000 e il secondo al Criterium d'Abruzzo 2001. Nel 2002 passa alla Mobilvetta-Formaggi Trentini, cogliendo le prime vittorie da professionista alla Settimana Internazionale di Coppi e Bartali in marzo e al Giro della Provincia di Lucca, oltre a un secondo posto nella tappa di Varazze al Giro d'Italia e diversi risultati da Top 10 in classiche del calendario italiano.\nNel 2003 passa al team Alessio diretto da Bruno Cenghialta: in stagione vince una tappa alla Tirreno-Adriatico classificandosi terzo nella graduatoria finale, una frazione al Giro d'Abruzzo e una al Tour de Pologne. L'anno dopo si accasa all'Acqua &amp; Sapone-Caff\u00e8 Mokambo di Palmiro Masciarelli, vincendo altre due corse, una tappa alla Settimana Internazionale di Coppi e Bartali e una al Giro d'Abruzzo; nel 2005, sempre in maglia Acqua &amp; Sapone, fa sue una frazione al Giro di Slovenia e il Trofeo Matteotti a Pescara, mettendo inoltre a referto numerosi piazzamenti nelle classiche italiane (secondo al Gran Premio di Larciano e al Fran Premio di Prato). Nel 2006 si trasferisce alla Lampre-Fondital, squadra ProTour, ma non ottiene vittorie; tra settembre e ottobre si piazza comunque secondo in una tappa della Vuelta a Espa\u00f1a, alla Coppa Sabatini e al Gran Premio Bruno Beghelli.\nNel 2007 passa alla Tinkoff, e in maggio vince una frazione del Circuit de Lorraine. Il 29 giugno 2007, per\u00f2, si autosospende dalla sua squadra perch\u00e9 coinvolto nell'inchiesta \"Oil for Drugs\". Nel 2008 viene squalificato per sei mesi per la frequentazione con il medico Carlo Santuccione, ma assolto dall'accusa di utilizzo di sostanze dopanti, evitando cos\u00ec la squalifica a vita (gi\u00e0 nel 2000 era stato squalificato per quattro mesi). Torna a gareggiare nella stagione 2009 con il team Acqua &amp; Sapone-Caff\u00e8 Mokambo diretto da Palmiro Masciarelli. In stagione si classifica terzo al Giro di Toscana e partecipa al Giro d'Italia.\nSi ritira dall'attivit\u00e0 al termine della stagione 2012, complice la chiusura del team Acqua &amp; Sapone."}
{"id": "614198", "revid": "27723", "url": "https://it.wikipedia.org/wiki?curid=614198", "title": "Tram snodato", "text": "Il tram snodato o tram articolato \u00e8 un veicolo tranviario formato da segmenti unici collegati l'uno con l'altro in modo flessibile, in cui il primo costituisce la motrice e gli altri sono vagoni o carrozze tranviarie. Generalmente, i moderni tram snodati consentono ai passeggeri di passare da un vagone all'altro; i tram snodati pi\u00f9 vecchi, invece, non permettevano di passare dalla motrice ai vagoni, in quanto era assente l'intercomunicante.\nVantaggi.\nLe grandi citt\u00e0 necessitano di mezzi pubblici rapidi e capienti; in questo contesto trovano sempre pi\u00f9 impiego i tram articolati, che se viaggiano in corsie protette o riservate possono migliorare ulteriormente i tempi di percorrenza e ridurre il numero di incidenti.\nCon collegamenti snodati si possono costruire anche veicoli molto lunghi, denominati \"jumbotram\", che restano comunque in grado di percorrere agevolmente anche le curve molto strette dei tram semplici.\nForme costruttive.\nCarrozza snodabile Jakobs.\nPossono essere anche bidirezionali.\nIn una carrozza snodabile Jakobs il carrello Jakobs ha la giuntura; entrambe le parti della carrozza collegabili con lo snodo si appoggiano con questa parte terminale al carrello.\nLe prime carrozze snodabili Jakobs tedesche furono costruite nel 1926 per Duisburg, questa tipologia costruttiva venne tuttavia prodotta nella D\u00fcsseldorfer Waggonfabrik (D\u00fcwag) solo a partire dal 1956 e in seguito sono seguiti ulteriori produttori. Inizialmente sono nate carrozze a sei assi divise in due parti con uno snodo, tramite l'introduzione di una parte centrale e di un ulteriore snodo nel 1957 fu ultimata la prima carrozza a otto assi e nel 1967 sono nate dal principio di costruzione a scatola quattro carrozze a dodici assi per la Rhein-Haardtbahn. Mannheim e Duisburg allungarono in seguito alcune carrozze con un ulteriore carrello Jakobs di una parte centrale a pianale ribassato. Le carrozze snodabili Jakobs vennero consegnate prevalentemente come carrozze motrici e solo per la Rhein-Haardtbahn, veramente una ferrovia, furono costruite 10 carrozze snodabili.\nCarrozze snodabili corte.\nLe carrozze snodabili corte sono veicoli snodabili nei quali per parte di carrozza \u00e8 necessario proprio un carrello.\nTyp Stuttgart.\nNella tipologia costruttiva sviluppata nel 1959 dalla Maschinenfabrik Esslingen per i tratti montani della tranvia di Stoccarda entrambi i carrelli sono collegati da un gancio snodabile. I tronconi della carrozza si appoggiano da un lato al loro carrello e dall'altro lato allo snodo che si basa sul gancio di portata. Una separazione delle parti di carrozza non \u00e8 possibile. Delle 380 carrozze totali 350 sono andate a Stoccarda, altre a Friburgo in Brisgovia, Reutlingen, Neunkirchen e - quelle di scarto di Stoccarda - a Ulma e dal 1990 sono giunte carrozze usate anche a Nordhausen, Halberstadt e a Halle."}
{"id": "614200", "revid": "1318658", "url": "https://it.wikipedia.org/wiki?curid=614200", "title": "Geosito", "text": "Un geosito \u00e8 un bene naturale non rinnovabile.\nCon il termine \"geositi\" si indicano i beni geologici-geomorfologici di un territorio intesi quali elementi di pregio scientifico e ambientale del patrimonio paesaggistico.\nSi tratta in genere di architetture naturali, o singolarit\u00e0 del paesaggio, che testimoniano i processi che hanno formato e modellato il nostro pianeta. Forniscono un contributo indispensabile alla comprensione della storia geologica di una regione e rappresentano valenze di eccezionale importanza per gli aspetti paesaggistici e di richiamo culturale, didattico - ricreativo.\nCensimento geositi.\nDal 1995, col sostegno dell'UNESCO, sono nati numerosi progetti e gruppi di lavoro a scala mondiale dedicati allo studio, ed alla valorizzazione del patrimonio geologico:\nIn Italia.\nIn Italia la raccolta delle informazioni relative ai geositi \u00e8 svolta, a livello nazionale, dal Dipartimento Difesa della Natura dell'ISPRA, Istituto Superiore per la Ricerca e la Protezione Ambientale. I dati sono inseriti nella banca dati nazionale 'Geositi' consultabile sul sito web dell'ISPRA.\nL'attivit\u00e0 \u00e8 svolta in collaborazione con Regioni e Province, Enti di Ricerca, Universit\u00e0, dottorandi, studenti e liberi professionisti che inviano la segnalazione del geosito attraverso una scheda che viene compilata \"on line\" sul sito dell'ISPRA."}
{"id": "614201", "revid": "125955700", "url": "https://it.wikipedia.org/wiki?curid=614201", "title": "RPG (lanciarazzi)", "text": "La sigla RPG, dal russo \u0420\u041f\u0413, sta per \"\u0420\u0443\u0447\u043d\u043e\u0439 \u041f\u0440\u043e\u0442\u0438\u0432\u043e\u0442\u0430\u043d\u043a\u043e\u0432\u044b\u0439 \u0413\u0440\u0430\u043d\u0430\u0442\u043e\u043c\u0451\u0442 (Ruchnoy Protivotankovyj Granatomjot)\", ovvero \"lanciagranate portatile anticarro\", e indica una precisa serie di sistemi anticarro di fabbricazione sovietica (oggi russa).\nL'acronimo inglese derivato, \"Rocket Propelled Grenade\", ha assunto un significato pi\u00f9 ampio, e include tutti i lanciatori portatili a mano con munizione costituita da un unico razzo inserito a candeliere nel tubo di lancio e attivato mediante un innesco elettrico che ne accende il motore. \nEsistono molti tipi di lanciatori e di granate autopropulse; i modelli di lanciarazzi pi\u00f9 diffusi sono gli RPG-2, RPG-7, RPG-16, RPG-29 ed RPG-32.\nPer la sua versatilit\u00e0, il basso costo e la semplicit\u00e0 di utilizzo, questa tipologia di armi \u00e8 molto diffusa nel vicino oriente, nel medio oriente e nei paesi dell'ex Unione Sovietica.\nStoria.\nIl modello di RPG pi\u00f9 venduto e diffuso \u00e8 l'RPG-7, sviluppato dall'esercito sovietico nel secondo dopoguerra mutuando alcune delle migliori caratteristiche del Panzerfaust tedesco e del Bazooka statunitense.\nLo sviluppo delle corazze dei carri armati e il ridursi dei costi di produzione degli RPG hanno fatto s\u00ec che questo tipo di armi sia oggi diffusamente utilizzato anche contro persone, veicoli comuni e infrastrutture e da combattenti di forze irregolari o da terroristi, soprattutto nei conflitti a bassa intensit\u00e0.\nCaratteristiche.\nUn lanciarazzi RPG \u00e8 composto essenzialmente da due parti: Il lanciatore e il razzo. Quest'ultimo \u00e8 equipaggiato con una testata esplosiva, generalmente del tipo HEAT (ovvero \"High Explosive Anti Tank\"), oppure del tipo HE, sospinto da un motore a razzo di forma tubolare. Questi razzi sono stabilizzati in volo da quattro o pi\u00f9 alette, che si aprono all'uscita dal tubo di lancio.\nAlcuni tipi di RPG sono monouso, come l'M72 LAW statunitense, altri, come il russo RPG-7 per esempio, sono invece ricaricabili. L'RPG \u00e8 in sostanza un lanciatore tubolare cavo, che concentra i gas residui di combustione per creare un'altissima pressione al suo interno. Questa pressione, lancia la testata ad alta velocit\u00e0, necessaria per tenere in traiettoria il volo del razzo.\nIl lanciarazzi \u00e8 strutturato in modo che i gas che imprimono la spinta al razzo non investano l'operatore. La vampa di calore generata dai gas compressi che fuoriescono dal motore del razzo all'atto dell'accensione, che secondo i modelli di razzo pu\u00f2 risultare letale fino a 20 metri di distanza dal lanciarazzi, sfiata infatti dalla cavit\u00e0 posteriore del tubo di lancio, salvaguardando l'incolumit\u00e0 del tiratore.\nL'RPG si differenzia dal Bazooka per il fatto che, mentre il razzo del bazooka (che viene introdotto dal lato posteriore) per essere lanciato deve essere completamente inserito nel tubo di lancio, negli RPG nel tubo di lancio si inserisce solamente il codolo che contiene il motore a razzo, che viene sistemato nel candeliere con le alette retrattili, mentre la testata \u00e8 ospitata fuori del tubo lanciarazzi. Tale caratteristica comporta che, a parit\u00e0 di testate operative, gli RPG siano pi\u00f9 leggeri da trasportare e di minor ingombro rispetto al bazooka. Per il resto, il funzionamento delle due armi \u00e8 identico: al momento dello sparo la vampa fuoriesce alle spalle del tiratore, e il razzo, indirizzato dalle pareti del tubo, sfreccia verso il bersaglio.\nMunizionamento.\nLa testata di tipo HE \u00e8 di utilizzo comune contro bersagli non corazzati (fanteria, armi da supporto di posizione, veicoli su ruote leggeri) e detona all'impatto, causando un'esplosione di medie dimensioni e, secondo il rivestimento e la carica, generando una certa quantit\u00e0 di schegge. Un esempio di testata HE-F a frammentazione \u00e8 l'OG-7V, munizione specifica anti-uomo utilizzabile sull'RPG-7, che nel raggio di qualche decina di metri genera frammenti letali che possono superare protezioni come i giubbotti anti-proiettile.\nLa testata HEAT \u00e8 una testata di forma standard simile nel concetto a quelle delle munizioni sparate dai carri armati. In questo tipo di testata, il materiale esplosivo concentra la sua forza esplosiva su un \"lining\" (rivestimento interno, generalmente in rame, che durante l'esplosione si frammenta, fonde e genera un getto sottilissimo e incandescente con lo scopo di sfondare la corazza). Le testate montate sui vecchi sistemi RPG sono troppo piccole per danneggiare gli MBT, ma comunque in grado di causare danni considerevoli alle parti vulnerabili della torretta, come il tetto o il retro del carro. Alcune testate hanno scopi specifici: fumogeni, illuminazione, gas lacrimogeno, anti-uomo, termobarica e fosforo bianco. La nuova testata HEAT in tandem, come detto, \u00e8 in grado di penetrare le corazze reattive. Il punto debole degli RPG di vecchia concezione \u00e8 la gittata: il loro tiro utile in condizioni normali \u00e8 infatti di circa 50 m (con precisione del 100%). Un soldato addestrato pu\u00f2 raggiungere distanze di 100 m (con precisione 95-96%) e i pi\u00f9 esperti addirittura 300 m (con precisione 20-22%). Il suo raggio di bombardamento \u00e8 920 m, ma \u00e8 limitato dal timer autodistruttivo della testata di 4.5 secondi. La testata del recente RPG-32 \"Hashim\" supera i 650 m di tiro diretto effettivo mantenendo una buona precisione e producendo poco fumo, rendendo cos\u00ec difficoltoso rintracciare il punto di lancio.\nImpiego operativo.\nL'utilizzo tipico di queste armi \u00e8 nei plotoni di fanteria, dove sono impiegate per l'attacco di mezzi corazzati come carri armati e camionette, o come armi d'attacco a elicotteri e aerei durante il volo a bassa quota, impiego che ovviamente trova un ostacolo nell'alta velocit\u00e0 dei bersagli.\nOggigiorno gran parte dei carri armati in dotazione agli eserciti mondiali sono pressoch\u00e9 immuni agli RPG grazie alla progettazione avanzata della corazza, che rende i punti deboli dei mezzi meno esposti e vulnerabili. In certe condizioni tattiche, tuttavia, i lanciarazzi possono costituire una seria minaccia per gli MBT: ne \u00e8 un esempio l'RPG-29 (oggi pure sostituito dal pi\u00f9 moderno RPG-32), il quale, potendo sparare una carica HEAT in tandem (ovvero utilizzando la parte frontale della testata per neutralizzare la corazza reattiva ERA e la testata vera e propria, montata posteriormente, per perforare la corazza del mezzo), \u00e8 in grado di distruggere anche MBT moderni come il T-90 e il Merkava Mk.2. Nell'Agosto 2006, durante uno scontro a fuoco ad al-Amara, in Iraq, la testata di un RPG-29 distrusse, perforandone lo scafo nella parte frontale, un carro armato inglese di nuova generazione, il Challenger 2.\nUtilizzo nel mondo.\nGli RPG sono stati impiegati largamente dai Mujaheddin durante la guerra in Afghanistan e dai guerriglieri della SWAPO durante la guerra di indipendenza della Namibia. A molti anni di distanza vengono ancora largamente utilizzati in aree di conflitto come la Cecenia, l'Iraq e lo Sri Lanka.\nUna delle prime occasioni in cui l'RPG fu impiegato dai terroristi fu il 13 gennaio 1975 all'aeroporto francese di Parigi-Orly, quando due membri del FPLP (uno dei quali era il noto terrorista Carlos) attaccarono con due RPG-7 un aereo della El Al, la compagnia di bandiera israeliana, mancando entrambi il colpo e colpendo per sbaglio un DC-9 iugoslavo.\nL'RPG-7 \u00e8 stato a lungo utilizzato anche dall'IRA nordirlandese.\nIl limite principale degli RPG \u00e8 rappresentato dal fatto che, a causa della loro scarsa precisione, l'operatore \u00e8 costretto a sparare da distanza ravvicinata, aumentando le probabilit\u00e0 di essere scoperto o ucciso. Per le stesse ragioni, i lanciarazzi sono particolarmente efficaci su terreni accidentati o in contesti urbani, in quanto la disponibilit\u00e0 di coperture e nascondigli facilita il celamento dell'operatore, che dopo lo sparo deve allontanarsi rapidamente: l'accensione del razzo genera infatti un flash molto visibile e una scia di fumo che permette di risalire alla posizione di tiro. In Afghanistan i Mujaheddin che operavano queste armi venivano spesso uccisi dal fuoco di risposta russo.\nQuando gli RPG sono impiegati contro la fanteria, la testata (del tipo HE-FRAG) deve essere solitamente sparata contro una superficie solida (comunemente un albero o una costruzione) al fine di detonare. Un'altra opzione \u00e8 quella, detta \"di fuoco indiretto\", che consiste nello sparare la testata sopra l'area bersaglio a distanze di 800-1000 metri, dove la testata detona automaticamente. Operatori esperti riescono a usare la funzione autodistruttiva della testata per farla esplodere sopra il nemico a distanza inferiore,\nSe usato contro elicotteri in decollo o in volo a bassa quota, l'RPG pu\u00f2 essere estremamente pericoloso in quanto, sparando verso l'alto con angolazione ridotta, la scia di gas e calore prodotta dal lanciarazzi viene proiettata a terra, rimbalzando contro l'operatore. Durante la guerra civile in Somalia, per sparare ai Black Hawk americani i miliziani usavano piazzare una piastra d'acciaio sulla bocca posteriore del lanciarazzi in modo da deflettere i gas dello sparo lontano dall'operatore.\nAfghanistan.\nIn Afghanistan i Mujaheddin usarono a lungo gli RPG-7 per colpire i veicoli sovietici; per assicurarsi di distruggere il bersaglio, ad ogni veicolo da colpire venivano assegnati da due a quattro tiratori. Nelle aree in cui i veicoli erano confinati in una singola colonna, le squadre intrappolavano i convogli distruggendo i veicoli in cima e al fondo della colonna e impedendo cos\u00ec i movimenti degli altri, tattica che si rivelava particolarmente efficace nelle citt\u00e0. I convogli impararono ad evitare di introdursi in zone pericolose, se non inviando prima dei soldati per cercare e neutralizzare le unit\u00e0 dotate di lanciarazzi. La tattica di utilizzare pi\u00f9 tiratori a veicolo era efficace anche contro i carri dotati di corazza reattiva: il primo colpo veniva sparato sul sistema visivo del conducente, il secondo per distruggere la corazza reattiva e i successivi per penetrarla. I punti deboli dei carri armati preferiti dai Mujaheddin erano il tetto della torretta e il retro dei mezzi.\nSpesso gli afghani usavano l'RPG-7 a gittata estrema (di circa 900 metri), facendo esplodere la testata con il timer autodistruttivo di 5 secondi: questa tecnica costituiva un bombardamento indiretto antifanteria e scoraggiava eventuali ricognizioni aeree.\nCecenia.\nDurante la prima (1994-1996) e la seconda guerra cecena (1999), i guerriglieri ceceni usavano gli RPG per attaccare i carri armati russi dai seminterrati e dai tetti alti. Questa tattica era efficace perch\u00e9 le mitragliatrici dei carri armati non potevano mirare n\u00e9 cos\u00ec in basso n\u00e9 cos\u00ec in alto per rispondere al fuoco. Le forze russe dovettero affidarsi all'artiglieria di soppressione e gruppi di fanteria per prevenire simili attacchi. le colonne di carri russi erano in caso protette da cannoni contraerei (ZSU-23-4 o le Tunguska-M1) usati per fuoco di soppressione contro gli agguati ceceni.\nI combattenti ceceni formavano \"cellule\" indipendenti che lavoravano assieme per distruggere uno specifico bersaglio corazzato russo. Ogni cellula conteneva armi leggere e alcune armi del tipo RPG. Le armi leggere venivano usate per disorientare il carro e tenere la fanteria occupata mentre il tiratore con l'RPG aveva tutto il tempo per colpire il carro. Nel frattempo le altre squadre avrebbero tentato di sparare al bersaglio in modo da superare la potenza di contrattacco dei russi. Per incrementare ancora la probabilit\u00e0 di successo le squadre si posizionavano ad altezze diverse nel caso fosse possibile. Sparando dal terzo o da piano superiori permetteva di mettere a segno buoni colpi dove la corazza era pi\u00f9 debole: Il tetto della torretta.\nQuando i soldati russi iniziarono a muoversi in carri armati equipaggiati con corazze reattive, i ceceni furono obbligati ad adattare le loro tattiche, poich\u00e9 gli RPG che possedevano non erano in grado di distruggere questi carri. \nDiverse squadre si posizionavano in modo tale da colpire allo stesso tempo un carro, ma da angolazioni differenti. Uno avrebbe sparato e fatto detonare la corazza reattiva per creare un punto dove l'armatura di base era esposta. Le altre squadre avrebbero mirato a questo punto, ora vulnerabile, per far definitivamente esplodere il carro.\nQuesta era una tattica per ottenere l'effetto di una testata HEAT in tandem senza possederne una.\nAngola.\nQui i lanciarazzi sovietici posero una severa minaccia per gli APC (Armored Personnel Carrier, ovvero trasporto corazzato per il personale) sudafricani, i quali erano dotati di corazzatura leggero e che venivano mirati appena si fermavano per far scendere le truppe. Per contrastare questi agguati, unit\u00e0 come i Koevoet (un'unit\u00e0 speciale africana), svilupparono la speciale tattica di guidare gli APC in cerchio, facendo fuoco automatico su un lato solo, per ripulire tutta l'area circostante dalle squadre meccanizzate. Questo evitava di rendere l'APC un bersaglio stazionario mentre lasciavano scendere le truppe, ma aveva anche l'effetto secondario di disorientare l'avversario con una tattica nuova, mai vista o studiata e contro la quale l'avversario non \u00e8 preparato. \nLa tattica fu sviluppata informalmente sul campo e trasmessa ai nuovi piloti poich\u00e9 richiedeva una buona coordinazione tra i veicoli implicati in un agguato che raramente erano meno di 4.\nIraq.\nDurante l'invasione dell'Iraq del 2003 e i successivi avvenimenti nel paese, una delle armi favorite delle forze insorgenti contro le truppe americane. Poich\u00e9 molte delle munizioni disponibili al momento non erano in grado di penetrare la corazza di un carro M1 Abrams sulla parte frontale o laterale, l'RPG veniva, come detto spesso utilizzato pi\u00f9 che altro contro i veicoli poco o per nulla corazzati, ma era anche utilizzato come arma anti-personale contro la fanteria; ad ogni modo, anche i razzi standard potevano disabilitare i carri e occasionalmente portavano anche a danni molto gravi se il carro veniva colpito nel giusto posto, dove la corazza \u00e8 debole. Anche se un razzo RPG non disabilita completamente il carro o non uccide l'equipaggio, pu\u00f2 comunque danneggiare o distruggere l'equipaggiamento esterno, riducendo l'efficienza del carro. Le pi\u00f9 nuove munizioni per RPG-7 sono capaci di molto pi\u00f9 e l'RPG-29 \u00e8 decisamente letale, cosa che ha spinto molti eserciti e societ\u00e0 di produzione degli armamenti a sviluppare corazze aggiuntive e altri sistemi per il combattimento urbano, come il TUSK (Tank Urban Survival Kit/ Kit sopravvivenza urbana per veicolo corazzato) per M1 Abrams, una corazza composita (multistrato, fatta di lamelle) per lo Stryker (un ICV), kit ERA per l'FV432 ed altri sistemi.\nLa soluzione pi\u00f9 radicale sono i sistemi di protezione attiva, come l'israeliano ed ormai famoso TROPHY, sviluppato dalla RAFAEL.\nEl Salvador.\nGli RPG furono usati dalle forze di guerriglia FMLN nella guerra civile a El Salvador. Il 19 giugno del 1986, durante la sopraffazione della base dell'esercito di San Miguel, i rivoltosi usarono gli RPG per iniziare l'attacco e per penetrare attraverso la cinta muraria, uccidendo molti soldati. I rivoltosi dell'FMLN erano vestiti solo con pantaloncini neri, e le loro facce erano oscurate col grasso, per evitare di farsi vedere, e che i riflettori delle guardie li illuminassero, mentre si intrufolavano attraverso il filo spinato.\nButtarono gi\u00f9 i riflettori e le guardie esterne coi razzi, quindi penetrarono fino al muro interno, che sfondarono per entrare. \nFurono cos\u00ec in grado di creare la confusione necessaria per permettere ai loro compagni di attaccare dall'esterno.\nLibano.\nDurante la guerra in Libano nel 2006, gli Hezbollah spararono migliaia di razzi anticarro nel corso del conflitto; 50 carri furono colpiti e in 22 casi il razzo riusc\u00ec a penetrare l'armatura. 14 dei quali nelle battaglie di Marjayoun e Wadi Saluki. 23 carri furono distrutti.\nTutto questo grazie ai missili con testata in tandem, forniti da Siria ed Iran, tra i quali gli Rpg-29 \"Vampir\", gli AT-5 Spandrel \"Konkurs\", gli AT-13 Saxhorn-2, e gli AT-14 Spriggan \"Kornet\".\n18 dei carri danneggiati erano Merkava Mark IV, e otto dei carri colpiti erano ancora funzionanti. Due carri vennero completamente distrutti da potentissimi ordigni esplosivi improvvisati, anche se uno era stato equipaggiato con armatura aggiuntiva sul telaio, cosa che limit\u00f2 le perdite ad un solo soldato dell'equipaggio su sette.\nL'esercito israeliano riferi' che era soddisfatto delle prestazioni del carro, e ricondusse i problemi alla mancanza del dovuto addestramento prima della guerra.\nUtilizzo antiaereo.\nL'RPG \u00e8 in qualche modo utile nel ruolo di contraerea. Gli elicotteri subiscono spesso agguati quando atterrano o decollano. In Afghanistan i Mujaheddin modificarono gli RPG per l'uso contro gli elicotteri, aggiungendo un tubo curvato di acciaio sul retro del lanciarazzi per deviare l'ondata di gas e calore posteriore, permettendo di sparare con un RPG ad un elicottero da una posizione prona. Questo rende l'operatore meno visibile prima di sparare e diminuisce di molto il rischio di ferirsi con il getto di gas caldi che fuoriesce dal retro dell'arma. Pi\u00f9 lanciarazzi erano necessari per ottenere una maggiore probabilit\u00e0 di colpire il bersaglio.\nA suo tempo gli elicotteri russi contrastavano la minaccia degli RPG nelle zone di atterraggio, ripulendo prima la zona con fuoco di soppressione. I russi variavano a volte il numero degli elicotteri aggiungendone alcuni (due o tre), nel tentativo di sconvolgere le stime e la preparazione delle truppe afgane. In risposta a ci\u00f2, i Mujaheddin prepararono postazioni di fuoco trincerate e coperte, allora le truppe russe, alterarono le loro tattiche usando dei serbatoi pieni di benzina da sganciare e incendiare sulla zona d'atterraggio. Probabilmente gli afgani abbandonarono l'idea degli attacchi con RPG quando gli Stati Uniti svilupparono i missili terra-aria Stinger.\nEntrambi gli elicotteri Black Hawk persi dagli americani durante la battaglia di Mogadiscio in Somalia nel 1993 furono abbattuti con degli RPG-7. In Iraq e nella seconda campagna in Afghanistan, gli RPG sono stati schierati con risultati insoddisfacenti contro gli aerei e gli elicotteri della coalizione, che di solito o operano a quote troppo alte per gli RPG o hanno sistemi di contromisure. In generale gli elicotteri sono vulnerabili agli RPG solo a bassa quota, ad esempio durante gli elisbarchi, nei quali casi sono spesso protetti da aerei o elicotteri da attacco."}
{"id": "614207", "revid": "89688", "url": "https://it.wikipedia.org/wiki?curid=614207", "title": "Nihon shoki", "text": "Il , anche noto come e in entrambi i casi traducibile come Annali del Giappone, \u00e8 il secondo libro in ordine cronologico della storia giapponese classica. \u00c8 pi\u00f9 elaborato del suo predecessore \"Kojiki\", ma tratta argomenti meno vari e si concentra principalmente sugli aspetti religiosi della corte imperiale.\nSi \u00e8 dimostrato di inestimabile valore per gli storici poich\u00e9 include le registrazioni pi\u00f9 complete riguardanti gli eventi e le decisioni prese alla corte imperiale giapponese nei suoi periodi pi\u00f9 antichi. Il \"Nihon Shoki\" fu terminato nel 720 sotto la supervisione del principe Toneri, figlio dell'imperatore Tenmu, con l'assistenza dello storiografo \u014c no Yasumaro. \u00c8 il primo delle , le antiche cronache riferite alla storia dell'impero fino all'887.\nContenuto.\nCome il \"Kojiki\", il \"Nihon shoki\" inizia con i racconti della mitologia giapponese: la nascita delle prime divinit\u00e0, elencate in una lunga e a volte confusa lista di nomi, prosegue con la comparsa di una coppia di d\u00e8i, fratello e sorella: Izanagi e Izanami, dalla cui unione nacquero le \u014cyashima, le otto isole che originariamente costituirono il Giappone. Poi continua le sue narrazioni fino al periodo contemporaneo alla stesura dell'opera.\nSi compone di trenta volumi che narrano le vicende del Giappone fino al 697 d.C., riportate in rigoroso ordine cronologico e storicamente abbastanza attendibili solo in riferimento agli ultimi tre secoli della narrazione. Al pari del \"Kojiki\", ha come scopo la glorificazione del passato e la legittimazione del diritto perpetuo della dinastia regnante.\nSi pensa che descriva con accuratezza i regni dell'imperatore Tenji, dell'imperatore Tenmu e dell'imperatrice Jit\u014d, e si focalizza sui meriti dei sovrani virtuosi e sui demeriti di quelli cattivi. Descrive episodi dell'era mitologica del Giappone ma anche i contatti con gli altri paesi.\nMentre il \"Kojiki\" era scritto in giapponese (traslitterato con caratteri cinesi), il \"Nihon shoki\" era scritto in cinese classico, come era usanza per i documenti ufficiali del tempo, ed era ispirato al modello delle storie ufficiali cinesi.\nProcesso di compilazione.\nShoku Nihongi nota nel maggio del 720 che \u00aba quel tempo il principe Toneri aveva compilato il \"Nihongi\" su ordine dell'imperatore, e lo aveva completato presentandogli 30 volumi di storia e un volume di genealogia\u00bb . Quest'ultimo non \u00e8 pi\u00f9 esistente.\nContributi.\nIl processo di compilazione \u00e8 solitamente studiato attraverso analisi statistiche di ogni capitolo. Sebbene scritto in cinese classico, alcune sezioni utilizzano uno stile tipicamente giapponese, mentre altre sembrano esser state scritte da autori di madrelingua cinese. Secondo gli studi pi\u00f9 recenti, buona parte dei capitoli dopo il quattordicesimo (riguardante le cronache dell'Imperatore Y\u016bryaku) furono scritti da nativi cinesi, eccetto il capitolo 22 e 23 (le cronache di Suiko e Jomei). Inoltre, visto che il capitolo 13 finisce con la frase \u00abvedi i dettagli dell'incidente nella cronaca dell'imperatore \u014chastuse (Y\u016bryaku)\u00bb, riferendosi all'assassinio dell'imperatore Ank\u014d, si suppone che questo capitolo fu scritto dopo la compilazione dei capitoli seguenti. Alcuni ipotizzano che il capitolo 14 fu il primo ad essere completato.\nFonti.\nSi dice che il \"Nihon shoki\" si basi su documenti pi\u00f9 antichi, in modo particolare sulle registrazioni che sono state continuamente tenute dalla corte Yamato sin dal sesto secolo. Esse includono documenti e folklore riportati dai clan che servivano la corte. Prima del \"Nihon shoki\" esistevano il e il compilate dal principe Sh\u014dtoku e dallo statista Soga no Umako, ma poich\u00e9 erano conservati negli archivi del clan Soga, andarono bruciati durante l'incidente di Isshi, che pose fine all'egemonia di tale clan."}
{"id": "614208", "revid": "30610", "url": "https://it.wikipedia.org/wiki?curid=614208", "title": "James Henry", "text": "Biografia.\nAppassionato di Virgilio, fu un singolare ed eccentrico personaggio che dopo aver esercitato la medicina per diversi anni (si era laureato al Trinity College di Dublino) volle dedicarsi allo studio dell'\"Eneide\", trascorrendo diversi anni in varie citt\u00e0 d'Europa alla ricerca dei manoscritti del poema latino.\nEra suo costume viaggiare a piedi, quasi sempre con la figlia Katarine Olivia, che come le altre due non gli sarebbe sopravvissuta; attravers\u00f2 per ben diciassette volte le Alpi.\nMor\u00ec nel 1876; professava l'Unitarianismo.\nOpere.\nUn'antologia delle sue opere poetiche \u00e8 stata pubblicata a cura di Christopher Ricks (Lilliput Press, Dublin, 2002), mentre la traduzione italiana dei suoi due poemi odeporici \u00e8 apparsa di recente per la Libreria Editrice Marco Polo di Venezia:"}
{"id": "614211", "revid": "124180802", "url": "https://it.wikipedia.org/wiki?curid=614211", "title": "Consiglio regionale", "text": ""}
{"id": "614213", "revid": "767487", "url": "https://it.wikipedia.org/wiki?curid=614213", "title": "Dave Pegg", "text": "Biografia.\nPegg divent\u00f2 musicista di professione verso la met\u00e0 degli anni sessanta. In questo periodo fall\u00ec la sua prima audizione come chitarrista per The Uglys, un gruppo rock guidato da Steve Gibbons il quale per\u00f2 gli offr\u00ec un posto come bassista.\nIl 1970 \u00e8 un anno particolarmente significativo nella vita di Pegg in quanto entra a far parte dei Fairport Convention. Infatti Ashley Hutchings, fondatore e bassista della band, abbandon\u00f2 la stessa per creare gli Steeleye Span e cos\u00ec Pegg lo sostitu\u00ec.\nNel 1979 i Fairport si dissolvono e Pegg si unisce ai Jethro Tull come sostituto di John Glascock, deceduto nel novembre di quell'anno.\nI Fairport decidono per\u00f2 di riunirsi nel 1985 e Pegg li segue senza per\u00f2 abbandonare completamente i Jethro Tull. Anzi nel 1987 nasce una sorta di gemellaggio fra le due band in seguito ad un concerto dei Jethro negli USA con i Fairport che aprivano i concerti.\nAttualmente Pegg vive a Banbury, nell'Oxfordshire. Dalla moglie Christine (da cui ha divorziato) ha avuto due figli: Stephanie e Matt, attuale bassista dei Procol Harum"}
{"id": "614225", "revid": "287204", "url": "https://it.wikipedia.org/wiki?curid=614225", "title": "Beyonce", "text": ""}
{"id": "614234", "revid": "1893", "url": "https://it.wikipedia.org/wiki?curid=614234", "title": "Funzione goniometrica", "text": ""}
{"id": "614236", "revid": "287204", "url": "https://it.wikipedia.org/wiki?curid=614236", "title": "Getulio Vargas", "text": ""}
{"id": "614238", "revid": "767487", "url": "https://it.wikipedia.org/wiki?curid=614238", "title": "Necrophagia", "text": "I Necrophagia sono stati una band death metal statunitense, fondata nel 1983 e scioltasi nel 2018.\nStoria.\nEsordi.\nI Necrophagia erano un famoso gruppo underground nei primi anni '80. Attraverso il loro suono duro e potente questa band viene considerata, assieme ai Possessed e ai Death, uno dei gruppi fondatori di un nuovo genere musicale, il death metal. Nel 1987 fu pubblicato il primo album del gruppo, \"Season of the Dead\".\nCon Phil Anselmo.\nNel 1997 la band cambi\u00f2 formazione, mantenendo solo il cantante, Fred Pucci (aka Killjoy) e assumendo l'ormai ex-Pantera Phil Anselmo alla chitarra, Wayne Fabra alla batteria e Jared Faulk al basso (poi sostituito da Dustin Havnen). Questa formazione pubblic\u00f2 l'album \"Holocausto de la Morte\" e l'EP \"Black Blood Vomitorium\".\nSuccessivamente si aggiunsero alla band Frediablo (vero nome Fred Prytz) come secondo chitarrista e Opal Enthroned (vero nome Stephanie Windstein) come tastierista. Questa formazione pubblic\u00f2 l'EP \"Cannibal Holocaust\" prima di sciogliersi.\nAnni recenti.\nNel 2002 Killjoy annunci\u00f2 la nuova formazione dei Necrophagia. Lui e Frediablo furono riconfermati mentre alla chitarra and\u00f2 Fug, Iscariah and\u00f2 al basso, Titta Tani alla batteria e Mirai Kawashima alle tastiere. Furono pubblicati gli album \"The Divine Art of Torture\" e \"Harvest Ritual Vol. 1\", oltre a \"Goblins Be Thine\" EP.\nIl 6 giugno 2006 i Necrophagia hanno pubblicato \"Slit Wrists And Casket Rot\", un album live del loro tour \"Harvesting the Dead\", contenente un sottoalbum chiamato \"Halloween\" e un EP, \"Satan's Skin\".\nFrediablo ha lasciato la band nel 2006 per concentrarsi sul suo progetto con i Grimfist ed \u00e8 stato sostituito da Undead Torment.\nIl 18 marzo 2018 il frontman Killjoy \u00e8 deceduto nel sonno all'et\u00e0 di 52 anni."}
{"id": "614242", "revid": "287204", "url": "https://it.wikipedia.org/wiki?curid=614242", "title": "Storia delle funzioni trigonometriche", "text": "La storia delle funzioni trigonometriche si estende per circa 4000 anni. Vi sono delle prove che indicano che i babilonesi furono i primi ad usare (pur in forma ancora primitiva) delle funzioni trigonometriche, in base ad una tabella di numeri scritta su una tavola cuneiforme babilonese, Plimpton 322 (risalente a circa il 1900 a.C.), che si pu\u00f2 interpretare come una tavola di secanti. Vi \u00e8, tuttavia, un dibattito ancora aperto sul fatto che essa fosse una tavola trigonometrica o no. Il pi\u00f9 antico uso della funzione seno appare nel \"Sulba Sutras\" scritto nell'antica India fra l'ottavo e il sesto secolo a.C., che calcola correttamente il seno di \u03c0/4 (45\u00b0) come 1/\u221a2 in una procedura per il problema opposto della quadratura del cerchio, sebbene non fosse ancora stata sviluppata la nozione di \"seno\" in senso generale.\nDescrizione.\nPi\u00f9 tardi, le funzioni trigonometriche furono studiate da Ipparco di Nicea (180-125\u00a0a.C.), che tabul\u00f2 le lunghezze degli archi di circonferenza (angolo \"\u03b1\" moltiplicato per il raggio \"r\") insieme alla lunghezza delle corde sottese (2\"r\"\u00a0sin(\"\u03b1\"/2)). Nel II secolo Claudio Tolomeo dell'Egitto estese questo lavoro nel suo \"Almagesto\", derivando formule di addizione/sottrazione equivalenti a sin(\"\u03b1\"\u00a0+\u00a0\"\u03b2\") e cos(\"\u03b1\"\u00a0+\u00a0\"\u03b2\"). Tolomeo ricav\u00f2 l'equivalente della formula di bisezione sin2(\"\u03b1\"/2) = (1 \u2212 cos\"\u03b1\")/2, e stil\u00f2 una tabella dei suoi risultati. N\u00e9 le tavole di Ipparco, n\u00e9 quelle di Tolomeo ci sono pervenute, nonostante le descrizioni di altri autori antichi lascino pochi dubbi sulla loro esistenza.\nI successivi importanti sviluppi della trigonometria si ebbero in India. Il matematico e astronomo Aryabhata (476\u2013550), nella sua opera \"Aryabhata-Siddhanta\", defin\u00ec per la prima volta il seno come la relazione moderna fra la met\u00e0 di un angolo e la met\u00e0 della corda, definendo anche il coseno, il senoverso, e l'inverso del seno. Le sue opere contengono anche le pi\u00f9 antiche tavole pervenuteci dei valori del seno e del senoverso (1\u00a0\u2212\u00a0coseno), per intervalli di 3,75\u00b0 da 0\u00b0 a 90\u00b0, con un'accuratezza di 4 cifre decimali. Egli us\u00f2 le parole \"jya\" per il seno, \"kojya\" per il coseno, \"ukramajya\" per il senoverso, e \"otkram jya\" per l'inverso del seno. Le parole \"jya\" e \"kojya\" divennero in seguito \"seno\" e \"coseno\" per via di un errore di traduzione.\nLa parola moderna \"seno\" \u00e8 derivata dalla parola latina \"sinus\", che significa \"baia\" o \"insenatura\", a causa di un errore di traduzione (dall'arabo) della parola sanscrita \"jiva\", altrimenti detta \"jya\". Aryabhata usava il termine \"ardha-jiva\" (\"met\u00e0-corda\"), che venne abbreviato in \"jiva\" e quindi translitterato dagli Arabi come \"jiba\" (\u062c\u0628). I traduttori europei come Roberto di Chester e Gerardo di Cremona, nella Toledo del dodicesimo secolo, confusero \"jiba\" per \"jaib\" (\u062c\u0628), che significa \"baia\", probabilmente perch\u00e9 \"jiba\" (\u062c\u0628) e \"jaib\" (\u062c\u0628) sono scritti allo stesso modo nella scrittura araba (che, nella sua forma pi\u00f9 comune, non fornisce al lettore informazioni complete sulle vocali).\nAltri matematici indiani estesero successivamente i lavori di Aryabhata sulla trigonometria. Var\u0101hamihira svilupp\u00f2 le formule sin2\"x\"\u00a0+\u00a0cos2\"x\"\u00a0=\u00a01, sin\u00a0\"x\"\u00a0=\u00a0cos(\u03c0/2\u00a0\u2212\u00a0\"x\"), e (1\u00a0\u2212\u00a0cos(2\"x\"))/2\u00a0=\u00a0sin2\"x\". Bhaskara I costru\u00ec una formula per calcolare il seno di un angolo acuto senza l'uso di tavole. Brahmagupta svilupp\u00f2 la formula 1\u00a0\u2212\u00a0sin2\"x\"\u00a0=\u00a0cos2\"x\"\u00a0=\u00a0sin2(\u03c0/2\u00a0\u2212\u00a0\"x\"), e la formula di interpolazione di Brahmagupta per calcolare i valori del seno, che \u00e8 un caso particolare della formula di interpolazione di Newton\u2013Stirling fino al secondo ordine.\nLe opere indiane furono in seguito tradotte ed ampliate dai matematici musulmani. Il matematico persiano compil\u00f2 tavole dei seni e delle tangenti, e contribu\u00ec anche alla trigonometria sferica. A partire dal X secolo, nelle opere di Abu'l-Wafa, i matematici musulmani usavano gi\u00e0 tutte le sei funzioni trigonometriche principali, e possedevano tavole per i seni con incrementi di 0,25\u00b0, con una precisione di 8 cifre decimali, come pure tavole dei valori delle tangenti. Abu'l-Wafa svilupp\u00f2 anche la formula trigonometrica sin\u00a02\"x\"\u00a0=\u00a02\u00a0sin\u00a0\"x\"\u00a0cos\u00a0\"x\". Il matematico persiano Omar Khayyam risolse le equazioni cubiche tramite soluzioni numeriche approssimate trovate per interpolazione nelle tavole trigonometriche.\nTutte queste opere pionieristiche sulla trigonometria erano interessati principalmente alle applicazioni all'astronomia; probabilmente la prima trattazione della trigonometria come materia a s\u00e9 stante fu quella del matematico indiano Bhaskara II e del persiano Nasir al-Din Tusi, che trattavano anche il teorema dei seni ed elencarono i sei casi distinti di triangoli con un angolo retto nella trigonometria sferica. Regiomontano fu forse il primo matematico in Europa che si occup\u00f2 di trigonometria come disciplina matematica distinta, nel suo \"De triangulis omnimodus\" scritto nel 1464, come nel suo successivo \"Tabulae directionum\" che includeva una funzione equivalente alla moderna tangente, sebbene non venisse nominata esplicitamente.\nNel XIII secolo, il matematico persiano Nasir al-Din Tusi enunci\u00f2 la legge dei coseni e ne forn\u00ec una dimostrazione. Nell'opera del matematico persiano Ghiyath al-Kashi (XIV secolo), vi sono tavole trigonometriche che forniscono i valori della funzione seno con una precisione di quattro cifre sessagesimali (che equivale ad 8 cifre decimali) per ogni argomento per intervalli di 1\u00b0, con le differenza da aggiungere per ogni sessantesimo di grado. Il matematico (e imperatore) timuride Ulugh Ben (XIV secolo) costru\u00ec accurate tavole trigonometriche di seni e tangenti con una precisione di 8 cifre decimali.\nIl matematico indiano Madhava di Sangamagramma (1350 ca. - 1425 ca.) fece grandi progressi nell'analisi matematica delle funzioni trigonometriche e delle loro espansioni in serie infinite. Egli svilupp\u00f2 il concetto di serie di potenze e serie di Taylor, e produsse le espansioni in serie trigonometriche per le funzioni seno, coseno, tangente ed arcotangente. Utilizzando le approssimazioni tramite serie di Taylor per il seno ed il coseno, egli ottenne una tavola per il seno con 12 posizioni decimali di precisione ed una tavola per il coseno a 9 decimali. Forn\u00ec anche le serie di potenze per \u03c0, \u03c0/4, il raggio, il diametro, la circonferenza e l'angolo \u03b8 in termini di funzioni trigonometriche. Le sue opere furono estese dai suoi discepoli della scuola di Kerala fino al XVI secolo.\nL\"'Opus palatinum de triangulis\" di Rheticus, uno studente di Niccol\u00f2 Copernico, fu probabilmente la prima a definire le funzioni trigonometriche direttamente in termini di triangoli rettangoli piuttosto che di cerchi; essa conteneva anche tavole per tutte le sei funzioni trigonometriche; quest'opera fu completata dallo studente di Rheticus Valentin Otho, nel 1596.\nNel XVI secolo fiorirono le invenzioni di strumenti atti a facilitare i calcoli trigonometrici, tra questi la squadra mobile messa a punto dal veneziano Ottavio Fabri.\nL\"'Introductio in analysin infinitorum\" (1748) di Leonardo Eulero ebbe il merito di stabilire la moderna trattazione analitica delle funzioni trigonometriche in Europa, definendole tramite serie infinite e presentando la formula di Eulero \"e\"\"ix\"\u00a0=\u00a0cos(\"x\")\u00a0+\u00a0\"i\"\u00a0sin(\"x\"). Eulero uso le abbreviazioni \"sin.\", \"cos.\", \"tang.\", \"cot.\", \"sec.\", e \"cosec.\" rimaste quasi invariate anche nell'uso moderno. Brook Taylor defin\u00ec in generale le serie di Taylor e forn\u00ec gli sviluppi in serie e le approssimazioni di tutte le sei funzioni trigonometriche. Anche le opere di James Gregory e Colin Maclaurin ebbero una notevole influenza nello sviluppo delle serie trigonometriche."}
{"id": "614243", "revid": "767487", "url": "https://it.wikipedia.org/wiki?curid=614243", "title": "Peter-John Vettese", "text": "Biografia.\nA soli 4 anni inizi\u00f2 a studiare pianoforte e all'et\u00e0 di 9 anni si esibiva in pubblico con la band del padre.\nA 17 anni scapp\u00f2 di casa per entrare a far parte di una delle pi\u00f9 grandi sale ballo di tutta la Gran Bretagna ma fu presto licenziato per suonare contemporaneamente con il suo gruppo. Form\u00f2 cos\u00ec il gruppo Solaris con il chitarrista Jim Condie girando la Scozia e gli Stati Uniti finch\u00e9 si imbatt\u00e9 in un annuncio scritto dal gruppo \"progressive\" dei Jethro Tull sulla rivista musicale Melody Maker, i quali cercavano un tastierista.\nEra il 1982 quando Vettese si un\u00ec alla band guidata da Ian Anderson e il suo contributo si dimostra subito essenziale per il nuovo progetto di Anderson che aveva voluto un radicale cambio di suono per quegli anni, pi\u00f9 incentrato sull'elettronica. Vettese era il pi\u00f9 adatto per questo ruolo. Dopo la registrazione di \"The Broadsword and the Beast\" nello stesso 1982 e l'apparizione in \"Live at Hammersmith '84\", Vettese interviene massicciamente nella realizzazione del primo album solista di Anderson, \"Walk Into Light\" e in \"Under Wraps\", uno degli album pi\u00f9 controversi nella storia della band britannica.\nIn seguito la collaborazione Jethro Tull-Vettese si affievolisce fino a scomparire definitivamente dopo aver partecipato come ospite alla registrazione di \"Rock Island\" nel 1989.\nDopo quest'esperienza Vettese inizia una carriera indipendente come compositore, arrangiatore e produttore. Ha collaborato con Carly Simon, Zucchero Fornaciari, Fabio Concato, Ronan Keating, Beverley Knight, Tina Arena, Joe Cocker, Nate James, Dido, Annie Lennox, Melanie C, Geri Halliwell, Liza Minnelli, Simple Minds.\nAttualmente Vettese \u00e8 sotto contratto con la EMI e possiede un suo studio di registrazione a Londra dove, fra le altre cose, compone musica per film."}
{"id": "614244", "revid": "106376", "url": "https://it.wikipedia.org/wiki?curid=614244", "title": "Spino d'Adda", "text": "Spino d'Adda (\"Sp\u00ec\" in dialetto cremasco) \u00e8 un comune italiano di abitanti della provincia di Cremona in Lombardia.\nIl paese si trova a da Milano, da Cremona e da Lodi, citt\u00e0 quest'ultima cui Spino fu sempre legata ecclesiasticamente, e politicamente fino al 1860, anno in cui fu spostata nell'attuale provincia dal costituendo governo italiano.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono\nGeografia antropica.\nSecondo l'ISTAT, il territorio comunale il centro abitato di Spino d'Adda e i nuclei abitati di Erbatico, Fornace, Fracchia-Fracina, Gamello e Resega.\nInfrastrutture e trasporti.\nStrade.\nIl territorio \u00e8 attraversato dalle seguenti strade provinciali:\nAmministrazione.\nElenco dei sindaci dal 1988 ad oggi."}
{"id": "614246", "revid": "123391897", "url": "https://it.wikipedia.org/wiki?curid=614246", "title": "Giorgio Forattini", "text": "Biografia.\nConsegue la maturit\u00e0 classica, poi si iscrive alla Facolt\u00e0 universitaria di Architettura. Si sposa molto giovane, pertanto abbandona gli studi e comincia a cercare lavoro. Svolge diversi impieghi, tra i quali: consulente per una casa di edizioni musicali, attore, operaio in un'industria di idrocarburi e rappresentante.\nNei primi anni settanta, partecipa ad un concorso indetto dal quotidiano politico \"Paese Sera\". \u201cCreai una striscia con un protagonista che si chiamava Stradivarius, che era un rappresentante di commercio che doveva vendere. Era un po' romantico, amava la musica e quando arrivava a casa si metteva a suonare il violino con la parrucca in testa\u201d. Vince il concorso, viene assunto come disegnatore e grafico (collabora all'impaginazione del giornale).\nIl 14 maggio 1974 propone una vignetta per illustrare la notizia del giorno: la vittoria dei \"No\" al referendum sul divorzio. La vignetta viene pubblicata direttamente in prima pagina. La sua attivit\u00e0 viene considerata giornalistica, infatti dal 1975, superato l'esame di Stato, \u00e8 iscritto come giornalista professionista all'Ordine dei giornalisti del Lazio. La carriera continua su \"Panorama\" (con cui collabora ancora oggi) e infine approda al nascente quotidiano \"La Repubblica\". Nel 1978 crea l'inserto \"Satyricon\", primo inserto di un periodico italiano dedicato interamente alla satira. Con Forattini pubblicano alcune nuove firme, tra cui Sergio Staino ed Ellekappa. Nel settembre 1979 accetta la direzione del giornale satirico \"Il Male\".\nNel 1982 viene chiamato a Torino a \"La Stampa\", dove ritorna in prima pagina: \u00e8 subito un successo. Le vignette di Forattini sono le prime ad essere pubblicate nella prima pagina di un quotidiano a diffusione nazionale e sono a cadenza quotidiana (altra novit\u00e0 per la stampa italiana). Nel 1984, ritorna al quotidiano romano, dove continua a pubblicare una vignetta al giorno in prima pagina. Dopo 16 anni di collaborazione ininterrotta, nel 2000 Forattini abbandona \"Repubblica\" in seguito alle polemiche seguite a una vignetta raffigurante D'Alema, per la quale il disegnatore fu querelato.\nDal 2000 al febbraio 2005 \u00e8 di nuovo il vignettista de \"La Stampa\". Dal 2006 a met\u00e0 2008 collabora con \"Il Giornale\", che lascia per alcuni dissensi col neo direttore Mario Giordano. Il 2 agosto 2008 inizia la collaborazione con le tre testate QN Quotidiano Nazionale.\nUno dei principali motivi del suo successo fu la caratterizzazione macchiettistica e un po' irriverente di alcuni uomini politici: Craxi vestito come Mussolini, Spadolini nudo, Massimo D'Alema come Hitler (ma in veste comunista), Goria invisibile, Fassino scheletrico, Amato come Topolino, Berlusconi e Amintore Fanfani bassi di statura, Veltroni come un bruco, Lamberto Dini come un rospo, Buttiglione come una scimmia, Mancino come un cinghiale, Luciano Violante come una volpe, Prodi come un prete comunista, Umberto Bossi come Pluto, Vincenzo Visco come un vampiro, Carlo Azeglio Ciampi un cane, Antonio Di Pietro come Mussolini.\nNel 2012 ha dichiarato di non amare i partiti politici: \"\"Detesto l'integralismo. Non sopporto un partito che professa \u2018chi non \u00e8 con me, \u00e8 contro di me\u2019. Per dirla tutta, non sopporto nessun partito\u201d\".\nVignette pi\u00f9 discusse.\nLa sua vignetta pi\u00f9 celebre rimane per molti quella che fece nel 1974 in occasione della vittoria dei no al referendum sul divorzio: rappresentava una bottiglia di spumante su cui era scritto \"NO\" che si stappava lanciando in aria un tappo che aveva le fattezze di Amintore Fanfani.\nForattini fu querelato e condannato per una vignetta su Bettino Craxi, nella quale il leader socialista viene raffigurato mentre legge \"la Repubblica\" e commenta \"Quanto mi piace questo giornale quando c'\u00e8 Portfolio!\" (\"Portfolio\" era un concorso allegato al giornale), con l'implicazione evidente che Craxi fosse un borseggiatore. Forattini fu condannato perch\u00e9, secondo le motivazioni del giudice, l'implicazione era chiaramente falsa.\nFamosa \u00e8 anche la vignetta che raffigura Craxi (in camicia nera, come di consueto nelle sue vignette) a testa in gi\u00f9 con un cappio legato ai piedi. Tale vignetta \u00e8 risalente all'aprile 1993 ed \u00e8 immediatamente successiva alla notizia del voto contrario del Parlamento per il rilascio delle autorizzazioni alla Procura di Milano a procedere contro il leader socialista. \nNel 1991, quando il Partito Democratico della Sinistra fu accusato di ricevere ancora i finanziamenti che per anni l'URSS aveva garantito al Partito Comunista Italiano, Forattini present\u00f2 una vignetta in cui si vedevano Achille Occhetto e Massimo D'Alema che, vestiti da prostitute, ricevevano del denaro da Michail Gorba\u010d\u00ebv, seduto in una lussuosa macchina al cui volante si trovava Enrico Berlinguer. Occhetto querel\u00f2 subito Forattini, seguito pi\u00f9 tardi da D'Alema. Nel 1994 il tribunale di Milano condann\u00f2 il disegnatore con la motivazione che \u201cla vignetta non \u00e8 pura e semplice espressione satirica ma vero e proprio veicolo di informazione giornalistica e, come tale, assoggettata ai limiti propri del diritto di cronaca\u201d.\nResta celebre anche la vignetta con cui nel 1992, pochi giorni dopo l'attentato mafioso ai danni del magistrato Falcone ritrasse la Sicilia identificandola idealmente alla testa di un coccodrillo che piange in seguito all'accaduto.\nPer una vignetta raffigurante D'Alema, allora presidente del consiglio, pubblicata su \"la Repubblica\" dell'11 ottobre 1999, fu querelato e gli fu chiesto un risarcimento di 3 miliardi di lire. La vignetta in questione raffigura D'Alema mentre con un bianchetto cancella la lista Mitrokhin e una voce che gli chiede: \"allora arriva 'sta lista??!!\" e D'Alema: \"Un momento! Non s'\u00e8 ancora asciugato il bianchetto!\". D'Alema ha poi dichiarato di tenere in massima considerazione la satira, ma di aver agito perch\u00e9 la vignetta conteneva informazioni false e diffamatorie; la querela sar\u00e0 ritirata nel 2001.\nIn seguito a questa vicenda, non sentendosi difeso dal suo quotidiano, Forattini decise di lasciare \"la Repubblica\". Successivamente per protesta nei confronti della querela e in difesa della libert\u00e0 di satira disegn\u00f2 per vari mesi D'Alema con un volto invisibile e solo cappelli e baffetti apparenti.\nTale vignetta sar\u00e0 riproposta quattro volte con diversi protagonisti, prima Giovanni Paolo II al quale viene chiesto: \"allora \u00e8 pronto il terzo segreto di F\u00e1tima?\", poi Prodi nel 2006 al quale \u00e8 domandato: \"allora sono pronti i risultati elettorali?\", sempre nel 2006 la stessa vignetta \u00e8 stata proposta sul caso Aleksandr Litvnenko, in cui a un agente del KGB viene chiesto: \"allora, arriva 'sta lista?\", mentre nel 2008 viene posta la domanda \"allora arriva 'sta lista del Liechtenstein\" a Vincenzo Visco.\nNel 2005, Forattini torner\u00e0 sulla vicenda della querela con una vignetta su \"Panorama\" dal titolo \"Rivoluzionari di lusso\", dove una voce fuoricampo annuncia: \"D'Alema s'\u00e8 fatto dare da Fiorani i soldi per la sua nuova barca!\" e lui, nelle vesti di se stesso risponde: \"Li voleva anche da me, ma non glieli ho dati!\".\nIl 3 aprile 2002 Forattini pubblica sulla \"Stampa\" una vignetta che raffigura un carro armato israeliano, contrassegnato con la stella di David, mentre punta il cannone verso una mangiatoia nella quale un bambino impaurito, identificabile in Ges\u00f9 per via dell'aureola sul capo, esclama: \u201cNon vorranno mica farmi fuori un'altra volta?!\u201d. La vignetta provoca lo sdegno del presidente dell'Unione delle comunit\u00e0 ebraiche italiane Amos Luzzatto, che stigmatizza la riesumazione dell'accusa di deicidio, e di diversi esponenti cattolici. L'allora direttore del quotidiano torinese, Marcello Sorgi, si dissocia pubblicamente dal contenuto della vignetta.\nIl 6 novembre 2008 il \"Quotidiano Nazionale\" (\"Il Giorno\", \"La Nazione\" e \"il Resto del Carlino\") pubblica una vignetta di Forattini sull'elezione a presidente degli Stati Uniti di Barack Obama, in cui l'ex presidente Bush dice, a una statua della libert\u00e0 sdraiata su un letto con un neonato con il volto di Obama, che l'ha tradita con il \"maggiordomo negro\". Questa vignetta ha dato vita a molte polemiche. Il Coordinamento dei comitati di redazione del \"Quotidiano Nazionale\" ha espresso in una nota \"fermo e totale dissenso\" nei confronti della vignetta.\nAl TG5 del 17 dicembre 2008 dichiar\u00f2 di essere stato querelato 20 volte solo da esponenti della sinistra, affermando: \"La sinistra non accetta la satira quando le \u00e8 rivolta contro\".\nOpere.\nDal 1974, anno in cui ha pubblicato il suo primo libro di vignette, \"Referendum Reverendum\", Giorgio Forattini ha iniziato una lunga serie di pubblicazioni (a cadenza annuale) con il proposito di rappresentare satiricamente l'evolversi delle vicende politiche italiane."}
{"id": "614247", "revid": "73322", "url": "https://it.wikipedia.org/wiki?curid=614247", "title": "Guinness World Records", "text": ""}
{"id": "614250", "revid": "767487", "url": "https://it.wikipedia.org/wiki?curid=614250", "title": "Viking Crown", "text": "I Viking Crown furono una band statunitense di genere black metal formatasi nel 1999 e scioltasi nel 2001.\nStoria del gruppo.\nLa band si \u00e8 formata nel 1999 come secondo progetto del musicista dei Pantera Phil Anselmo che ingaggi\u00f2 come cantante Killjoy e Opal, sua futura moglie, come tastierista. Il gruppo ha pubblicato 2 album e un EP. Il loro genere si rifaceva al vecchio black di fine anni ottanta, fortemente ispirato da gruppi come Mayhem e Darkthrone."}
{"id": "614253", "revid": "1442080", "url": "https://it.wikipedia.org/wiki?curid=614253", "title": "Yoga S\u016btra", "text": "Lo Yoga S\u016btra di Pata\u00f1jali [in devanagari \u092f\u094b\u0917\u0938\u0942\u0924\u094d\u0930 'aforismi sullo Yoga'] \u00e8 un testo filosofico indiano risalente ai primi secoli; ritenuto fondamentale nello Yoga dar\u015bana, \u00e8 uno dei sei sistemi ortodossi dell'induismo.\nGeneralit\u00e0.\nL'opera consiste in una raccolta di 196 aforismi, ovvero brevi e significative frasi concepite per essere memorizzate con facilit\u00e0, come era costume presso i maestri hindu, ove la tradizione orale era il mezzo principale per condividere e tramandare la conoscenza.\nDell'autore, il filosofo Pata\u00f1jali, nulla si sa oltre le leggende, e difficile risulta anche una datazione accurata dei \"s\u016btra\" stessi. Dal fatto che alcuni di questi contengano accenni alle scuole del Grande Veicolo del Buddhismo, l'accademico Gavin Flood conclude che l'opera fu concepita non prima del I secolo BCE e non dopo il V secolo CE.\nAltri studiosi hanno ritenuto di identificare questo filosofo con un omonimo grammatico, l'autore del \"Mah\u0101bh\u0101shya\", che potrebbe invece essere vissuto qualche secolo prima:\nIl testo \u00e8 suddiviso in quattro sezioni (\"p\u0101da\"):\nLo storico delle religioni Mircea Eliade cos\u00ec sintetizza il contributo del filosofo:\nEntrambi i sistemi, lo Yoga e il S\u0101\u1e43khya (un altro dei sei \"dar\u015bana\" dell'induismo), hanno infatti come fine quello di voler liberare l'uomo dalla sofferenza insita nella condizione umana e quindi dal ciclo delle rinascite. Il S\u0101\u1e43khya afferma che a tale scopo sia sufficiente la conoscenza metafisica (\"gnosi\"), il riconoscere cio\u00e8 che esistono due principi ultimi, la materia e lo spirito, e che questi sono in realt\u00e0 distinti fra loro, essendo lo spirito spettatore puro e passivo delle dinamiche della materia, materia che \u00e8 ci\u00f2 di cui siamo fatti, mente e corpo.\nPata\u00f1jali ritiene invece insufficiente la sola conoscenza, e nei suoi \"Yoga S\u016btra\" espone una tecnica psicofisiologica il cui fine \u00e8 quello di superare gli stati ordinari della coscienza, per realizzare uno stato soggettivo che \u00e8 sia extrarazionale sia sovrasensoriale (\"sam\u0101dhi\"), grazie al quale ottenere la liberazione (\"mok\u1e63a\").\n\"Sam\u0101dhi P\u0101da\".\nYoga.\nNel \"s\u016btra\" I.2 Pata\u00f1jali definisce lo Yoga come \"soppressione (\"nirodha\u1e25\") degli stati (\"v\u1e5btti\") psicomentali (\"citta\")\". Il termine adoperato dal filosofo, \"citta\", \u00e8 la \"massa psichica\" intesa come ci\u00f2 che elabora l'insieme di tutte le sensazioni, dall'esterno e dall'interno. \"V\u1e5btti\" vuol dire letteralmente \"vortice\": ci\u00f2 cui Pata\u00f1jali si sta riferendo \u00e8 l'attivit\u00e0 ordinaria del \"citta\", continuamente trascinata dal pensiero e dalle sensazioni, ed \u00e8 questo incessante lavorio che lo Yoga si propone di inibire, risultato non fine a s\u00e9 stesso ma indispensabile traguardo per il conseguimento del vero obiettivo: l'affrancamento dal \"sa\u1e43s\u0101ra\", la liberazione.\nNella filosofia del S\u0101\u1e43khya, che come si \u00e8 detto Pata\u00f1jali adotta, \"citta\" \u00e8 l'insieme formato da \"buddhi\" (l'intelletto; l'intelligenza discriminante), \"aham\u1e41k\u0101ra\" (il senso dell'Io; l'Ego), \"manas\" (la mente; il senso interno che sovrintende agli altri dieci sensi, i cinque di percezione e i cinque di azione). Il filosofo e mistico Vivekananda usa il termine \"materiale mentale\" (\"mind-stuff\") per tradurre \"citta\", l'insieme costituito dalle suddette tre categorie del S\u0101\u1e43khya. Quando uno stimolo giunge al \"citta\" vengono prodotte le \"v\u1e5btti\", e tutto ci\u00f2 che ordinariamente noi conosciamo non \u00e8 che una reazione a quegli stimoli: le \"v\u1e5btti\" sono il nostro universo. Tacitare queste ultime consente al \"citta\" di tornare a quello stato di purezza cui naturalmente tende, il che \u00e8 poi il fine dello Yoga espresso nella terminologia del S\u0101\u1e43khya.\nIl maestro yoga B. K. S. Iyengar preferisce tradurre \"citta\" con \"coscienza\", essendo essa veicolo dell'osservazione, dell'attenzione e della ragione.\nCinque sono gli stati psicomentali (I.6): giusta conoscenza (la mente, tramite la percezione, l'inferenza e l'autorit\u00e0, produce pensieri non contraddittori); errore (la mente costruisce pensieri non aderenti alla realt\u00e0); astrazione (la mente si astrae dalla realt\u00e0 e tenta di descriverla verbalmente); sonno (la mente elabora in assenza di oggetti concreti); memoria (la mente rievoca esperienze precedenti). La pratica costante (I.12) permette di inibire questi possibili stati della mente.\n\"Sam\u0101dhi\".\nL'ultima fase del percorso yogico \u00e8 il \"sam\u0101dhi\" (\"congiunzione\", \"enstasi\", \"concentrazione\"), definito pi\u00f9 oltre da Pata\u00f1jali come quello stato in cui la mente \u00e8 unita all'oggetto (III.3); quello stato, cio\u00e8, in cui l'oggetto si rivela in \"s\u00e9 stesso\", senza bisogno di essere ricondotto a categorie note: \u00e8 l'accezione gnoseologica del \"sam\u0101dhi\" secondo lo storico delle religioni Mircea Eliade.\nVivekananda cos\u00ec commenta il \"s\u016btra\" III.3:\nLo stesso Eliade fa notare che le implicazioni che il \"sam\u0101dhi\" comporta hanno una portata ben pi\u00f9 ampia, che si estende oltre lo Yoga inteso come disciplina o scuola filosofica:\nIl \"sam\u0101dhi\" pu\u00f2 essere di due tipi, \"con sostegno\" (\"sampraj\u00f1\u0101ta sam\u0101dhi\") e \"senza sostegno\" (\"asampraj\u00f1\u0101ta sam\u0101dhi\") (I.17-20): il primo lo si consegue applicandosi su un oggetto (il sostegno), reale o immaginato, ed \u00e8 il risultato di una corretta pratica dello Yoga; il secondo pu\u00f2 avvenire, ma non \u00e8 detto che ci\u00f2 accada, soltanto se si \u00e8 conseguito il primo. Eliade spiega che il \"sam\u0101dhi\" senza sostegno pu\u00f2 essere visto come un \"ratto\": giunge senza essere chiamato.\nIl filosofo Vij\u00f1\u0101na Bhik\u1e63u, uno dei pi\u00f9 noti commentatori dell'opera, spiega la differenza fra i due \"sam\u0101dhi\" con l'affermare che nel \"sampraj\u00f1\u0101ta sam\u0101dhi\" tutti gli stati psicomentali sono ormai inibiti tranne quello che consente la \"meditazione\" stessa, nell'\"asampraj\u00f1\u0101ta sam\u0101dhi\" scompare qualsiasi forma di coscienza.\nPata\u00f1jali prosegue quindi descrivendo le quattro specie del \"sampraj\u00f1\u0101ta sam\u0101dhi\" (I.42-50): \"savitarka\" (\"argomentativa\": l'oggetto della meditazione \u00e8 percepito con l'ausilio del ragionamento riflessivo); \"nirvitarka\" (\"non argomentativa\": l'oggetto della meditazione \u00e8 percepito sgombro dalle contaminazioni della memoria, e le argomentazioni logiche cessano); \"savi\u015bara\" (\"riflessiva\": la percezione oltrepassa l'aspetto esteriore dell'oggetto); \"nirvi\u015bara\" (\"sovra-riflessiva\": la percezione prosegue liberandosi delle categorie dello spazio e del tempo).\nMircea Eliade mette in guardia dal confondere il \"sam\u0101dhi\" con la trance ipnotica, stato psicologico invero gi\u00e0 noto agli indiani, e descritto in diversi testi sacri e non. Uno dei termini utilizzati dallo storico per tradurre \"sam\u0101dhi\" \u00e8, come si \u00e8 detto, \"enstasi\", neologismo adoperato proprio per contrapporre l'esperienza del \"sam\u0101dhi\" a quella dell'estasi. Mentre quest'ultima \u00e8, secondo l'etimologia (\"ek-stasis\", \"uscire fuori\") e nelle descrizioni fornite da chi l'ha sperimentata, un estraniamento da s\u00e9 e dal mondo volto alla congiunzione col divino, l'enstasi \u00e8, al contrario, un ricongiungersi con la propria coscienza pi\u00f9 pura: nel \"sam\u0101dhi\" lo yogin non \u00e8 n\u00e9 rapito in un \"volo estatico\" n\u00e9 immerso in uno stato di autoipnosi, \"egli vi penetra con estrema lucidit\u00e0\". Cos\u00ec anche l'indologo Jean Varenne:\nDio.\nLo Yoga si differenzia dal S\u0101\u1e43khya anche per essere teista. La parte che Pata\u00f1jali assegna a Dio (\"\u012a\u015bvara\" nel testo) \u00e8 per\u00f2 decisamente secondaria: non si tratta n\u00e9 di un dio creatore n\u00e9 di un dio giudice, ma di un dio che pu\u00f2 essere di aiuto allo \"yogin\" (I.23). Dal punto di vista dottrinale, Dio \u00e8 definito come il sommo S\u00e9, un particolare spirito (\"puru\u1e63a\") quindi, consapevolezza suprema (I.24-25), maestro di ogni maestro (I.26). \u012a\u015bvara \u00e8 quindi un archetipo dello \"yogin\", un collaboratore supremo ideale, un modello al quale, volendo, \"abbandonarsi\" (II.1). Per il filosofo Vy\u0101sa, uno dei principali commentatori di Pata\u00f1jali, \u012a\u015bvara \u00e8 un \"puru\u1e63a\" che \u00e8 sempre stato libero.\nBen differente \u00e8 invece il ruolo che altri commentatori dell'opera (V\u0101caspati Mi\u015bra, Vij\u00f1\u0101na Bhik\u1e63u, N\u012blak\u1e47\u1e6dha, Bhoja, per esempio) assegneranno a Dio nello Yoga, dando pi\u00f9 spazio ai concetti di devozione (\"bhakti\") e grazia divina, elementi invero assenti nel nostro, per il quale il ruolo di Dio non \u00e8 necessario.\n\"S\u0101dhana P\u0101da\".\n\"S\u0101dhana\" sta per \"realizzazione\": in questo capitolo Pata\u00f1jali descrive principalmente l'aspetto pratico dello Yoga. Il Kriy\u0101 Yoga e l'A\u1e63\u1e6d\u0101\u1e45ga Yoga compaiono esposti per la prima volta in modo sistematico proprio in quest'opera.\nKriy\u0101 Yoga.\nNel \"s\u016btra\" II.2 il Kriy\u0101 (\"azione\") Yoga \u00e8 definito come quella disciplina la cui osservanza \u00e8 in grado di eliminare gli stati dolorosi (\"kle\u015ba\"). Pata\u00f1jali affronta per\u00f2 l'aspetto pratico vero e proprio solo nella parte dedicata all'A\u1e63\u1e6d\u0101\u1e45ga Yoga, facendo precedere a questa una digressione teorica.\nCinque sono gli stati che generano dolore (II.3): ignoranza (\"avidy\u0101\"); sentimento di individualit\u00e0 (\"asmit\u0101\"); attaccamento (\"r\u0101ga\"); disgusto (\"dve\u015ba\"); volont\u00e0 di vivere (\"abhinive\u015ba\").\nQuesti stati dolorosi sono la causa degli atti (\"karma\") compiuti in questa e nelle precedenti vite (II.12), e ci\u00f2 che adesso facciamo influenzer\u00e0 anche la posizione sociale, la durata e le esperienze della prossima vita (II.13). Ci\u00f2 premesso, Pata\u00f1jali esplicita quella che \u00e8 la legge nucleare dell'intera ricerca induista nel periodo successivo alle Upani\u1e63ad:\nOgni dottrina religiosa, ogni speculazione filosofica induista parte da questo assunto per poi proporre la propria soteriologia: si torna a nascere perch\u00e9 nelle precedenti vite non si \u00e8 riusciti a conseguire la liberazione, e tornare a vivere \u00e8 sofferenza, sofferenza perch\u00e9 occorre riprendere la ricerca cercando di non ripetere gli stessi errori, sofferenza perch\u00e9 si \u00e8 di nuovo afflitti dagli stati dolorosi che la vita stessa comporta. Ma, fa notare Mircea Eliade, tutto ci\u00f2 non implica necessariamente una visione pessimista della vita: la sofferenza universale \u00e8 una modalit\u00e0 ontologica di ci\u00f2 che \u00e8 vivente, una necessit\u00e0 cosmica di cui occorre prendere atto per intraprendere la strada della liberazione: Il \"saggio\" (\"vivekina\u1e25\", lett. \"quello che discrimina\"), \u00e8 quindi colui che ha riconosciuto la sofferenza universale, \"conditio sine qua non\" per la salvezza.\nLa \"avidy\u0101\" (\"a-vidy\u0101\", \"non conoscenza\"), il primo degli stati dolorosi, \u00e8 proprio la mancata presa di coscienza di questa sofferenza universale. Essa \u00e8 alla base di ogni altra sofferenza (II.4). La seconda afflizione, \"asmit\u0101\", \u00e8 credere che ci\u00f2 di cui siamo fatti sia in qualche modo il soggetto ultimo che percepisce il mondo, confondere cio\u00e8 materia (il soggetto agente-percepente) e spirito (il soggetto cosciente); \"prak\u1e5bti\" e \"puru\u1e63a\", per usare la terminologia del S\u0101\u1e43khya; o \"veduto\" (\"d\u1e5b\u015byayo\u1e25\") e \"veggente\" (\"dra\u1e63\u1e6d\u1e5b\"), per usare i termini di Pata\u00f1jali stesso (II.6 e II.17).\nB. K. S. Iyengar classifica come intellettuali questi primi due stati dolorosi; come emozionali i secondi due (attaccamento alle cose piacevoli e avversione per quelle spiacevoli); come istintuale il quinto (attaccamento alla vita o paura della morte). Essi sono dunque in relazione con le principali aree del nostro cervello.\nA\u1e63\u1e6d\u0101\u1e45ga Yoga.\nIl percorso verso il \"sam\u0101dhi\" (e quindi la liberazione) si articola in otto fasi: gli \"a\u1e63\u1e6d\u0101\u1e45ga\" (\"otto membra\") dello Yoga sono (II.29): i freni (\"yama\"); le discipline (\"niyama\"); le posizioni (\"\u0101sana\"); il ritmo della respirazione (\"pr\u0101\u1e47\u0101y\u0101ma\"); l'emancipazione dell'attivit\u00e0 sensoriale dall'influsso degli oggetti esterni (\"praty\u0101h\u0101ra\"); la concentrazione (\"dh\u0101ra\u1e47\u0101\"); la meditazione yoga (\"dhy\u0101na\"); la congiunzione (\"sam\u0101dhi\").\nI freni e le discipline (\"yama\" e \"niyama\") riguardano l'aspetto etico della vita dello \"yogin\": si tratta di astensioni e osservanze non specifici di questa filosofia, ma Pata\u00f1jali li ritiene fondamentali per il percorso yogico: essi tendono a creare uno stato \"purificato\" indispensabile. Le posizioni, il controllo della respirazione e la ritrazione dei sensi (\"\u0101sana\", \"pr\u0101nay\u0101ma\" e \"praty\u0101r\u0101\") costituiscono invece la tecnica yoga propriamente detta. Il retto comportamento unito alla pratica (le prime cinque fasi dunque) permettono di sperimentare le seguenti tre, la concentrazione, la meditazione e la congiunzione (\"dh\u0101ra\u1e47\u0101\", \"dhy\u0101na\" e \"sam\u0101dhi\"): Pata\u00f1jali accomuna queste ultime tre fasi adoperando il termine \"sa\u1e43yama\" (III.4) e si sofferma pi\u00f9 ampiamente su questo tema nel terzo \"p\u0101da\".\n\"Vibh\u016bti P\u0101da\".\nIn questa terza parte il filosofo spiega pi\u00f9 dettagliatamente le ultime tre fasi dell'\"A\u1e63\u1e6d\u0101\u1e45ga Yoga\", ossia il \"sa\u1e43yama\" (\"dominio dello spirito\"): concentrazione (\"dh\u0101ra\u1e47\u0101\"), meditazione (\"dhy\u0101na\"), congiunzione (\"sam\u0101dhi\"); prosegue descrivendo alcuni poteri extra-normali che lo \"yogin\" pu\u00f2 conseguire durante il \"sa\u1e43yama\".\n\"Sa\u1e43yama\".\n\"Dh\u0101ra\u1e47\u0101\" \u00e8 la concentrazione su un oggetto scelto come ausilio (III.1), concentrazione nel senso di fissare l'attenzione su tale oggetto. Vy\u0101sa preciser\u00e0 che questo pu\u00f2 essere anche una parte del corpo (per esempio, l'ombelico, la punta del naso, il cuore). Continuando il \"dh\u0101ra\u1e47\u0101\", quando il pensiero \u00e8 diventato fluido e completamente centrato sull'oggetto, si ottiene il \"dhy\u0101na\" (III.2). In letteratura il termine sanscrito \"dhy\u0101na\" \u00e8 a volte tradotto con \"meditazione\", ma si tratta evidentemente di ben altro dalla \"meditazione profana\", essendo il \"dhy\u0101na\" uno stato particolare dell'attenzione preceduto da un preciso complesso di tecniche e sostenuto da un retto comportamento. Quando, nel \"dhy\u0101na\", l'oggetto si rivela in s\u00e9 stesso, non distorto da chi vi sta meditando, allora si ha il \"sam\u0101dhi\" (III.3). Vij\u00f1\u0101na Bhik\u1e63u commenta questo passaggio affermando che il \"sam\u0101dhi\" \u00e8 quando ci si libera della meditazione, dell'oggetto meditato e del soggetto meditante. Egli aggiunge che mentre il \"dhy\u0101na\" \u00e8 suscettibile di essere interrotto, il \"sam\u0101dhi\" \u00e8 al contrario uno stato \"invulnerabile\", chiuso agli stimoli.\n\"Vibh\u016bti\".\nA partire dal \"s\u016btra\" III.16 vengono esposti i \"poteri miracolosi\" (\"vibh\u016bti\"; o anche \"siddhi\", che letteralmente vuol dire \"perfezioni\") come risultato della pratica del \"sa\u1e43yama\": concentrandosi su uno o pi\u00f9 oggetti e quindi meditando su di essi e realizzando la congiunzione, lo \"yogin\" acquista poteri \"occulti\":\nAlcune \"siddhi\" sono: conoscenza del passato e del futuro (III.16); conoscenza delle vite precedenti (III.18); conoscenza degli stati psicomentali altrui (III.19); invisibilit\u00e0 (III.21); conoscenza del sistema solare (III.27); scomparsa della fame e della sete (III.31); levitazione (III.40), eccetera.\nQuesti poteri, per\u00f2, non sono e non devono essere il fine dello Yoga, e Pata\u00f1jali mette in guardia il lettore vincolando la liberazione proprio al superamento di questi:\nVy\u0101sa, nel commentare questo \"s\u016btra\", parla delle \"siddhi\" come di \"miraggi magici\", illusioni che tentano di distogliere lo \"yogin\" dal retto percorso.\n\"Kaivalya P\u0101da\".\n\"Kaivalya\".\nNel settimo \"s\u016btra\" di questa sezione, Pata\u00f1jali cos\u00ec scrive:\nQuesta distinzione in tre parti del \"karma\" (le \"azioni\") ha una sua corrispondenza con le tre \"gu\u1e47a\", le tre componenti, o qualit\u00e0, della \"prak\u1e5bti\" (\"materia\"): secondo il S\u0101\u1e43khya le trasformazioni che la materia subisce nel tempo (\"pari\u1e47\u0101ma\", \"evoluzione\") sono dovute all'avvicendarsi di queste tre componenti fondamentali: \"tamas\", \"rajas\", \"sattva\". Ai primordi del tempo, le tre \"gu\u1e47a\" giacciono in perfetto equilibrio fra loro: \u00e8 lo stato della materia immanifesta, il tempo non esiste. Quando questo equilibrio si altera, la materia diventa manifesta, il tempo ha inizio. Gli aspetti della materia non sono se non l'effetto della \"colorazione\" che viene dalle \"gu\u1e47a\", esseri viventi non esclusi. Anche le nostre azioni (\"karma\") sono perci\u00f2 \"colorate\" dalle \"gu\u1e47a\": nere (\"tamas\"), grigie (\"rajas\") e bianche (\"sattva\"). Cos\u00ec non \u00e8 per lo \"yogin\" che ha raggiunto la perfezione: egli \u00e8 al di l\u00e0 delle \"gu\u1e47a\", il che equivale a dire che il \"karma\", la legge di causa ed effetto, non lo vincola pi\u00f9, \u00e8 libero. Nel commentare questo \"s\u016btra\", Iyengar afferma che \u00e8 qui che viene evidenziato il vero significato del Kaivalya P\u0101da.\nIl tema del libero agire ha una sua importanza centrale in un mondo che \u00e8 dominato dalla legge del \"karma\", e l'affermazione di Pata\u00f1jali non \u00e8 dissimile da quella evidenziata in modo forse pi\u00f9 incisivo da Krishna nella \"Bhagavadg\u012bt\u0101\":\nNei successivi \"s\u016btra\" Pata\u00f1jali spiega che gli effetti, o frutti, delle azioni \"passano\" da una vita alla successiva avendo come substrato la memoria (\"sm\u1e5bti\") (IV.9) e presentandosi come desideri (IV.10): passato e futuro sono perci\u00f2 reali come lo \u00e8 il presente, gli stati del tempo corrispondono a differenti combinazioni delle \"gu\u1e47a\" (IV.12-13), il cui gioco ha come effetto di produrre l'\"illusione\" del tempo.\nDal \"s\u016btra\" IV.16 il filosofo si pone il problema del rapporto fra \"citta\" e \"puru\u1e63a\", fra il prodotto pi\u00f9 evoluto della materia (\"materiale mentale\", \"mente\" o \"coscienza\" che dir si voglia) e lo spirito cio\u00e8, in relazione al problema della conoscenza. Il \"citta\" non pu\u00f2 conoscere s\u00e9 stessa (IV.19), e:\nIl \"citta\" \u00e8 una (IV.21), ma mossa da molte impressioni (\"v\u0101sana\"); la sua funzione ultima \u00e8 e resta quella di agire per il \"puru\u1e63a\" (IV.24). Quando si sar\u00e0 compreso pienamente questo rapporto, cio\u00e8 la distinzione (\"vi\u015be\u1e63a\") che sussiste fra i due (IV.25), allora si potr\u00e0 affermare di essere nel \"kaivalya\" (IV.26).\nConclusioni.\nNel secondo \"p\u0101da\" Pata\u00f1jali ha illustrato i mezzi pratici per conseguire il \"sam\u0101dhi\"; nel primo spiegato cosa il \"sam\u0101dhi\" sia; quali i suoi frutti nel terzo. Negli ultimi \"s\u016btra\" di quest'ultimo \"p\u0101da\", dopo aver discusso su cosa debba intendersi per \"kaivalya\", egli torna su quell'argomento: quando si raggiunge il \"sam\u0101dhi\", le tre \"gu\u1e47a\" terminano il loro compito (IV.32), il tempo si ferma (IV.33) e:\nCome aveva gi\u00e0 espresso in II.18, II.21 e poi ribadito in IV.24, la natura (\"prak\u1e5bti\") esiste non per soddisfare s\u00e9 stessa ma per consentire l'emancipazione (\"apavarga\"), per consentire cio\u00e8 da un lato, alla propria parte pi\u00f9 \"elevata\" (il \"citta\") di riconoscere s\u00ec d'essere altro dallo spirito (\"puru\u1e63a\"), ma al contempo affine a questo; dall'altro, al \"puru\u1e63a\" di non essere pi\u00f9 \"ingannato\" dall'evoluzione della \"prak\u1e5bti\", d'essere al di l\u00e0 del legame causa-effetto cio\u00e8, e quindi di ritrovare la sua autentica natura, che \u00e8 pura conoscenza (\"d\u1e5b\u015bim\u0101tra\u1e25 \u015buddha\u1e25\") (II.20)."}
{"id": "614257", "revid": "110157", "url": "https://it.wikipedia.org/wiki?curid=614257", "title": "Roccabernarda", "text": "Roccabernarda (IPA: ) \u00e8 un comune italiano di abitanti della provincia di Crotone in Calabria.\nAttraversato dal fiume Tacina, il paese si \u00e8 sviluppato dal centro storico, in collina, espandendosi poi nella pianura circostante.\nOrigini del nome.\nUna delle tante ipotesi sull'origine del nome Roccabernarda potrebbe riguardare la figura del cavaliere Bernardo del Carpio, eroe leggendario vissuto in Spagna nel IX secolo; secondo la leggenda, dopo aver conquistato il paese, avrebbe fatto in seguito costruire delle mura di cinta e poi fatto fortificare.\nUn tempo il paese era chiamato \"Rocca i Tacina\".\nMonumenti e luoghi d'interesse.\nStoricamente ricco, anche se presenta documentazione archeologica completamente inesplorata, il centro mostra i ruderi di un castello poco studiato dal punto di vista archeologico di cui, pare, rimangono per\u00f2 i sotterranei e poco lontano dal paese i ruderi del convento medioevale di San Francesco da Paola, fondato da Giovanni Cadurio dopo il ritorno dalla Corte del Re di Francia, Luigi XI, dove aveva accompagnato San Francesco da Paola.\nI ritrovamenti archeologici sono stati sporadici e casuali. Una lastra fittile, decorata a bassorilievo con una testa di un giovane, erroneamente interpretato come Dioniso, \u00e8 esposta nel Museo Archeologico Nazionale di Crotone. Di grande importanza il grande complesso di et\u00e0 romana ed alto medioevale di Serrarossa, lungo la valle del Tacina. Nelle adiacenze sorgono pochi ruderi attribuiti al monastero di San Pietro in Niffi. Alcune grotte artificiali, dette \"di Vitale\", poste lungo il fiume Tacina, sono ipotizzate essere il romitorio dove San Vitale di Castronovo (X secolo) trascorse due anni di ritorno da un pellegrinaggio a Roma.\nSociet\u00e0.\nFeste.\nIl patrono del paese, cui il convento \u00e8 intitolato, viene festeggiato in pi\u00f9 giorni (in origine tre, poi quattro, poi sette) a ridosso dell'ultima domenica di maggio. Viene svolta una fiaccolata dal convento fino alla chiesa del paese con canti popolari recitati dai fedeli, si fa festa e, tramite le offerte \u00e8 tradizione ingaggiare, per il giorno finale della festa, un cantante di fama nazionale.\nIl centro \u00e8 anche sede della \"Fiera di Muler\u00e0\", che si svolge nella parte periferica del paese individuata dal toponimo \"E Fere\", testimone di una lunga tradizione di questa manifestazione. La fiera, tradizione tramandatasi fin oggi ma attualmente limitata alla durata di mezza giornata del giorno 1\u00ba settembre, un tempo era addirittura la fiera pi\u00f9 grande del Regno delle due Sicilie, attirava gente da ogni dove e durava pi\u00f9 giorni. Gli anziani portano ancora il ricordo del periodo di preparazione a questo evento, periodo durante il quale il paese era frequentato da molte comunit\u00e0 di \"zingari\" che vendevano manufatti porta a porta. La fiera, in tempi passati, rivestiva una grande importanza commerciale (riguardo al bestiame soprattutto) e di apertura esterna del territorio.\nInfrastrutture e trasporti.\nStrade.\nIl comune \u00e8 interessato dalle seguenti direttrici stradali:\nAmministrazione.\nQui di seguito la cronotassi completa dei sindaci di Roccabernarda dal 1861 ad oggi.\nSport.\nCalcio.\nLa principale squadra di calcio della citt\u00e0 \u00e8 l\"'U.S.C. Roccabernarda 1982 A.S.D.\" che milita nel girone A calabrese di Promozione. I colori sociali sono: il bianco ed il celeste. \u00c8 nata nel 1982.\nLe altre squadre di calcio della citt\u00e0 sono: l'\"A.S.D. Rocca 2004 Calcio\" che milita nel girone A di Promozione e l\"'A.S.D. Sporting Rocca\" che milita nel girone crotonese di 3\u00aa Categoria.\nL'A.S.D. Rocca 2004 Calcio \u00e8 nata nel 2004.\nSono inoltre presenti ulteriori squadre nei vari settori giovanili: \"primi calci\", esordienti, giovanissimi, allievi ed juniores."}
{"id": "614259", "revid": "640389", "url": "https://it.wikipedia.org/wiki?curid=614259", "title": "Distretti della Serbia", "text": "I distretti della Serbia (in serbo \u043e\u043a\u0440\u0443\u0437\u0438, \"okruzi\"; sing. \u043e\u043a\u0440\u0443\u0433, \"okrug\") sono 29 e costituiscono la suddivisione territoriale di primo livello del Paese. Ciascuno di essi si suddivide a sua volta in comuni (\u043e\u043f\u0448\u0442\u0438\u043d\u0435, \"op\u0161tine\"; sing. \u043e\u043f\u0448\u0442\u0438\u043d\u0430, \"op\u0161tina\"). Ai distretti \u00e8 equiordinata la citt\u00e0 di Belgrado.\nCronologia.\nDistretti del Kosovo in Serbia.\nIl Kosovo, allorch\u00e9 costituiva parte integrante della Serbia, era suddiviso in cinque distretti:\nNel 1999, i predetti distretti sono stati soppressi e sostituiti da sette distretti costituiti dall'Amministrazione provvisoria delle Nazioni Unite. I nuovi distretti sono i seguenti:"}
{"id": "614263", "revid": "283141", "url": "https://it.wikipedia.org/wiki?curid=614263", "title": "Impedonatura", "text": ""}
{"id": "614265", "revid": "767487", "url": "https://it.wikipedia.org/wiki?curid=614265", "title": "You All Look the Same to Me", "text": "You All Look the Same to Me \u00e8 il terzo album degli Archive, pubblicato nel 2002 dalla Universal Records.\n\u00c8 il primo album registrato con il cantautore irlandese Craig Walker, che collaborer\u00e0 con il gruppo in altri due album, e con la cantante italiana Maria Quintile (pi\u00f9 conosciuta come Maria Q), storica collaboratrice e amica del gruppo, che ritorner\u00e0 poi nel 2006 per rimanere stabilmente nel collettivo."}
{"id": "614266", "revid": "729019", "url": "https://it.wikipedia.org/wiki?curid=614266", "title": "Angelo Emo", "text": "Considerato l'ultimo grande comandante operativo della Marina della Serenissima Repubblica di Venezia ed \u00e8 celebre per le sue campagne navali in Africa Settentrionale, in particolare quelle condotte contro il bey di Tunisi Hammuda o Amurad, tra il 1784 e il 1786.\nBiografia.\nOrigini e giovent\u00f9.\nAngelo Emo nacque a Venezia il 3 gennaio 1731 dalla famiglia aristocratica degli Emo: il padre era Giovanni di Gabriele e la madre Lucia Lombardo. Frequent\u00f2 il prestigioso collegio dei Gesuiti di Brescia, eccellendo nelle lettere, in filosofia e soprattutto nella letteratura latina, che fu sempre una sua grande passione fino al momento in cui il padre decise di richiamarlo a Venezia per affidarlo ai letterati Giovanni Battista Bilesimo, Jacopo Stellini e Carlo Lodoli.\nNel 1751 entr\u00f2 nella Marineria veneziana in qualit\u00e0 di \"nobile di nave\" partecipando al suo primo viaggio in mare nello stesso anno; quattro anni dopo era gi\u00e0 capitano di un vascello da guerra, distinguendosi nei doveri di scorta dei convogli mercantili contro i pirati barbareschi.\nNel 1758 fu incaricato di condurre una spedizione nell'oceano Atlantico di scorta a un convoglio di navi mercantili e di concludere un nuovo trattato commerciale con il Portogallo: durante la spedizione incontr\u00f2 condizioni meteorologiche estremamente avverse tanto da rimanere confinato per due mesi lungo le coste e ottenne una grande popolarit\u00e0 quando divenne noto che, grazie alla sua attitudine al comando e alle sue abilit\u00e0 di navigazione, fu in grado di evitare il naufragio della sua nave, la \"San Carlo\", nel corso di una lunga tempesta. \nCursus Honorum.\nNel 1760 ottenne la nomina di \"Provveditore della Sanit\u00e0\" ma gi\u00e0 l'anno seguente fu inviato al comando di uno squadrone di una nave di linea e due fregate in una spedizione contro i pirati barbareschi che colpivano il naviglio veneziano. Fino al 1767 si altern\u00f2 tra magistrature civili in Venezia e il comando militare contro i pirati. In qualit\u00e0 di \"Savio ed Esecutore alle Acque\" nel 1761 e 1762, commission\u00f2 un piano di recupero della laguna di Venezia che riusc\u00ec a portare a compimento in appena sei mesi. L'anno seguente fu promosso al rango di \"Patron delle Navi\" (equivalente al rango odierno di contrammiraglio) dell\"'Armata Grossa\" e nel 1767 costrinse il Bey di Algeri a concludere un trattato di pace favorevole per la Repubblica di Venezia: durante la campagna militare, a bordo della nave di linea da 74 \"Ercole\", mostr\u00f2 ancora una volta le sue qualit\u00e0 evitando un nuovo naufragio nel corso di una tempesta.\nIl 12 giugno 1768 fu nuovamente promosso a \"Capitano Ordinario delle Navi\" e due anni dopo, all'arrivo della flotta russa nel Mediterraneo in occasione della guerra russo-turca del 1768-1774, condusse uno squadrone veneziano nell'Egeo allo scopo di proteggere gli interessi economici e commerciali della Serenissima e del Regno di Francia. Nel corso del conflitto, a seguito di un incremento delle attivit\u00e0 dei corsari di Dulcigno, sottoposti al protettorato ottomano, Emo decise di portare la squadra nell'Egeo per punirli. Il 19 dicembre 1771, tuttavia, ancor\u00f2 nel Golfo Laconico vicino alla spiaggia di Eleos, \"[...] ancoraggio coperto da tutti i venti, tranne per quello di stro (Ostro o Mezzogiorno NdR).\". Errore gravissimo e in realt\u00e0 quasi incomprensibile per un ufficiale della cultura e dell'esperienza di Angelo Emo. Si scaten\u00f2 una tempesta spinta proprio da vento di Ostro: il vascello da 74 \"Corriera\" e la fregata \"Tolleranza\" affondarono con quasi tutto l'equipaggio mentre Emo riusc\u00ec a stento a salvare la sua nave ammiraglia ordinando di tagliare gli alberi maestri.\nNel 1772 lasci\u00f2 formalmente gli incarichi navali ed entr\u00f2 nel Senato. Eletto numerose volte come censore, diede nuovo slancio alle manifatture di Murano; in qualit\u00e0 di \"Savio alle Acque\" nel biennio 1776-1778 promosse numerose opere di restauro dei canali e delle barriere attorno alla Laguna, lungo il fiume Brenta, la strada di Terraglio e il canale di Cava.\nNel 1775 fece parte della commissione incaricata di analizzare lo stato della marina militare e fu redattore del documento finale, intitolato \u201cScrittura sul sistemare la marina da guerra in cui eravi il cav. Emo e dettata dal cav. Emo stesso\u201d: conscio delle deficienze della Marina e del ritardo ormai accumulato tanto nelle tecnologie costruttive quanto nella selezione, formazione, addestramento di equipaggi e, soprattutto, corpo ufficiali, nel documento propose numerose riforme prendendo a modello la marina inglese, ma quasi tutti i suoi suggerimenti restarono inascoltati. Il documento che, secondo il suo unico biografo, \"Federico Moro\", \u00e8 all'origine della pluriennale ostilit\u00e0 del potente \"Consiglio dei Dieci\" che lo porter\u00e0 a una morte misteriosa.\nIl 18 luglio 1778 fu di nuovo nominato \"Capitano Ordinario delle Navi\" conducendo una spedizione navale contro il Pasci\u00e0 di Tripoli che cercava di sfruttare a proprio vantaggio alcune potest\u00e0 accordate dalla Serenissima ben oltre la propria giurisdizione: alla guida della fregata pesante \"Sirena\" Emo condusse una spedizione dimostrativa di fronte a Tripoli costringendo il Pasci\u00e0 a concludere un nuovo accordo di pace con la Repubblica. Il comando fu rinnovato per un ulteriore anno ma non svolse alcuna spedizione navale.\nNel 1779, in qualit\u00e0 di \"Savio alla Mercanzia\" patrocin\u00f2 la riduzione del dazio sulla seta, l'apertura di nuovi uffici commerciali a Sebenico e il trasferimento del consolato veneziano in Egitto dal Cairo alla citt\u00e0 portuale di Alessandria. L'anno seguente, quale \"Provveditore ai Beni Inculti\", lanci\u00f2 progetti di bonifica delle paludi dell'Adige attorno alla citt\u00e0 di Verona secondo schemi e studi gi\u00e0 tracciati da Zaccaria Betti ma l'iniziativa non fu attuata, stante la mancanza di fondi.\nTra il 1782 e il 1784 ricopr\u00ec il ruolo di \"Inquisitore all'Arsenale\" (direttore dell'Arsenale) che fu integralmente ristrutturato e inizi\u00f2 la costruzione di nuovi vascelli secondo modelli importati da Regno Unito e Francia; introdusse la tecnica della laminazione del rame per ricoprire gli scafi dei vascelli, aument\u00f2 la produzione e miglior\u00f2 la qualit\u00e0 del sartiame e delle vele e aument\u00f2 le retribuzioni degli ufficiali non nobili. Nel 1783 fu il negoziatore capo per la Repubblica nelle trattative con l'Impero asburgico per la libert\u00e0 di navigazione in Istria e Dalmazia.\nSpedizione contro Tunisi.\nPur vivendo in un'epoca di relativa pace per la Repubblica, dovuta anche alla consapevolezza veneziana della progressiva riduzione della sua capacit\u00e0 di azione, ebbe l'occasione di mettersi in evidenza dal punto di vista bellico sotto il dogado di Paolo Renier.\nNel 1784 il Bey di Tunisi, a seguito della distruzione di una nave veneta contenente beni tunisini per mano dei Cavalieri di Malta, decise di dichiarare guerra alla Serenissima. Il 6 marzo dello stesso anno, Emo fu nominato \"Capitano Straordinario delle Navi\" e inviato alla testa di una squadra composta dalle navi di linea \"Fama\", \"Forza\" e \"Palma\", dalle fregate \"Concordia\", \"Sirena\", \"Brillante\", \"Pallade\" e \"Venere\", dallo sciabecco \"Tritone\" e dalle navi \"Distruzione\" e \"Polonia\", dalla galiota \"Esploratore\" e infine dalla nave ospedale \"Kav. Angelo\"; ulteriormente rafforzata dalla nave di linea \"Concordia\" e dagli sciabecchi \"Cupido\" e \"Nettuno\" (in sostituzione del \"Tritone\") la flotta veleggi\u00f2 verso la Tunisia il 12 agosto.\nIl 1\u00ba settembre raggiunse Capo Cartagine, a cinque miglia da Tunisi: nel corso dei successivi tre anni bombard\u00f2 ripetutamente le citt\u00e0 di Sousse (5 ottobre, per tre notti nell'aprile 1785 e dal 26 settembre al 6 ottobre 1787), Biserta (dal 30 maggio al 10 agosto 1787), Sfax (15\u201317 agosto 1785, 6, 18 e 22 marzo, 30 aprile e 4 maggio 1786) e La Goletta (1, 3, 5 e 9 ottobre 1788) ove speriment\u00f2 le batterie galleggianti gi\u00e0 usate dai franco-spagnoli contro gli inglese nell'assedio nell'assedio della Rocca di Gibilterra del 1782, le quali, grazie al basso pescaggio, riuscirono ad arrivare vicini all'imbocco dei porti massimizzando i danni.\nNel corso delle operazioni caus\u00f2 gravi danni alle citt\u00e0 e alla marina tunisina ivi confinata e richiese al Senato l'invio di un corpo di spedizione di 10 000 uomini per conquistare Tunisi. La richiesta fu, tuttavia, respinta e la Repubblica negozi\u00f2 un trattato di pace con il Bey il quale fu costretto a ridurre i dazi per i veneziani dal 7% al 4% dietro versamento di una somma di 40 000 zecchini. Nel corso della spedizione, il 28 maggio 1786, Emo fu eletto al prestigioso titolo di \"Procuratore de Ultra\" della Basilica di San Marco.\nIl trattato non dur\u00f2 a lungo ed Emo, nell'inverno del 1790, fu nuovamente nominato \"Provveditore Generale da Mar\" con l'incarico di condurre uno secondo squadrone alla volta di Tunisi. La spedizione, nonostante i gravi danni provocati alle citt\u00e0 barbaresche, non indusse gli avversari alla resa ed Emo cedette il comando al suo luogotenente, Tommaso Condulmer per rientrare a Venezia.\nMorte e lascito.\nDurante il viaggio di ritorno a Venezia, Angelo Emo secondo la versione ufficiale si ammal\u00f2 di pleurite e mor\u00ec improvvisamente a Malta il 3 marzo 1792; ma secondo una voce che subito circol\u00f2 a bordo delle navi e che il suo aiutante, conte Jacopo Parma, si sent\u00ec in obbligo di smentire in forma di libro perch\u00e9 lo coinvolgeva in modo diretto, fin\u00ec avvelenato su probabile ordine segreto del Consiglio dei Dieci: la causa era da ricercare nelle sue posizioni politiche favorevoli a una radicale riforma politica della Serenissima. Fu sepolto con grandi onori dai suoi marinai, che lo avevano sempre stimato, nella chiesa di San Biagio. Appena due anni dopo la morte il governo veneziano commission\u00f2 al Canova un ritratto che si pu\u00f2 ammirare ancor oggi al Museo Navale di Venezia.\nNon si spos\u00f2 mai, n\u00e9 ebbe figli. Divenne noto per il suo carattere orgoglioso e rigido: durante una delle sue visite a Malta, al comando di una squadra veneziana, per il suo comportamento definito \"altezzoso\", venne affrontato e insultato sul cassero della sua ammiraglia, la fregata grossa da 64 cannoni \"Fama\", da 19 cavalieri; la sua reazione fu di ritenere il fatto \"un affronto alla Serenissima\" e, come tale, richiese una punizione esemplare al Gran Maestro del Sovrano Ordine Militare di Malta, Emmanuel de Rohan-Polduc; di conseguenza, due cavalieri vennero condannati a 20 anni di carcere e gli altri espulsi dall'Ordine e dall'isola.\nEmo \u00e8 considerato uno dei grandi ammiragli della storia navale veneziana e la Regia Marina gli ha intitolato due sommergibili: uno della classe Pietro Micca del 1919 e uno della classe Marcello del 1938."}
{"id": "614271", "revid": "767487", "url": "https://it.wikipedia.org/wiki?curid=614271", "title": "Heavy Metal 2000", "text": "Heavy Metal 2000 \u00e8 un film d'animazione, sequel di \"Heavy Metal\" del 1981, basato sulla rivista fantascientifica \"Heavy Metal\".\nLa storia si basa interamente sul fumetto \"The Melting Pot\", scritto da Kevin Eastman, Simon Bisley e Eric Talbot. Tra gli artisti della colonna sonora spiccano gruppi come i Coal Chamber, Apartment 26, Billy Idol, Monster Magnet, Pantera, System of a Down, Queens of the Stone Age e Puya.\nNel 2000 ispir\u00f2 la creazione di un videogioco, dedicato al film: \"\"\nTrama.\nDurante alcuni scavi su alcune rocce, a bordo di una astronave denominata \"Cortez\", viene scoperto un coccio del Loc-Nar (la sfera verde maledetta e demoniaca del primo film); un minatore di nome Tyler (doppiato da Michael Ironside) ne entra a contatto e diventa posseduto da un'insaziabile fame di potere e di immortalit\u00e0.\nDopo aver ucciso un suo collega, prende il controllo dell'astronave facendo fuori il comandante e tutti i potenziali ribelli ad eccezione di due navigatori, Lambert e Germain, e di un cinico scienziato, il Dr Schechter; si dirige perci\u00f2 verso il pianeta Uroboris, dove \u00e8 custodita la fonte dell'immortalit\u00e0 ma, nel tragitto, si ferma sul pianeta Eden: \u00e8 convinto che qui si trovino piccolissime tracce della fonte, presenti nell'organismo dei coloni. Per poterne estrarre un siero rigenerante, uccide quindi tutti gli abitanti della colonia \"Eden\" tranne una, Julie (doppiata da Julie Strain).\nDurante l'attacco alla colonia, Tyler rapisce la sorella di Julie, Kerrie, per poterle estrarre il siero in un secondo tempo; abbandona poi Germain (uno dei due navigatori superstiti a lui soggiogati), che aveva tentato inutilmente di proteggere la ragazza. Poco dopo Julie incontra proprio Germain e, costringendolo ad aiutarla, raggiungono Tyler allo spazio-porto di Neo-Calcutta per ucciderlo. Tyler per\u00f2, grazie alle abilit\u00e0 del crudele Dr Schechter, ha gi\u00e0 estratto dai corpi dei coloni l'acqua dell'immortalit\u00e0 che, se bevuta, consente di rigenerare persino le ferite mortali. Solo Kerrie viene risparmiata per essere sfruttata come scorta di emergenza. Tyler, dopo essere stato \"ucciso\" da Julie, resuscita e la ferisce, per poi partire verso Uroboris. Ma la ragazza non demorde, e si aggancia alla nave di Tyler nell'iperspazio. All'apertura del condotto iperspaziale, la nave perde il controllo e si schianta sul pianeta.\nDopo il naufragio su Uroboris, Julie raggiunge i guardiani della fonte; nel mentre Tyler conquista e comanda una trib\u00f9 guerriera di rettili antropomorfi, dopo averne ucciso prima il campione in carica e poi il capo, prendendo di fatto il suo posto ed ordinando al resto della trib\u00f9 di prepararsi ad attaccare la fonte. Sul pianeta Julie incontra anche Odin (doppiato da Billy Idol), un misterioso veggente alieno e il suo aiutante, un golem di pietra chiamato Zeek. In un'occasione Julie, senza farsi riconoscere, entra nella stanza del nuovo covo di Tyler e cerca di sedurlo per poi ucciderlo con un attacco a sorpresa, ma Zeek irrompe nella scena e trascina via Julie per riportarla da Odin, impedendole di sferrare il colpo decisivo su Tyler, ma di fatto salvandole la vita, essendo egli attualmente immortale. Julie rintraccia quindi la nave di Tyler, mettendo fuori gioco il Dr Schechter, liberando Kerrie e causando inavvertitamente la distruzione del relitto, assieme ai serbatoi di fonte e al folle scienziato (che si rivela essere una sorta di cyborg). Questo manda su tutte le furie e nello sgomento Tyler, che rimane con un'ultima fiala del prezioso liquido.\nCostui con il suo nuovo esercito attacca la citt\u00e0, mentre Julie, Odin, Zeek e i guardiani della fonte si barricano dietro le mura, in difesa dell'acqua immortale. Durante la battaglia, i cancelli della fortezza vengono aperti, consentendo a Tyler di irrompere nella citt\u00e0.\nNello scontro il navigatore Albert, che come il Dr Schechter e contrariamente a Germain aveva deciso di obbedire al nuovo padrone, viene gravemente ferito e tenta perci\u00f2 di impadronirsi dell'ultima ampolla di Tyler, finendo solo per distruggerla, scatenando l'ira di quest'ultimo ed essendo infine da lui trucidato. Tyler si fa quindi strada verso la fonte, eliminando chiunque gli si pari innanzi. Julie lo insegue e dopo un duello serrato e sanguinoso, in cui sembrava avere la peggio, riesce ad ucciderlo spezzandogli l'osso del collo, grazie anche all'interferenza di Odin, il quale era stato a sua volta pugnalato al ventre.\nMa proprio nel momento che vedeva Julie sventare il peggio, ella viene stordita proprio dallo stesso Odin, che si trasforma e si rivela in realt\u00e0 essere niente meno che l'ultimo degli Arakasiani, una razza aliena che utilizzava la fonte per seminare distruzione attraverso le galassie; questi ha aspettato per innumerevoli anni che qualcuno trovasse la chiave (rappresentata dal coccio di Loc-Nar) per avere accesso alla fonte dell'immortalit\u00e0.\nTuttavia, mentre l'alieno si crogiola nel suo apparente successo, Julie viene raggiunta da Zeek, che separa il frammento del Loc-Nar dal poggio che apre l'antro della fonte, chiudendovi l'alieno e condannandolo a restare nell'antro per l'eternit\u00e0.\nDopo aver brevemente salutato Julie, Kerrie e Germain, Zeek si allontana nello spazio profondo con il frammento, in modo da proteggerlo dal male futuro.\nColonna sonora.\nI seguenti brani compongono la colonna sonora del film (le canzoni in grassetto non sono presenti nell'album ufficiale del film):"}
{"id": "614277", "revid": "767487", "url": "https://it.wikipedia.org/wiki?curid=614277", "title": "Distretto di Bor", "text": "Il distretto di Bor () \u00e8 un distretto della Serbia centrale.\nComuni.\nIl distretto si divide in quattro comuni:"}
{"id": "614287", "revid": "287204", "url": "https://it.wikipedia.org/wiki?curid=614287", "title": "Clich\u00e9 (disambigua)", "text": ""}
{"id": "614289", "revid": "1652635", "url": "https://it.wikipedia.org/wiki?curid=614289", "title": "Andrea Scanzi", "text": "Biografia.\nDopo aver frequentato il liceo scientifico, si laurea in lettere moderne all'Universit\u00e0 degli Studi di Siena nel 2000 con una tesi sui cantautori dal titolo \"Amici fragili\". \u00c8 giurato al Club Tenco e Direttore Artistico del \"Premio Pigro\" Ivan Graziani. Giornalista pubblicista, di simpatie di sinistra, ha scritto per \"Il mucchio selvaggio\", \"il manifesto\", \"Il Riformista\", \"L'Espresso,\" \"Panorama\", \"MicroMega\", \"Linea Bianca\", \"Tennis Magazine\", \"Grazia\" e \"Donna Moderna\", prima di passare nel 2005 a \"La Stampa\". Nell'estate del 2011 passa a \"Il Fatto Quotidiano\" dove si occupa di diversi argomenti, principalmente politica, musica e sport e per cui cura settimanalmente la rubrica \"Identikit\".\nA teatro \u00e8 autore e interprete dello spettacolo \"Gaber se fosse Gaber\", dedicato a Giorgio Gaber e patrocinato dalla Fondazione Gaber, che ha attraversato i teatri d'Italia dal 2011 al 2013, aggiudicandosi il \"Premio Lunezia a Teatro 2013\". Nel settembre 2012 esordisce con \"Le cattive strade\" dedicato a Fabrizio De Andr\u00e9. Nel 2016 parte in tourn\u00e9e con \"Il sogno di un'Italia\", il suo terzo spettacolo, e nel 2017 \u00e8 la volta di \"Eroi\", dedicato a dieci figure dello sport. Nel 2018 porta a teatro la trasposizione del suo libro \"Renzusconi\", in seguito aggiornato e rinominato \"Salvimaio\".\nDal 2012 al 2016 conduce su La3 il programma di interviste \"Reputescion\", in cui analizza inoltre la reputazione degli ospiti sulla rete. Dal 2013 \u00e8 frequente ospite nel programma \"Otto e mezzo\", condotto da Lilli Gruber su LA7. Tifoso del Milan, dopo alcune apparizioni a Tiki Taka - La repubblica del pallone, nella stagione 2015-2016 partecipa come ospite fisso al programma \"Il processo del luned\u00ec\", condotto da Enrico Varriale su Rai 3. Nell'estate 2016 conduce assieme ad Alessia Reato su LA7 \"Futbol\".\nA partire dal 2016 \u00e8 ospite ricorrente a \"Cartabianca\", talk show politico condotto da Bianca Berlinguer su Rai 3. Dal 2018 al 2019 ha condotto il programma \"The Match\" sul Nove, in cui due personaggi con opinioni antitetiche si confrontano su diversi argomenti. Nel febbraio 2018 viene scelto dal direttore artistico Claudio Baglioni come componente della giuria di esperti per il 68\u00ba Festival di Sanremo. A partire dal 14 maggio dello stesso anno conduce in coppia con Luca Sommi sul Nove il talk \"Accordi &amp; disaccordi\". Nel 2019 \u00e8 stato ospite di Adriano Celentano ad \"Adrian Live - Questa \u00e8 la storia...\", show che anticipa l'omonima serie animata in onda su Canale 5. \nDa aprile 2020, in concomitanza con la pandemia di COVID-19, diviene il giornalista italiano con pi\u00f9 interazioni sui social secondo la classifica di Sensemakers. Dal 20 ottobre 2020 conduce su Loft il programma \"Amici fragili.\" A dicembre 2020 collabora con Giovanni Gulino, leader dei Marta sui Tubi, al singolo inedito del suo percorso solista intitolato \"Il Teatro \u00e8 la mia chiesa\".\nDa circa vent'anni \u00e8 anche un apprezzato autore di libri, spaziando dai saggi ai romanzi. Negli ultimi anni, collaborando soprattutto con Rizzoli e \"Paper First\", si \u00e8 occupato dei principali personaggi della politica italiana, in particolar modo di Matteo Salvini e Matteo Renzi.\nControversie.\nNell'aprile del 2000 \u00e8 rimasto coinvolto in una rissa con il cantante dei Negrita Pau all'interno di una discoteca aretina, riportando una prognosi di sette giorni per un'emorragia all'occhio destro; nel 2009 il cantante \u00e8 stato condannato in sede civile a pagare a Scanzi i danni morali e patrimoniali e le spese processuali.\nIl 22 marzo 2021 la procura della Repubblica di Arezzo apre un fascicolo sulla sua vaccinazione anti COVID-19, dopo le numerose polemiche sollevate dai media per il fatto che il giornalista avrebbe saltato la lista di attesa e non avrebbe seguito le regolari procedure di prenotazione. \nDal canto suo il giornalista ha affermato: \u201cEra una vaccinazione legale, autorizzata e che rifarei. Una vaccinazione per cui larga parte degli italiani avrebbe dovuto ringraziarmi. L'ho fatta in un momento storico in cui nessuno o pochi italiani avrebbero voluto fare AstraZeneca\u201d.\nIl 28 giugno la Procura di Arezzo, dopo non avere mai ipotizzato n\u00e9 reati n\u00e9 indagati nel modello 45 aperto pi\u00f9 di tre mesi prima, chiede l'archiviazione per la vicenda, poich\u00e9 dal punto di vista giuridico-legale non si configura alcun reato nella condotta del giornalista.\nA seguito delle forti polemiche le reti televisive Rai e LA7 hanno sospeso per tre settimane la collaborazione con Scanzi."}
{"id": "614295", "revid": "177966", "url": "https://it.wikipedia.org/wiki?curid=614295", "title": "Via Arpi", "text": "Via Arpi \u00e8 il cuore storico della citt\u00e0 di Foggia.\nStoria.\nIl nome la via lo deve all'antica citt\u00e0 di Arpi fondata da Diomede, l'eroe omerico sbarcato in Capitanata. Arpi sorgeva qualche chilometro ad est dell'attuale citt\u00e0 di Foggia (nella zona dove oggi sorge Arpinova). Arpi fu al centro della seconda guerra punica, come descritto da Tito Livio; infatti, riconquistata, fu fedele a Roma.\nVisse, all'indomani del sorgere dei regni barbarici, un periodo di crisi e gli abitanti si videro costretti ad abbandonare il sito. Alcuni si trasferirono sui monti circostanti, mentre altri affluirono al piccolo agglomerato urbano, crocevia di pellegrinaggi, che in seguito sarebbe diventata l'attuale Foggia.\nUna leggenda urbana narra che a trasferirsi sui monti sia stata la parte nobile della popolazione di Arpi, mentre la parte pi\u00f9 umile si sia spostata a Foggia. Da questo deriverebbe quindi l'antica rivalit\u00e0 fra il capoluogo e le citt\u00e0 della provincia.\nDurante il periodo della pastorizia, invece, quando con le proprie greggi gli abruzzesi svernavano in Capitanata attraverso questa porta accedevano in citt\u00e0 mediante un pedaggio, il pagamento di una tassa. Immediatamente fuori ad essa invece si era soliti riempire delle fosse (foveae, da qui \"fovea\" indirizzo etimologico che porterebbe alla radice Foggia) con i grani raccolti ed abbondantissimi. Luogo poi passato alla storia della citt\u00e0 come Piano delle Fosse. Alcune di loro sono visibili ancora oggi a testimonianza dell'intensa attivit\u00e0 commerciale svolta in passato.\nNel Medioevo attorno a quest'area l'imperatore Federico II costru\u00ec il suo Palatium, il palazzo dove egli stesso amava soggiornare spesso. La cinta muraria che chiudeva la citt\u00e0 fu abbattuta dallo stesso Federico e sub\u00ec il definitivo scacco con il terremoto del 1731. Nonostante ci\u00f2 moltissimi resti testimoniano il passaggio del suo casato, come ad esempio gli ipogei ed i cunicula che sotto la superficie sembrano essere stati voluti per passare agevolmente, e non visti, da una parte all'altra dell'abitato. Oggi rimane Porta Arpi, la porta principale, alla quale all'inizio del Novecento furono affiancati due ingressi minori. La Porta infatti \u00e8 oggi nota come \"Tre Archi\". \nLa zona, comunque presenta trame fitte di vicoli caratteristici e chiese storiche, oltre che la casa natale di Umberto Giordano. La vocazione alla musica della Via e della citt\u00e0 \u00e8 testimoniato ancora oggi dal Conservatorio sito nel vecchio portale del palazzo federiciano. Oltre a ci\u00f2 visibili e storiche la casa dove soggiorn\u00f2 il patriota Giuseppe Ricciardi e vari palazzi di antiche famiglie nobiliari. Prossima alla importante via anche la Taverna del Gufo un'antichissima osteria dove i pellegrini di passaggio sostavano per rinfrancarsi dal viaggio, specie per salire a Monte Sant'Angelo, al Santuario di San Michele Arcangelo per poi partire per la Terrasanta. Qui negli anni sessanta esplose Renzo Arbore ed il suo clarinetto con serate che videro protagonisti anche Pippo Baudo ed il jet set dello spettacolo italiano.\nAttualmente la via \u00e8 al centro di una discussione serrata tra i cittadini della citt\u00e0, soprattutto dai commercianti della zona, a causa della chiusura al traffico della stessa."}
{"id": "614296", "revid": "264902", "url": "https://it.wikipedia.org/wiki?curid=614296", "title": "Frase fatta", "text": ""}
{"id": "614299", "revid": "767487", "url": "https://it.wikipedia.org/wiki?curid=614299", "title": "Distretto di Brani\u010devo", "text": "Il distretto di Brani\u010devo () \u00e8 un distretto della Serbia centrale.\nComuni.\nIl distretto si divide in otto comuni:"}
{"id": "614302", "revid": "125733794", "url": "https://it.wikipedia.org/wiki?curid=614302", "title": "Beyond Good &amp; Evil", "text": "Beyond Good &amp; Evil \u00e8 un videogioco action-adventure del 2003, sviluppato da Ubisoft Montr\u00e9al e Ubisoft Milano e pubblicato da Ubisoft per PlayStation 2, Xbox, GameCube e Microsoft Windows. \nNonostante il gioco non abbia ottenuto un grande successo commerciale, \u00e8 stato acclamato dalla critica specializzata, tanto che nel 2004 entr\u00f2 tra i finalisti ai \"Game Developers Choice Awards\" per il miglior titolo dell'anno.\nNella primavera del 2011 ne \u00e8 stata realizzata una versione in HD per PlayStation 3 e Xbox 360.\nTrama.\nAntefatto.\nLa storia \u00e8 ambientata sul pianeta immaginario di Hyllis, situato in un sistema stellare periferico chiamato \"4\" e con una sola luna, Selene, la cui maggior fonte di sopravvivenza \u00e8 riposta principalmente nella sua industria mineraria.\nDa parecchi anni, questo mondo \u00e8 preda delle devastanti razzie d'una potente quanto misteriosa razza aliena, i DomZ. Queste creature, dedite alla pratica di strani culti necromantici ed esoterici, pare abbiano quale loro obbiettivo il procacciamento dello Psico-Karma, una particolare fonte di energia spirituale insita negli esseri umani in grado di prolungare la loro stessa vita, motivo per cui tutti gli hylliani sono adesso finiti nelle loro mire; ogni quattordici ore infatti i DomZ lanciano dallo spazio delle capsule, dette Meteore, contenenti creature che hanno l'ordine di catturarne gli abitanti indifesi.\nIl governo Hylliano non ha potuto nulla contro tale minaccia, indi per cui si \u00e8 affidata alle Squadre Alpha, una poderosa armata mercenaria interplanetaria in possesso di armamenti e dispositivi di difesa avanzatissimi in grado di fronteggiare le frequenti incursioni dei DomZ (come ad esempio, un sofisticato sistema di barriere d'energia in grado di difendere la popolazione dai temibili attacchi delle creature), che col passar del tempo ha poi finito per inglobare nel proprio effettivo le stesse forze armate del pianeta e - datosi dunque per la sempre pi\u00f9 attanegliante dipendenza del governo hillyano nei loro confronti - prenderne poi il pressoch\u00e9 totale controllo dei suoi maggiori decisori politici.\nBench\u00e9 i mezzi d'informazione li presentino dunque come degli eroi e dei combattenti indefessi per la libert\u00e0 di Hyllis, ed in generale siano perci\u00f2 tenuti in grandissima considerazione presso la popolazione, non sono comunque poche le ombre che circondano questi misteriosi mercenari che, a dispetto della loro ormai lunga e massiccia presenza sul pianeta, pare non siano stati poi del tutto capaci di porre un freno ai continui rapimenti da parte dei DomZ. Il capo supremo delle Squadre Alpha, il Generale Kehk, imbastisce spesso dei discorsi di propaganda, incitando gli Hylliani ad arruolarsi nelle file degli Alpha e dando la colpa delle difese malriuscite alla Rete Iris, una fantomatica organizzazione clandestina votatasi a dir suo all'abbattimento delle Squadre Alpha, e perci\u00f2 rei d'aiutare i DomZ.\nTrama.\nJade \u00e8 una ventenne che vive in un vecchio faro, in un anonimo arcipelago di Hillys, con lo zio adottivo Pey'j. Insieme gestiscono un orfanotrofio per i bambini i cui genitori sono stati catturati dai Dom'Z, finanziandolo con i proventi di una societ\u00e0 investigativa, la \"Jade reporting &amp; Co\".\nMentre Jade sta meditando, i Dom'Z attaccano il faro, cos\u00ec Jade corre l\u00ec per attivare gli scudi, ma l'Optima Service, per via del conto in negativo, taglia la corrente proprio durante l'attacco, cos\u00ec le meteore riescono a penetrare le difese e a schiantarsi all'interno dell'isola del faro. Jade quindi combatte contro i Dom'Z per liberare i bambini, ma quando la situazione sembra essersi calmata, Jade viene catturata dai tentacoli di una sfera Dom'Z, che gli mostra una visione dell'Oracolo Dom'Z, ma perde i sensi. \nIn quel momento per\u00f2, Pey'j arriva in aiuto di Jade liberandola e insieme sconfiggono la perla Dom'Z, che rilascia una Perla d'Aramis, un oggetto dalle caratteristiche misteriose. Proprio in quel momento, le squadre Alfa arrivano, dichiarando la zona sicura e li incitano a uscire, quindi uscendo Jade e Pey'j vengono intervistati dalla TV: Pey'j fa una sfuriata per il \"tempismo\" e fa tagliare l'intervista, cos\u00ec le squadre Alfa lasciano il posto. Pochi secondi dopo per\u00f2, Jade perde conoscenza per l'infezione contratta nella colluttazione precedente, che grazie al siero viene curata e diverse ore dopo, Jade si risveglia.\nOra sveglia, Jade deve far fronte al problema della corrente, quindi l'intelligenza artificiale Secundo propone alla ragazza di fare qualche foto per il centro scientifico di Hyllis per pagare le bollette. Cos\u00ec, una volta fatte le foto e pagati i conti, lo scudo si riattiva allontanando i predatori. Pey'j informa Jade che c'\u00e8 una nuova missione per la sua agenzia investigativa, cos\u00ec vanno nell'officina di Pey'j per leggere l'M-Disk arrivato.\nNell'M-Disk, un uomo di nome Hanh dice di rappresentare il suo principale, il Mr.Castillac, che dice di essere al corrente della presenza dei Dom'Z sul pianeta e che le squadre Alfa non fanno affatto il loro dovere, ma per provare al mondo di ci\u00f2 ha bisogno di prove, quindi chiede di fare delle foto a dei Dom'Z che vivono in una miniera abbandonata in cambio di una generosa ricompensa. Pey'j, seppur riluttante all'inizio, decide di aiutare Jade nella sua impresa.\nIn un momento particolarmente disperato per l'economia dell'orfanotrofio, Jade viene contattata dall'IRIS, i cui membri sono venuti a sapere della sua abilit\u00e0 nell'investigare, per entrare a far parte della loro rete clandestina. La ragazza accetta l'incarico, con lo pseudonimo di Shauni e in seguito scopre che i sospetti dell'IRIS erano fondati: le squadre Alfa sono in realt\u00e0 in combutta con i Dom'Z.\nA questo punto, Jade d\u00e0 il via a una ricerca di prove nelle varie strutture militari delle squadre Alfa, quali la Fabbrica di Nutripillole, il Vecchio Mattatoio, il Quartier Generale Alpha e la Base Lunare di Selene. Con le foto che Jade fa alle squadre Alfa e ai prigionieri, la rete IRIS spera di ottenere il consenso popolare e rovesciare l'organizzazione del Generale Kehck.\nDurante questa inchiesta, Pey'j viene rapito dalle squadre Alfa per essere portato insieme agli altri prigionieri sulla luna Selene ed essere offerto in sacrificio ai Dom'Z. Toccher\u00e0 a Jade salvare lo zio con l'aiuto di Doppia H, un membro dell'IRIS, e ai compagni di quest'ultimo, Hanh, Me\u00ef e Nino.\nModalit\u00e0 di gioco.\nLe due caratteristiche principali del \"gameplay\" di \"Beyond Good and Evil\" sono la semplicit\u00e0 con cui si svolgono le varie azioni e i numerosi approcci di gioco che l'avventura presenta. il giocatore muove Jade, dove correndo, saltando e accovacciandosi per muoversi nell'ambiente, che si presenta esplorabile in gran parte in diverse sezioni in veicoli diversi, interagendo con persone e oggetti per procedere nella storia. La macchina fotografica \u00e8 un elemento importante del gioco per procedere oltre. \nCombattimento.\nI combattimenti verranno affrontati con due armi: il Da\u00ef-jo, un'asta energetica, e il lancia GyroDisk, un potenziamento per la macchina fotografica che pu\u00f2 sparare dei dischi di energia.\nLe azioni come saltare, sfoderare il Da\u00ef-jo e aggrapparsi alle sporgenze vengono compiute automaticamente, mentre quelle come attaccare, parlare, usare, vengono attivate da un unico tasto principale.\nI combattimenti presentano come alternativa al semplice attacco principale, solo un super-attacco (pressione continua del tasto principale) e lo schivare i nemici.\nDurante questa fase saranno utili:\nHovercraft.\nPer spostarsi tra le varie zone di Hyllis, i protagonisti potranno usare un hovercraft, una strana imbarcazione ad impulsi. L'hovercraft \u00e8 provvisto di laser, in caso di bombardamenti dei Dom'Z. Con esso si potr\u00e0 partecipare anche a delle gare clandestine per ottenere del denaro e, in caso ci si classificasse primi, si riceveranno anche delle Perle D'Aramis. Le Perle d'Aramis possono essere scambiate al Garage Mammago per ottenere nuovi componenti per il veicolo.\nMentre Jade sar\u00e0 a bordo del veicolo potr\u00e0 usare:\nAstronave.\nNella seconda parte del gioco, l'astronave Beluga una volta riparata \u00e8 utilizzabile per sorvolare Hyllis rendendo i viaggi pi\u00f9 brevi e rendendo possibile raggiungere aree normalmente inaccessibili. \u00c8 usata anche nell'ultima parte del gioco per raggiungere la base principale dei Domz sulla Luna di Hyllis, richiedendo un motore stellare per poter andare nello spazio. L'Hovercraft si pu\u00f2 attaccare e staccare dalla nave per poter liberamente passare da un veicolo all'altro. Comunque non \u00e8 possibile usare l'astronave per avventurarsi troppo lontano da Hyllis in quanto delle torrette si alzeranno dall'oceano sparando all'astronave forzandola a cambiare rotta.\nStealth.\nMentre ci si introduce in uno stabilimento militare, Jade assumer\u00e0 una posa pi\u00f9 marcata e dovr\u00e0 muoversi di nascosto senza essere scoperta, dando inizio a una delle varie sezioni stealth presenti nel gioco. Le squadre Alpha sono famose per possedere le armature pi\u00f9 robuste (anche se dipendono da una fragile risacca di gas) e i macchinari pi\u00f9 micidiali; sarebbe quindi un male se Jade venisse scoperta. Questo stile di gioco \u00e8 mutuato direttamente da giochi come \"\" (\"Thief\") o \"Splinter Cell\", che costituiscono le pietre miliari del genere.\nDurante queste fasi Jade dovr\u00e0 fare uso della sua macchina fotografica per raccogliere prove sulle malefatte delle Squadre Alpha e mostrare al mondo la verit\u00e0.\nAnimali.\nLe ultime scoperte degli scienziati dimostrano che le creature Dom'Z stanno interferendo con il normale sviluppo delle specie viventi di Hyllis. Il centro scientifico ha proposto a tutti i fotografi sparsi sul pianeta di fotografare qualsiasi animale trovino e di spedirglieli in cambio di Unit\u00e0. \u00c8 grazie a questo incarico se Jade sta riuscendo a riprendersi dalla situazione di semi povert\u00e0 in cui si trovava.\nCo-protagonisti.\nDurante tutto il gioco Jade potr\u00e0 contare sull'aiuto di due validi assistenti:\nLuoghi.\nIl mondo su cui Jade potr\u00e0 muoversi sar\u00e0 costituito da:\nAccoglienza.\nIl titolo \u00e8 stato un flop commerciale. In un'intervista a Game Informer nel 2011, il creatore Michel Ancel ha attribuito le scarse vendite alla troppa competizione di altri titoli importanti nel periodo di pubblicazione.\nSeguito.\nLa Ubisoft ha annunciato la lavorazione a un seguito mostrando le prime immagini e un filmato, proiettato agli \"Ubidays 2008\" nel Louvre di Parigi il 28 maggio 2008.. La produzione \u00e8 presumibilmente in stato pre-alpha, e non sono stati chiariti quali cambiamenti verranno apportati al gameplay e allo stile del prodotto. Ci\u00f2 che \u00e8 stato confermato \u00e8 la partecipazione di Michel Ancel e Christophe Heral al progetto. Michel Ancel di Ubisoft ha dichiarato che \"Beyond Good &amp; Evil 2\" non arriver\u00e0 sulle console di questa generazione. Gli sviluppatori hanno intenzione di sviluppare un gioco molto complesso e quindi preferiscono attendere l'arrivo delle console di nuova generazione. Ubisoft ha confermato che \"Beyond Good &amp; Evil 2\" \u00e8 in sviluppo.\nDurante la conferenza Ubisoft del E3 2017 \u00e8 stato mostrato un nuovo trailer del gioco ed \u00e8 stato chiarito il fatto che si tratta di un prequel e quindi non pi\u00f9 di un sequel come mostrato invece nel 2008.\nFilm.\nIl 1 agosto 2020, Netflix rivela che \u00e8 in progetto un film \"live action\". L'adattamento cinematografico del celebre videogame di Ubisoft \u00e8 diretto da Rob Letterman, regista di \"\"."}
{"id": "614303", "revid": "767487", "url": "https://it.wikipedia.org/wiki?curid=614303", "title": "Distretto di Jablanica", "text": "Il distretto di Jablanica, in serbo Jablani\u010dki ulravni okrug (\u0408\u0430\u0431\u043b\u0430\u043d\u0438\u0447\u043a\u0438 \u0443\u043f\u0440\u0430\u0432\u043d\u0438 \u043e\u043a\u0440\u0443\u0433), \u00e8 un distretto della Serbia centrale.\nComuni.\nIl distretto si divide in cinque comuni e una citt\u00e0. "}
{"id": "614306", "revid": "1516087", "url": "https://it.wikipedia.org/wiki?curid=614306", "title": "Rete8", "text": "Rete8, conosciuta anche come Rete 8, \u00e8 una rete televisiva dell'Abruzzo con sede a Chieti.\nIl canale.\nFondata nel 1988, questa emittente locale abruzzese ha la peculiarit\u00e0 di mandare in onda solo programmi autoprodotti. In passato ha fatto parte del circuito Cinquestelle.\nLa sede principale di Rete8 si trova a Chieti in viale Abruzzo 374, nei pressi dello Stadio Guido Angelini. Direttore responsabile \u00e8 stato per molti anni il giornalista Pasquale Pacilio. L'azienda dispone inoltre di sedi distaccate a Lanciano (CH), L'Aquila, Teramo e Vasto (CH).\nOltre a coprire l'intero Abruzzo (LCN 10), Rete8 irradia il suo segnale in Molise (con un proprio mux e LCN 73) e parte della fascia costiera adriatica di Marche e Puglia.\nIl \"Tg8\", telegiornale di Rete8, collabora con Sky Italia, Discovery e LA7, Mediaset, Rai, Tv2000 e Padre Pio TV, quando in Abruzzo accadono fatti di interesse nazionale.\nNella stagione televisiva 2011-2012, Rete 8 ha mandato in onda, in contemporanea con le tv locali di Publishare, il programma di informazione \"Servizio pubblico\", l'anno dopo ha invece trasmesso le partite pi\u00f9 importanti delle ultime giornate della Liga spagnola.\nDal 2012, con il passaggio al digitale terrestre, Rete8 \u00e8 visibile sul proprio multiplex, attraverso il quale vengono diffusi anche i canali correlati: Rete8 Sport, nato a gennaio 2012, e i canali nati a maggio dello stesso anno: Rete8 News (in ), Rete8 Live, Rete8 Salute, Rete8 Meraviglie.\nAllo stesso gruppo editoriale di Rete8 fa capo anche l'emittente abruzzese Telemare, nata a Pescara nel 1978, diffusa sul digitale terrestre (LCN 273)."}
{"id": "614307", "revid": "767487", "url": "https://it.wikipedia.org/wiki?curid=614307", "title": "Distretto di Kolubara", "text": "Il distretto di Kolubara (in serbo: \"Kolubarski okrug\" o \"\u041a\u043e\u043b\u0443\u0431\u0430\u0440\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in sei comuni:"}
{"id": "614308", "revid": "34971", "url": "https://it.wikipedia.org/wiki?curid=614308", "title": "Chess960@home", "text": "Chess960@home era un progetto di calcolo distribuito per creare un vasto database pubblico e gratuito di partite complete di Scacchi960.\nFunzionamento.\nNel progetto una mezza-mossa \u00e8 una \"workunit\". Il \"deadline\" (cio\u00e8 entro quanto tempo i risultati devo essere ritrasmessi per essere validi) \u00e8 circa dodici ore. Questo lo caratterizza come molto pi\u00f9 breve rispetto agli progetti di calcolo distribuito che in genere stanno sulle settimane o mesi.\nUna \"workunit\" viene elaborata in brevissimo tempo, in genere da 1 a 15 minuti.\nUna intera partita impiega dalle 60 alle 80 mosse circa, tradotto in \"workunit\" queste diventano 120-160. Ogni giorno ci sono centinaia di partite che vanno in parallelo e ne vengono completate circa 50-60 al giorno.\nSuccessi.\nIl 24 settembre 2006 il progetto raggiungeva i 3000 giochi completi di mosse disponibili nel database.\nSoftware.\nLa parte di calcolo \u00e8 svolta da un software che utilizza la struttura di BOINC e ed \u00e8 usabile su GNU/Linux, macOS e Microsoft Windows."}
{"id": "614309", "revid": "767487", "url": "https://it.wikipedia.org/wiki?curid=614309", "title": "Distretto di Ma\u010dva", "text": "Il distretto di Ma\u010dva (in serbo: \"Ma\u010dvanski okrug\" o \"\u041c\u0430\u0447\u0432\u0430\u043d\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in otto comuni:"}
{"id": "614311", "revid": "31886", "url": "https://it.wikipedia.org/wiki?curid=614311", "title": "Racketeer Influenced and Corrupt Organizations Act", "text": "Il Racketeer Influenced and Corrupt Organizations Act (a cui ci si riferisce comunemente come legge RICO o RICO, in lingua inglese \"RICO Act\") \u00e8 una legge federale statunitense, pensata per combattere il crimine organizzato - soprattutto di tipo mafioso - emanata nel 1970 durante la presidenza di Richard Nixon.\nCasi discussi.\nTale legge \u00e8 stata applicata, tra gli altri, al caso di Silvia Baraldini che \u00e8 stata condannata per associazione sovversiva (comprendente anche concorso morale in rapina) e concorso in evasione, non per avere direttamente commesso le rapine, ma perch\u00e9 appartenente all'associazione \"19 maggio\", definita come rivoluzionaria; ci\u00f2 le cost\u00f2 20 anni di carcere secondo la legge RICO con l'aggiunta di altri 20 per l'evasione e 3 per oltraggio alla corte.\nSony e RIAA sono sotto indagine per comportamento inadeguato "}
{"id": "614312", "revid": "767487", "url": "https://it.wikipedia.org/wiki?curid=614312", "title": "Distretto di Moravica", "text": "Il distretto di Moravica (in serbo: \"Moravi\u010dki okrug\" o \"\u041c\u043e\u0440\u0430\u0432\u0438\u0447\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in quattro comuni:"}
{"id": "614316", "revid": "767487", "url": "https://it.wikipedia.org/wiki?curid=614316", "title": "Distretto di Ni\u0161ava", "text": "Il distretto di Ni\u0161ava (in serbo \u041d\u0438\u0448\u0430\u0432\u0441\u043a\u0438 \u0443\u043f\u0440\u0430\u0432\u043d\u0438 \u043e\u043a\u0440\u0443\u0433) \u00e8 un distretto della Serbia centrale.\nComuni.\nIl distretto si divide in sei comuni:\nLa citt\u00e0 di Ni\u0161 si divide a sua volta in 5 comuni:"}
{"id": "614321", "revid": "12067", "url": "https://it.wikipedia.org/wiki?curid=614321", "title": "Mailing List", "text": ""}
{"id": "614322", "revid": "767487", "url": "https://it.wikipedia.org/wiki?curid=614322", "title": "Distretto di P\u010dinja", "text": "Il distretto di P\u010dinja (in serbo: \"P\u010dinjski okrug\" o \"\u041f\u0447\u0438\u045a\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in sette comuni:"}
{"id": "614323", "revid": "1573940", "url": "https://it.wikipedia.org/wiki?curid=614323", "title": "Henryk Jab\u0142o\u0144ski", "text": "Fu capo dello Stato dal 1972 al 1985.\nLaureato in storia, Jab\u0142o\u0144ski ader\u00ec al Partito Socialista Polacco nel 1931. Trasferitosi in Francia allo scoppio della Seconda guerra mondiale (1939), partecip\u00f2 alla Resistenza francese. Rientrato in Polonia alla fine della guerra, insegn\u00f2 storia moderna all'Accademia di scienze politiche (1945) e all'Universit\u00e0 di Varsavia (dal 1946) e pubblic\u00f2 diverse opere sulla storia della Polonia.\nMembro influente del Partito socialista, nel 1948 ader\u00ec al Partito Operaio Unificato Polacco divenendo membro dell'Ufficio politico (1970). Fu ministro dell'Insegnamento Superiore e dell'Educazione (1965-1972) e vicepresidente dell'Accademia polacca delle scienze (1966-1971). Eletto presidente del Consiglio di Stato (1972), carica corrispondente a quella di capo dello Stato, non smise di pubblicare saggi storici."}
{"id": "614324", "revid": "767487", "url": "https://it.wikipedia.org/wiki?curid=614324", "title": "Distretto di Pirot", "text": "Il distretto di Pirot (in serbo: \"Pirotski okrug\" o \"\u041f\u0438\u0440\u043e\u0442\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale, al confine con la Bulgaria.\nComuni.\nIl distretto si divide in quattro comuni:"}
{"id": "614325", "revid": "2912", "url": "https://it.wikipedia.org/wiki?curid=614325", "title": "Legge Rico", "text": ""}
{"id": "614330", "revid": "767487", "url": "https://it.wikipedia.org/wiki?curid=614330", "title": "Distretto di Podunavlje", "text": "Il distretto di Podunavlje (in serbo: \"Podunavski okrug\" o \"\u041f\u043e\u0434\u0443\u043d\u0430\u0432\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in tre comuni:"}
{"id": "614338", "revid": "767487", "url": "https://it.wikipedia.org/wiki?curid=614338", "title": "Distretto di Pomoravlje", "text": "Il distretto di Pomoravlje (in serbo: \"Pomoravski okrug\" o \"\u041f\u043e\u043c\u043e\u0440\u0430\u0432\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComune.\nIl distretto si divide in sei comune:"}
{"id": "614339", "revid": "1318658", "url": "https://it.wikipedia.org/wiki?curid=614339", "title": "Isoprene", "text": "L'isoprene (nome IUPAC: 2-metil-1,3-butadiene) \u00e8 un liquido incolore volatile con numero CAS 78-79-5.\nLa sua importanza risiede nell'utilizzo industriale e nella sua biosintesi endogena, in organismi vegetali ed animali, quale precursore di importanti composti biochimici quali i terpeni (ad es. il carotene \u00e8 un tetraterpene), il coenzima Q, il fitolo, il retinolo, il tocoferolo, il lanosterolo e altri.\nProduzione industriale di isoprene.\nI processi di produzione dell'isoprene sfruttano essenzialmente le frazioni C5 derivate dal petrolio e, pi\u00f9 convenientemente, specifiche reazioni di sintesi.\nIsoprene da pentani e penteni.\nL'isoprene pu\u00f2 essere ottenuto per deidrogenazione del 2-metilbutano e dei 2-metilbuteni ottenuti dal frazionamento dei pentani di topping e dei penteni di cracking. Si pu\u00f2 utilizzare anche n-pentano previa isomerizzazione a 2-metilbutano.\nProcesso ENICHEM (attuale Versalis).\nSciogliendo acetone ed acetilene in ammoniaca liquida, alla pressione di 25 atm, catalizzatore idrossido di potassio, avviene una condensazione con produzione di 2-metil-3-butin-2-olo (MBI). MBI viene quindi parzialmente idrogenato a MBE che viene, in ultima battuta, disidratato cataliticamente su allumina.\nProcesso IFP (Institut Fran\u00e7ais du P\u00e9trole).\nSi sfrutta la condensazione tra due molecole di formaldeide e una di isobutene, per catalisi acida, con formazione di 4,4-dimetil-1,3-diossano. Per pirolisi catalitica, infine, il diossano elimina acqua e formaldeide (che viene riciclata) producendo isoprene.\nProcesso Goodyear Tire and Scientific Design Co..\nSfrutta tre stadi: \nUtilizzo per sintesi di polimeri.\nCirca il 95% dell'isoprene prodotto \u00e8 destinato alla produzione di cis-1,4-poliisoprene, analogo sintetico del caucci\u00f9 ottenuto con l'ausilio di catalizzatori stereospecifici quali il complesso trialchilalluminio-TiCl4. Il restante 5% \u00e8 utilizzato per produrre la gomma copolimerica isobutene-isoprene e altre materie plastiche."}
{"id": "614342", "revid": "212348", "url": "https://it.wikipedia.org/wiki?curid=614342", "title": "Mtv", "text": ""}
{"id": "614343", "revid": "1573940", "url": "https://it.wikipedia.org/wiki?curid=614343", "title": "Calliope calliope", "text": "La calliope siberiana (Calliope calliope ()) \u00e8 un uccello passeriforme della famiglia dei Muscicapidi.\nDescrizione.\nLa specie presenta dimorfismo sessuale ben accentuato nel periodo amoroso: il maschio ha il sottogola rosso, e sopraccigli e mustacchi di color bianco, mentre la femmina ha il sottogola ocra e sopraccigli e mustacchi color crema.\nBiologia.\nAlimentazione.\nLa calliope siberiana ha una dieta prettamente insettivora.\nDistribuzione e habitat.\nSi riproduce prevalentemente in Asia, soprattutto in Siberia, ma migra verso le regioni pi\u00f9 calde d'inverno.\nSistematica.\nSono state descritte tre sottospecie:"}
{"id": "614344", "revid": "767487", "url": "https://it.wikipedia.org/wiki?curid=614344", "title": "Distretto di Ra\u0161ka", "text": "Il distretto di Ra\u0161ka (in serbo: \"Ra\u0161ki okrug\" or \"\u0420\u0430\u0448\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in cinque comuni:"}
{"id": "614346", "revid": "767487", "url": "https://it.wikipedia.org/wiki?curid=614346", "title": "Distretto di Rasina", "text": "Il distretto di Rasina (in serbo: \"Rasinski okrug\" or \"\u0420\u0430\u0441\u0438\u043d\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in sei comuni:"}
{"id": "614348", "revid": "767487", "url": "https://it.wikipedia.org/wiki?curid=614348", "title": "Distretto di \u0160umadija", "text": "Il distretto di \u0160umadija (in serbo: \"\u0160umadijski okrug\" o \"\u0428\u0443\u043c\u0430\u0434\u0438\u0458\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in sei comuni:\nLa citt\u00e0 di Kragujevac si divide a sua volta in cinque comuni:"}
{"id": "614352", "revid": "247222", "url": "https://it.wikipedia.org/wiki?curid=614352", "title": "Catene (album)", "text": "Catene \u00e8 il trentasettesimo album in studio della cantante italiana Mina, pubblicato nel novembre 1984 dalla PDU con distribuzione EMI Italiana.\nIl disco.\nCon il primo volume di questo album doppio continua la collaborazione dell'artista alla 'colonna sonora' della trasmissione televisiva \"Trent'anni della nostra storia\" (secondo ciclo), attraverso rifacimenti di canzoni dell'epoca dei fatti raccontati nel programma.\nLa collaborazione, iniziata con \"Mina 25\" nel 1983 continuer\u00e0 anche nei due anni successivi, con altrettanti volumi di cover in \"Finalmente ho conosciuto il conte Dracula...\" (1985) e \"S\u00ec, buana\" (1986), prevede anche una nuova sigla per la trasmissione. La scelta ricade su \"Comincia tu\", contenuta correttamente nel secondo volume dell'album, normalmente destinato esclusivamente agli inediti, e presente anche sul singolo che lo ha anticipato.\nMancano invece, verosimilmente per ragioni di spazio, due brani, ovvero le cover Arrivederci e Quando, che risultano ancora inedite.\nCome di consueto l'album \u00e8 pubblicato originariamente con i due dischi a 33 giri riposti in una confezione indivisibile (musicassetta PDU PMA 743/44) e quasi subito ristampato su CD a volumi separati (PDU CDP 2603262/72); nel 2001 la EMI rimasterizza i CD nuovamente in una confezione unita.\nAlcuni scatti, tra le moltissime foto prodotte durante la sessione dedicata all'album, saranno utilizzati per realizzare le copertine di \"Sorelle Lumi\u00e8re\" (1992), \"Canarino mannaro\" (1994) e \"Mina Studio Collection\" (1998).\nSuccesso e classifiche.\nCon questo doppio inizia una sequenza di album di successo pubblicati della cantante, con vendite medie intorno a 400/450.000 copie, che durer\u00e0 fino al 1989 con \"Uiallalla\". Tutti i lavori raggiungeranno almeno la 5\u00aa posizione nella classifica settimanale degli LP con punte al primo e secondo posto; nella corrispondente graduatoria annuale si attesteranno mediamente intorno al 15\u00b0.\nIn particolare \"Catene\" fa rilevare una seconda posizione settimanale e la 19\u00aa complessiva durante il 1984."}
{"id": "614354", "revid": "26891", "url": "https://it.wikipedia.org/wiki?curid=614354", "title": "Classe Azincourt", "text": ""}
{"id": "614359", "revid": "26891", "url": "https://it.wikipedia.org/wiki?curid=614359", "title": "Classe Agincourt (nave da battaglia 1913)", "text": ""}
{"id": "614360", "revid": "984922", "url": "https://it.wikipedia.org/wiki?curid=614360", "title": "La Torricella", "text": "La Torricella \u00e8 l'ippodromo della citt\u00e0 di Capalbio, situata in provincia di Grosseto.\nAdibito esclusivamente per le corse di galoppo, dopo un lungo periodo di sottoutilizzo. La pista \u00e8 sabbiosa e l'anello misura 700 metri.\nLa propriet\u00e0 \u00e8 della Societ\u00e0 Ippica Cabalbiese."}
{"id": "614361", "revid": "287204", "url": "https://it.wikipedia.org/wiki?curid=614361", "title": "Adrian Ricchiuti", "text": ""}
{"id": "614369", "revid": "73843", "url": "https://it.wikipedia.org/wiki?curid=614369", "title": "Tipo mappale", "text": "Il tipo mappale \u00e8 un atto di aggiornamento inerente al catasto dei terreni vigente in Italia.\nSi tratta di un atto di natura prettamente tecnica; sostanzialmente permette l'inserimento sulla cartografia catastale di nuovi fabbricati edificati sul territorio, mediante l'ausilio del software Pregeo. Lo stesso atto si utilizza per l'ampliamento dei fabbricati esistenti sulla cartografia che abbiano subito modifiche di sagoma. \nL'atto tecnico deve essere redatto conformemente ai disposti della circolare del Ministero delle Finanze n. 2/88 del 26 febbraio 1988 che consiste nel rilievo tramite stazione totale o GPS e dalla versione 9 e 10 di PreGeo GPS appoggiato ai punti che delimitano l'area oggetto di intervento e ai punti fiduciali.\nIl tipo mappale pu\u00f2 essere redatto in modalit\u00e0 ordinaria o modesta entit\u00e0 (non necessita di rilievo)."}
{"id": "614371", "revid": "339392", "url": "https://it.wikipedia.org/wiki?curid=614371", "title": "Capo di SM della marina", "text": ""}
{"id": "614374", "revid": "1788047", "url": "https://it.wikipedia.org/wiki?curid=614374", "title": "Ippodromo Le Bettole", "text": "Le Bettole \u00e8 l'ippodromo della citt\u00e0 di Varese, edificato nella zona di Biumo Inferiore.\nStoria.\nCostruito nel 1911 dalla \"Societ\u00e0 Ippica Varesina\" al fine di sostituire il previgente impianto ubicato a Masnago, per un certo periodo \u00e8 stato anche teatro di corse di trotto; la sua destinazione prevalente, e quindi definitiva, sono diventate le gare di galoppo.\nDopo vari rifacimenti, l'impianto presenta due piste: una di m con fondo erboso, utilizzata per lo pi\u00f9 in estate, e una con fondo sabbioso, utilizzata in inverno.\nPer quanto riguarda l'accoglienza ai visitatori, la struttura dispone di due tribune totalmente coperte dalla capacit\u00e0 totale di 3 000 posti a sedere.\nLa propriet\u00e0 \u00e8 della societ\u00e0 per azioni \"Varesina Incremento Corse Cavalli\", del cui direttivo fece parte Giovanni Borghi, mentre il figlio Guido ne \u00e8 l'attuale presidente.\nIn occasione dei campionati mondiali di ciclismo su strada del 1951 e del 2008 l'ippodromo (previa posa di una pavimentazione posticcia sopra parte della pista erbosa e l'aggiunta di ulteriori tribune amovibili) accolse la zona d'arrivo e partenza di tutte le relative competizioni; nel secondo caso, per la durata delle manifestazioni iridate, la denominazione fu temporaneamente mutata in \"Mapei Cycling Stadium\"."}
{"id": "614375", "revid": "339392", "url": "https://it.wikipedia.org/wiki?curid=614375", "title": "WWWF", "text": ""}
{"id": "614380", "revid": "161374", "url": "https://it.wikipedia.org/wiki?curid=614380", "title": "Paullese", "text": ""}
{"id": "614382", "revid": "1048993", "url": "https://it.wikipedia.org/wiki?curid=614382", "title": "Laura Pausini", "text": "Ha iniziato la sua carriera nel 1993, vincendo il Festival di Sanremo nella sezione \"Novit\u00e0\" con il brano \"La solitudine\" e confermando il successo l'anno seguente classificandosi al terzo posto con il brano \"Strani amori\" e risultando la cantante con le maggiori vendite del Festival del 1994.\nRaggiunge il mercato discografico internazionale, in numerosi paesi dell'Europa, dell'America del Nord e dell'America Latina, diventando la cantante italiana pi\u00f9 nota dagli anni novanta in poi, incidendo brani in spagnolo, portoghese, inglese, francese, catalano, e collaborando, tra gli altri, con Madonna, Phil Collins, Charles Aznavour, Michael Jackson, Kylie Minogue, Miguel Bos\u00e9, Ivete Sangalo, Gloria Estefan, Alejandro Sanz, Michael Bubl\u00e9, Josh Groban e Ray Charles.\nNella prima parte della sua carriera ha cantato principalmente di problemi e storie d'amore adolescenziali mentre dal 1998, con l'album \"La mia risposta\", ha iniziato ad affermarsi come una cantante pi\u00f9 matura, con la critica che ha lodato la sua semplicit\u00e0 e la sua voce potente e caratteristica.\nIl tabloid britannico \"The Sun\" l'ha inserita tra le trenta cantanti che \"non saranno mai dimenticate\", la nota rivista statunitense \"Billboard\" inserisce il suo album \"Similares\" tra i 50 migliori album latini del decennio duemiladieci; inoltre, l\u2019Istituto Tecnologico del Massachusetts la inserisce nel progetto \u201cPantheon\u201d tra le 200 cantanti di maggior impatto della storia.\nIl suo repertorio \u00e8 basato sulla melodia italiana, evolvendo nello stile musicale nel corso della carriera attraverso influenze di musica latina, pop rock, swing e dance pop.\nNel 2006 \u00e8 stata insignita del titolo di \"Commendatore\" della Repubblica Italiana da Carlo Azeglio Ciampi, nel 2013 del titolo di \"Ambasciatrice\" dell'Emilia-Romagna nel mondo e nel 2013 riceve le chiavi della citt\u00e0 di Tijuana come cittadino onorario e la stella sulla Walk of Fame di Mosca\nLe stime di vendita della FIMI e della Rai affermano che la cantante abbia superato i 70 milioni di dischi venduti nel mondo aggiudicandosi 226 dischi di platino. Ha ricevuto numerosi premi e riconoscimenti tra i pi\u00f9 importanti a livello mondiale, venendo candidata agli Emmy Awards, al Premio Oscar, ai David di Donatello, ai Critics' Choice Awards e vincendo un Grammy, 4 Latin Grammy, un Golden Globe e un Satellite Awards, risultando l'unica cantante donna italiana ad aver ricevuto tali premi.\nBiografia.\n1974-1992: l'infanzia e l'adolescenza.\nLaura Pausini nasce il 16 maggio 1974 a Faenza, in provincia di Ravenna, e cresce a Solarolo. \u00c8 la primogenita del cantante di pianobar Fabrizio Pausini (insieme a Renzo Casadio nel duo chiamato \"Les Copains Music Show\") e della maestra d'asilo Gianna Ballardini, e ha una sorella minore di nome Silvia (nata il 25 gennaio 1977). Da ragazzina, inizia ad affiancare il padre nelle serate di pianobar lungo la riviera romagnola e con lui registra tra il 1987 e il 1992 tre demo: \"I sogni di Laura\", \"Laura\" e \"L'immenso\". Nel 1991, al \"Festival di Castrocaro\", supera le selezioni con il brano \"New York, New York\" ma non accede alla finale mentre l'anno dopo vince il concorso televisivo \"Sanremo famosi\" con il brano \"Si sta cos\u00ec\" aggiudicandosi la possibilit\u00e0 di partecipare al \"Festival di Sanremo 1992\", al quale per\u00f2 non verr\u00e0 chiamata. Tuttavia, grazie ai suoi primi produttori (Marco Marati e Angelo Valsiglio), la \"Warner Music Italy\" diretta da Fabrizio Giannini le offre un contratto e la possibilit\u00e0 di lavorare a un progetto discografico, sotto il marchio CGD.\n1993-1995: il \"Festival di Sanremo\", i primi album e il successo nel mondo latino.\nIl successo arriva nel 1993, grazie alla vincente partecipazione al \"Festival di Sanremo\" nella sezione \"Novit\u00e0\" con il brano \"La solitudine\" la quale ottiene consensi sia durante la manifestazione che da parte del pubblico vincendo con 7464 voti contro i 7209 di Gerardina Trovato. Il 18 maggio 1993 pubblica il suo primo album, intitolato \"Laura Pausini\" e contenente i singoli \"La solitudine\", \"Non c'\u00e8\", \"Perch\u00e9 non torna pi\u00f9\" e \"Mi rubi l'anima\", quest'ultimo in duetto con Raf ed estratto solo in Francia. Il disco, registrato in poco tempo e principalmente di notte per consentire alla cantante di frequentare la scuola e poter conseguire la maturit\u00e0, vende solo in Italia circa 400.000 copie. Nell'estate del 1993 si esibisce nella tourn\u00e9e \"La solitudine Tour 1993\" in 28 piazze italiane.\nNel 1994 torna al \"Festival di Sanremo\" nella sezione \"Campioni\" con \"Strani amori\". Data per favorita alla vigilia, si aggiudica il terzo posto finale e il 26 febbraio, pubblica il suo secondo album, \"Laura\", contenente il brano sanremese e i successivi singoli \"Gente\", \"Lui non sta con te\" e \"Lettera\". Il brano e l'album confermano il successo ottenuto l'anno precedente, spingendo la cantante ad allontanarsi dall'Italia per circa due anni esordendo nel mercato discografico estero. In estate partecipa al \"Festivalbar\" con il brano \"Gente\" ricevendo il \"Premio Europa\" come \"Artista italiana che ha venduto pi\u00f9 nel mondo\" e si esibisce nella tourn\u00e9e \"European Tour 1994\". Il 22 novembre 1994 pubblica \"Laura Pausini\", il suo primo disco in lingua spagnola, un'antologia dei primi due dischi pubblicati in italiano.\nNel 1995 fa il suo esordio anche nel mercato inglese, pubblicando l'11 maggio la raccolta \"Laura Pausini\" che le consente nel 1995 di raggiungere il successo anche in America latina e in Spagna. Contiene alcuni dei brani racchiusi nei primi due dischi della cantante, con l'aggiunta di \"La solitudine (Loneliness)\", versione in lingua inglese del brano vincitore tra i giovani del \"Festival di Sanremo\", appositamente riadattato da Tim Rice.\n1996-1997: l'album \"Le cose che vivi\" e il \"World Wide Tour\".\nIl terzo disco si intitola \"Le cose che vivi\" (\"Las cosas que vives\" in spagnolo) e viene pubblicato il 12 settembre 1996. Nell'album la cantante \u00e8 presente per la prima volta anche in veste di autrice dei testi, spesso accompagnata da Cheope, estraendo come primo singolo, \"Incancellabile\" accompagnato da un videoclip girato in Islanda. Nel disco \u00e8 presente anche il brano \"Il mondo che vorrei\", scritto interamente da Laura per l'Unicef. Del disco viene pubblicata anche un'edizione brasiliana, contenente i brani in lingua italiana con l'aggiunta di tre Bonus Track in lingua portoghese: \"Tudo o que eu vivo\", \"Inesquec\u00edvel\" e \"Apaixonados como n\u00f3s\". A luglio i primi due album della cantante, \"Laura Pausini\" e \"Laura\", vengono premiati con un \"I.F.P.I. Platinum Europe Award\" a Bruxelles, per aver venduto oltre 1 milione di copie ciascuno. A dicembre si esibisce davanti a Papa Giovanni Paolo II nel \"Concerto di Natale in Vaticano\", cantando \"Happy Xmas (War Is Over)\" e \"Love\".\nIl 22 febbraio 1997 partecipa in Cile al \"Festival di Vi\u00f1a del Mar\", in qualit\u00e0 di ospite d'onore. Il 1\u00ba marzo parte dalla Svizzera il suo primo tour mondiale, il \"World Wide Tour 1997\" toccando diverse citt\u00e0 italiane ed europee (Parigi, Lisbona, Rotterdam, Madrid, Bruxelles, Montecarlo), e raggiungendo anche l'America Latina. In estate partecipa al \"Festivalbar\" con il brano \"Seamisai\" ricevendo il \"Premio Internazionale\" come \"Ambasciatrice della canzone italiana nel mondo\". Nello stesso anno \"Le cose che vivi\" conquista un \"I.F.P.I. Platinum Europe Award\" per aver venduto in Europa oltre 1 milione di copie. Inoltre, grazie al suo terzo disco raggiunge la cifra di ottanta dischi di platino. A dicembre si esibisce di nuovo davanti a Papa Giovanni Paolo II nel tradizionale \"Concerto di Natale in Vaticano\".\n1998-1999: l'album \"La mia risposta\", il \"World Tour\" e il \"Pavarotti &amp; Friends\".\nIl 15 ottobre 1998 viene pubblicato in cinquanta Paesi il quarto album intitolato \"La mia risposta\" (\"Mi respuesta\" in lingua spagnola) contenente l'omonimo singolo, \"Un'emergenza d'amore\" e \"In assenza di te\", oltre a \"Looking for an Angel\", scritta per lei da Phil Collins. Il video del primo singolo, \"Un'emergenza d'amore\", \u00e8 girato in parte a Los Angeles e in parte in un deserto del Marocco. L'album, pur rimanendo fedele alla melodia italiana rappresenta il frutto di un'evoluzione musicale dell'artista, grazie ad alcuni brani dalle atmosfere soul. Il 25 luglio viene invitata da Barbra Streisand al suo party di nozze negli Stati Uniti per esibirsi in \"Seamisai\" con al pianoforte il produttore David Foster. Nello stesso anno duetta a distanza (i due cantanti non si sono mai incontrati dal vivo) con Ray Charles nel brano \"Surrender to Love\" inserito sia nell'album postumo \"Genius&amp;Friends\" del 2005 di Ray Charles che in quelli del 2013 della Pausini quali \"20 - The Greatest Hits\" e \"20 - Grandes Exitos\". Tale singolo viene scelto come singolo internazionale il 5 settembre 2005 per promuovere l'uscita dell'album postumo.\nNel 1999 incide il brano \"One More Time\" per la colonna sonora dei film americano \"Le parole che non ti ho detto\" (\"Message in a Bottle\") con Kevin Costner e Paul Newman. Dal 1\u00ba febbraio al 18 aprile \u00e8 impegnata in nuovo tour mondiale, il \"World Tour 1999\". Il 1\u00ba giugno partecipa al \"Pavarotti &amp; Friends\" a Modena esibendosi nel brano \"One More Time e\" duettando con Luciano Pavarotti in \"Tu che m'hai preso il cuor.\" Insieme a tutti gli altri cantanti interpreta \"We Are the World\" mentre nell'estate dello stesso anno \u00e8 tra i partecipanti al \"Festivalbar\" con il brano \"La mia risposta\". Il 3 dicembre esce \"Video collection 93-99\", una VHS disponibile sia in lingua italiana che in lingua spagnola contenente tutti i videoclip realizzati fino al 1999.\n2000-2001: l'album \"Tra te e il mare\", l'album \"The Best of\" e il \"World Tour\".\nIl 15 settembre 2000 viene pubblicato l'album \"Tra te e il mare\" \"(Entre t\u00fa y mil mares\" in spagnolo) con il brano omonimo scritto dal cantautore Biagio Antonacci. Gli altri singoli estratti in Italia sono \"Il mio sbaglio pi\u00f9 grande\", \"Fidati di me\", \"Volevo dirti che ti amo\" e \"Viaggio con te\". Il disco contiene anche: \"The Extra Mile\", colonna sonora del film d'animazione giapponese \"Pok\u00e9mon 2 - La Forza di Uno\" e usato anche per la soap opera americana \"Febbre d'amore\"; \"Viaggio con te\", dedicata al padre e vincitrice del \"Premio Lunezia 2001\"; \"Per vivere\", dedicato ai bambini da lei adottati in Brasile.\nA marzo 2001 partecipa come superospite al \"Festival di Sanremo\" cantando \"La solitudine\", \"In assenza di te\", \"Tra te e il mare\" e \"Il mio sbaglio pi\u00f9 grande\". A giugno partecipa al \"Festivalbar\" con il brano \"Fidati di me\" mentre il 12 ottobre pubblica la sua prima raccolta, intitolata \"The Best of Laura Pausini - E ritorno da te\" (\"Lo mejor de Laura Pausini - Volver\u00e9 junto a ti\" in spagnolo) contenente gli inediti \"E ritorno da te\" e \"Una storia che vale\" e il duetto con Gilberto Gil in \"Seamisai (Sei que me amavas)\". Il disco pubblicato in Brasile ha in aggiunta l'inedito \"Speranza\", realizzato per la telenovela brasiliana \"Terra nostra 2 - La speranza\" (anche \"Seamisai\" fa parte della colonna sonora della telenovela). Sempre a ottobre partecipa, assieme ai pi\u00f9 grandi artisti dell'America Latina, alla registrazione del brano \"Todo para ti\" (di Michael Jackson), realizzata per devolvere i proventi ai sopravvissuti e alle famiglie delle vittime degli attentati dell'11 settembre 2001 al \"World Trade Center\" di New York. Viene trasmesso in rotazione radiofonica a dicembre 2002 e in vendita a ottobre 2003. A ottobre parte il nuovo tour mondiale intitolato \"World Tour 2001-2002\", che parte da Miami e, dopo aver attraversato tutta l'America Latina, raggiunge molte citt\u00e0 europee e italiane, terminando nel giugno 2002. Nella tappa milanese, tenutasi il 2 dicembre 2001 al \"Mediolanum Forum\" duetta con Biagio Antonacci in \"Tra te e il mare\". Il concerto viene trasmesso su Canale 5 e in seguito su Retequattro. Nello stesso anno \u00e8 autrice insieme a Cheope, Antonio Galbiati e Gisella Cozzo del brano \"Good morning happiness\" per i Neri per Caso contenuto nell'album \"Angelo blu\".\n2002-2003: il DVD \"Live 2001-2002 World Tour\", l'album \"From the Inside\" e il \"Pavarotti &amp; Friends\".\nNel 2002 duetta con Nek nel brano \"Sei solo tu/Tan solo tu\" pubblicato nell'album \"Le cose da difendere\", estratto come singolo a maggio e nello stesso anno riceve il premio \"I.F.P.I. Platinum Europe Award\" per le vendite superiore a 1 milione di copie dell'album \"The Best of Laura Pausini - E ritorno da te\". Il 5 novembre la cantante pubblica \"From the Inside\", il suo primo disco concepito per il mercato del Nord America contenente il primo singolo \"Surrender\" e i brani \"It's Not Good-bye\" e \"Every Day Is a Monday\", versioni in lingua inglese dei singoli \"In assenza di te\" e \"Il mio sbaglio pi\u00f9 grande\". L'album non raggiunge il grande successo sperato, vendendo circa 100\u00a0000 copie negli Stati Uniti e 800.000 a livello mondiale. Tali risultati legati anche a una serie di disaccordi con la casa discografica statunitense hanno portato la cantante ad arrestare la promozione del disco, rinunciando alla prevista tourn\u00e9e e rifiutando la proposta di un secondo disco in lingua inglese.\nL'unico brano tradotto e utilizzato come singolo in America Latina nel 2004 \u00e8 \"I Need Love\" che diventa \"De tu amor.\" Con \"Surrender\" e con \"If That's Love\" si posiziona in testa alla \"Dance/Club Play Songs\", la classifica dei brani dance pi\u00f9 importante d'oltreoceano. L'11 dicembre si esibisce in occasione della consegna dei \"Premi Nobel\" a Oslo nel brano \"Imagine\" insieme a Carlos Santana, Mari Boine, Michelle Branch, Josh Groban, Willie Nelson e Sissel. Nello stesso anno, prende parte al concerto di beneficenza tenutosi a Los Angeles per le famiglie dei pompieri scomparsi durante la strage dell'11 settembre a New York e interpreta, insieme ad artisti come C\u00e9line Dion, Mariah Carey, Gloria Estefan, Ricky Martin, Alejandro Sanz, Beyonc\u00e9 e Shakira, il singolo \"Todo para ti\", scritta da Michael Jackson. Il 30 dicembre viene pubblicato \"Live 2001-2002 World Tour\", il DVD contenente la registrazione del concerto al \"Mediolanum Forum\" d'Assago del 2 dicembre 2001.\nIl 31 gennaio 2003 l'album \"From the Inside\" viene pubblicato anche in Italia e in Europa. Il 27 maggio partecipa al \"Pavarotti &amp; Friends\" a Modena, cantando \"Il mondo che vorrei\" e duettando nuovamente con Luciano Pavarotti in \"Tu che m'hai preso il cuor\". Nello stesso anno la cantante \u00e8 coinvolta in altri progetti discografici: duetta con Biagio Antonacci nel brano \"Entre t\u00f9 y mil mares\" ed \u00e8 coinvolta nella canzone \"Pagano\" dell'album \"Cicciput\" di Elio e le Storie Tese.\n2004-2005: l'album \"Resta in ascolto\", il \"World Tour\" e l'album \"Live in Paris 05\".\nIl 22 ottobre 2004 pubblica l'album \"Resta in ascolto\" (\"Escucha\" in spagnolo). Tre dei brani contenuti nell'album portano la firma di nomi importanti: Madonna, che cede alla cantante il brano \"Like a Flower\" inizialmente composto per l'album del 1998 \"Ray of Light\"; Vasco Rossi e Gaetano Curreri degli Stadio, che insieme firmano \"Benedetta passione\", e Biagio Antonacci, che per la cantante scrive \"Vivimi\". Il singolo di lancio del disco \u00e8 \"Resta in ascolto\" seguito da \"Vivimi\", \"Come se non fosse stato mai amore\" e \"Benedetta passione\". A partire dal 30 gennaio 2005 \u00e8 impegnata nel tour mondiale \"World Tour 2005\", nei principali palasport e arene di Italia, Europa, Stati Uniti, Brasile e Argentina. Il 2 luglio partecipa al \"Circo Massimo\" di Roma al \"Live 8\", iniziativa musicale in favore dell'Africa. Nel mese di agosto \u00e8 ospite del concerto di Michael Bubl\u00e9 al \"Wilten Theater\" di Los Angeles duettando sulle note di \"You'll Never Find Another Love Like Mine\". In estate partecipa al \"Festivalbar\" con \"Come se non fosse stato mai amore\" ricevendo il premio \"Miglior Tour dell'anno\".\nIl 28 ottobre partecipa al concerto \"Amor a la musica\" a Miami, organizzato da \"Radio Amor 107.5\" presso l\"American Airlines Arena\". Il 22 novembre viene pubblicato l'album del gruppo Sin Bandera \"Ma\u00f1ana\", contenente il duetto con la cantante italiana intitolato \"Como T\u00f9 Y Como Yo\". Il 25 novembre viene pubblicato l'album live \"Live in Paris 05\", registrato dal vivo al teatro \"Le Z\u00e9nith de Paris\" di Parigi pubblicato anche in versione doppia CD+DVD. Per promuovere l'album vengono pubblicati come singoli \"La prospettiva di me\" e \"Il tuo nome in maiuscolo\". L'11 dicembre viene trasmesso su Italia 1 il concerto tenutosi al teatro \"Le Z\u00e9nith\" di Parigi, da cui \u00e8 tratto il DVD \"Live in Paris 05\".\n2006: il \"Grammy Award\", il \"Juntos en concierto Tour\" e l'album \"Io canto\".\nL'8 febbraio 2006 allo \"Staples Center\" di Los Angeles \u00e8 la prima donna italiana a ricevere un \"Grammy Award\" nella categoria \"Miglior album Pop latino dell'anno\" con \"Escucha\". Prima di lei, l'ultimo artista italiano ad aver conquistato un \"Grammy Award\" era stato Domenico Modugno che nel 1958 vinse con \"Nel blu dipinto di blu\". Il 4 marzo, partecipa come super ospite all'ultima serata del \"Festival di Sanremo\". Nell'occasione esegue un \"medley\" di alcuni suoi successi: \"La solitudine\", \"Strani amori\" e \"Come se non fosse stato mai amore\", presenta in anteprima il singolo \"She (Uguale a lei)\" e si esibisce in un duetto con Eros Ramazzotti in \"Nel blu dipinto di blu\". Il singolo \"She (Uguale a lei)\" viene pubblicato in occasione della Festa della Donna: si tratta di una cover della canzone \"Tous les visages de l'amour\" di Charles Aznavour, gi\u00e0 tradotta in lingua inglese con il titolo di \"She\" e resa famosa dalla performance dello stesso Aznavour e, anni dopo, da Elvis Costello come colonna sonora del film \"Notting Hill\".\nTra luglio e agosto parte il tour americano \"Juntos en concierto Tour 2006\", che la vede protagonista insieme ai colleghi Marc Anthony del Porto Rico e Marco Antonio Solis del Messico. Il tour \u00e8 composto da 20 date nelle pi\u00f9 importanti citt\u00e0 degli Stati Uniti. Durante il tour, i tre artisti duettano nel brano \"Amigo\".\nIl 10 novembre la cantante romagnola pubblica l'album \"Io canto/Yo canto\" composto interamente da cover di canzoni italiane. Il disco viene anticipato il 13 ottobre dal brano \"omonimo\". L'album esce in 47 Paesi e in Italia \u00e8 l'album pi\u00f9 venduto del 2006. La versione francese presenta l'aggiunta della bonus track \"Je chante (Io canto)\", versione italo-francese di \"Io canto\". Nell'album interpreta canzoni che le ricordano la propria gavetta nei pianobar, o brani che le rimembrano momenti particolari della vita o della carriera. Di questo disco fa parte anche la cover di \"Come il sole all'improvviso\" di Zucchero Fornaciari in duetto con Johnny Hallyday, usata come colonna sonora di \"Salvatore - Questa \u00e8 la vita\", primo film italiano targato Disney dell'esordiente Giampaolo Cugno e \"Spaccacuore\" di Samuele Bersani, la cui versione in lingua spagnola, \"Disp\u00e0rame dispare\", viene utilizzata come colonna sonora della telenovela messicana \"Amar sin limites\". L'album contiene anche i duetti con Tiziano Ferro in \"Non me lo so spiegare\" e con Juanes nel brano \"Il mio canto libero\". La versione del disco disponibile su iTunes contiene anche le interpretazioni da solista dei tre duetti, e la cover del brano \"\u00c8 non \u00e8\" di Niccol\u00f2 Fabi.\n2007: Stadio Giuseppe Meazza, 2 giugno e l'album \"San Siro 2007\".\nIl 20 marzo esce in Spagna (l'11 maggio in Italia) l'album \"Papito\" di Miguel Bos\u00e9 che contiene il duetto con Laura Pausini nel brano \"Te amar\u00e9\", estratto come singolo a dicembre. Il 2 giugno \u00e8 la prima artista donna a esibirsi allo \"Stadio Giuseppe Meazza\" di Milano: in precedenza erano stati previsti i concerti di Madonna nel 1987 e di C\u00e9line Dion, ma entrambi furono annullati. Il concerto fa registrare il tutto esaurito con 70\u00a0000 biglietti venduti. Il 5 luglio duetta con Andrea Bocelli nel brano inedito \"Dare to Live (vivere)\" al Teatro del Silenzio di Lajatico mentre il 14 luglio, festa della Repubblica Francese, partecipa, insieme ad altri cantanti, a un concerto tenutosi a Parigi allo \"Champe libre\" davanti a 600\u00a0000 spettatori. Il 21 luglio partecipa al \"Festival Teatro-Canzone\" Giorgio Gaber tenutosi a Viareggio interpretando la canzone \"Non insegnate ai bambini\" dell'indimenticabile artista scomparso nel 2003. Sempre a Luglio riceve ad Aulla il \"Premio Lunezia nel Mondo\", lo stesso speciale conferimento consegnato ad Andrea Bocelli e Charles Aznavour. Il 29 settembre prende parte a Lampedusa al \"Festival O' Sci\u00e0\", invitata da Claudio Baglioni, con il quale duetta in \"E tu...\" e \"Mille giorni di te e di me\". Il 19 ottobre esce il nuovo album di Andrea Bocelli, \"Vivere - The Best of Andrea Bocelli\" che contiene il duetto \"Dare to Live (vivere)\" (\"Vive ya! (vivere)\" in spagnolo), in versione studio, estratto come singolo il 14 febbraio 2008.\nIl 21 novembre esce il primo libro della cantante, dal titolo \"Fai quello che sei. Io canto\" una sorta di diario nel quale la cantante si racconta tra ottobre 2006 e giugno 2007. Il 30 novembre pubblica in 47 paesi il CD-DVD live, \"San Siro 2007\", registrato in occasione del concerto allo Stadio Giuseppe Meazza di San Siro il precedente 2 giugno. I singoli estratti sono \"Destinazione Paradiso\" e \"Y mi banda toca el rock\".\n2008: varie collaborazioni e l'album \"Primavera in anticipo\".\nIl 26 agosto 2008 esce il nuovo album del cantante portoricano Luis Fonsi intitolato \"Palabras del silencio\" che include un duetto dal titolo \"Todo vuelve a empezar\". Il 13 settembre partecipa al concerto omaggio a Luciano Pavarotti al \"Parco di Saint-Cloud\" a Parigi cantando \"Il mondo che vorrei\" e, in duetto con Garou, \"Nel blu dipinto di blu\". Il concerto viene trasmesso il 21 settembre sul canale francese France 2. Il 12 ottobre partecipa a \"Salute Petra\", un memorial e concerto di beneficenza per ricordare Luciano Pavarotti in Giordania, a Petra. Canta il brano \"Il mondo che vorrei\" e in duetto con Jovanotti il brano \"Caruso\". Il 18 ottobre partecipa alla manifestazione dei premi \"Cadena Dial\" a Madrid esibendosi in vari brani live e duettando con il cantante portoricano Luis Fonsi nel brano \"Todo vuelve a empezar\".\nIl 14 novembre 2008 esce in tutto il mondo l'ottavo album di inediti, intitolato \"Primavera in anticipo\" (\"Primavera anticipada\" nella versione in lingua spagnola), presentato a Roma in piazza di Spagna. Il nuovo lavoro discografico \u00e8 anticipato il 24 ottobre dal singolo \"Invece no\", scritto da Laura Pausini, Paolo Carta e Niccol\u00f2 Agliardi. L'album contiene altre 13 canzoni inedite, tra le quali i singoli \"Primavera in anticipo (It Is My Song)\", cantato in duetto con il cantante inglese James Blunt, \"Un fatto ovvio\" e \"Bellissimo cos\u00ec\" e il brano \"Prima che esci\", scritto da Gianluca Grignani.La versione disponibile tramite iTunes contiene 2 Bonus Track: \"Un giorno dove vivere\" e \"Agora n\u00e3o\", versione in lingua portoghese di \"Invece no\". Il 7 novembre 2008 viene pubblicato l'album di Tiziano Ferro \"Alla mia et\u00e0\" che contiene il brano \"La paura non esiste\", il cui titolo \u00e8 stato suggerito da Laura Pausini nel 2005. L'8 dicembre viene pubblicato l'album \"Duos\" di Charles Aznavour contenente i brani \"Paris au mois d'aout\" e Parigi in agosto (in italo-francese) in duetto con Laura Pausini.\n2009: il \"World Tour\", \"Amiche per l'Abruzzo\" e \"Laura Live World Tour 09\".\nIl 1\u00ba gennaio 2009 viene pubblicato l'album del pianista statunitense Arthur Hanlon \"Piano Sin Fronteras\" che include il brano \"Prendo te\" eseguito da Pausini e accompagnata al pianoforte da Hanlon. A febbraio insieme al compagno Paolo Carta \u00e8 tra i produttori dell'album \"La forza mia\" del cantante Marco Carta il cui brano \"La forza mia\" vince il \"Festival di Sanremo\".\nPer gran parte del 2009 \u00e8 impegnata nel \"World Tour 2009\" che parte il 28 febbraio 2009 da Brescia e termina solo a dicembre. Dopo diverse date in Italia, il tour raggiunge molte citt\u00e0 europee (Madrid, Barcellona, Parigi, Zurigo, Ginevra, Helsinki, Turku, Stoccolma e Bruxelles), per poi toccare anche diversi Paesi del continente americano (Stati Uniti, Canada, Argentina, Cile, Messico, Brasile). La tourn\u00e9e si conclude con una seconda serie di concerti italiani, costituita da 12 date, raggiungendo nuove localit\u00e0..\nIl 21 aprile partecipa alla registrazione del brano \"Domani 21/04.2009\", con la collaborazione di molti dei pi\u00f9 famosi artisti della musica italiana; i proventi da esso derivanti vengono devoluti alla ricostruzione dei luoghi d'arte e cultura devastati dal Terremoto dell'Aquila del 2009&lt;ref name=\"Domani21/04.09\"&gt;&lt;/ref&gt;&lt;ref name=\"Domani21/04.09-2\"&gt;&lt;/ref&gt;. L'impegno a favore della popolazione abruzzese (con il brano \"Domani 21/04.2009\") colpita dal terremoto del 6 aprile 2009 continua con il megaconcerto \"Amiche per l'Abruzzo\", un evento musicale tutto al femminile, ideato e organizzato da Laura Pausini il 21 giugno 2009 allo \"Stadio Giuseppe Meazza\" di San Siro a Milano. Pausini \u00e8 anche madrina della manifestazione insieme a Fiorella Mannoia, Gianna Nannini, Giorgia ed Elisa con un'adesione all'iniziativa di circa 100 cantanti italiane, delle quali 43 sono effettivamente presenti sul palco.\nDalla tourn\u00e9e del 2009 ricava un nuovo disco dal vivo, intitolato \"Laura Live World Tour 09\" e pubblicato il 27 novembre 2009 contenente anche tre singoli inediti in studio \"Con la musica alla radio\", \"Non sono lei\" e \"Casomai\", registrato dal vivo durante il soundcheck del concerto di San Paolo in Brasile. La versione in lingua spagnola del disco, \"Laura Live Gira Mundial 09\", pubblicata il 24 novembre, rappresenta il primo album dal vivo della cantante pubblicato per il mercato latino-americano e spagnolo.\nLo stesso giorno, il 27 novembre esce il disco di Claudio Baglioni \"Q.P.G.A.\", contenente la canzone \"Con tutto l'amore che posso\", che vede la partecipazione di Laura Pausini e del sassofonista Stefano Di Battista. L'8 dicembre conduce insieme a Tiziano Ferro il nuovo programma televisivo di Rai 2, intitolata \"Due\", durante la quale i cantanti si esibiscono singolarmente e in duetto in cover e brani del loro repertorio. Eseguono insieme \"Questione di feeling\", \"Non me lo so spiegare\", \"Vivimi\" e \"Heal the World\".\n2010: il DVD \"Amiche per l'Abruzzo\", varie collaborazioni e la pausa.\nCon l'album \"Laura Live World Tour 09\", la cantante annuncia una pausa di circa due anni a partire da gennaio 2010 intervallata dalla sua partecipazione all'album \"Duetos\" (registrato nel 2009), in ricordo del cantante brasiliano Renato Russo morto nel 1996, e al progetto \"Voces Unidas Por Chile\", nel brano \"Gracias a la vida\", con altri artisti internazionali.\nIl 22 giugno 2010 viene pubblicato il doppio DVD \"Amiche per l'Abruzzo\" contenente alcune delle esibizioni pi\u00f9 significative di tutta la giornata e preceduto dal singolo \"Donna d'Onna\", brano inedito scritto da Gianna Nannini e Isabella Santacroce e arrangiato da Will Malone.\n2011-2012: il ritorno sulle scene musicali con \"Inedito\" e il \"World Tour\".\nL'11 novembre 2011 viene pubblicato il nuovo album intitolato \"Inedito\", l'undicesimo di inediti, anticipato il 12 settembre dal singolo \"Benvenuto\". L'album contiene altre 13 canzoni inedite, tra le quali i singoli \"Non ho mai smesso\", \"Bastava\", \"Mi tengo\", \"Le cose che non mi aspetto\", \"Celeste\" e i brani \"Inedito\" cantato in duetto con Gianna Nannini, \"Troppo tempo\" con Ivano Fossati e \"Nel primo sguardo\" con la sorella Silvia. L'album viene presentato il 10 novembre in conferenza stampa a Milano, dopo un'esibizione in \"piazza del Duomo\" nel brano \"Non ho mai smesso\". Il giorno successivo viene presentato nella prima puntata del programma \"Chiambretti Muzik Show\" condotto da Piero Chiambretti in prima serata su Italia 1.\nIl 15 novembre 2011 viene pubblicata l'edizione dell'album in lingua spagnola con il titolo \"In\u00e9dito\" e il 17 novembre l'edizione per il Brasile contenente \"No primeiro olhar\", adattamento portoghese di \"Nel primo sguardo\". Il 18 dicembre parte da Rimini la tourn\u00e9e \"Inedito World Tour 2011-2012\". Arriva a febbraio 2012 in America Latina, toccando Brasile, Argentina, Cile, Per\u00f9, Venezuela, Repubblica Dominicana e Messico. A marzo e aprile torna in Italia. Ad aprile e maggio tocca le principali nazioni dell'Europa: Austria, Belgio, Francia, Germania, Regno Unito, Spagna, Svizzera, Paesi Bassi e Bologna.\n2012-2013: la maternit\u00e0, il DVD \"Inedito Special Edition\".\nNel settembre 2012 annuncia di aspettare una bambina insieme al suo compagno Paolo Carta e interrompe cos\u00ec il suo tour. Il 13 novembre viene pubblicato l'album tributo a Giorgio Gaber \"Per Gaber... io ci sono\" contenente anche il brano \"Non insegnate ai bambini\" interpretato dalla cantante nel 2007 al \"Festival Teatro-Canzone\" a Viareggio. Il 27 novembre viene pubblicato l'album \"Inedito - Special Edition\" contenente il CD \"Inedito\" del 2011 con l'aggiunta del Medley Disco Music che la cantante ha interpretato a Roma durante il concerto del 31 dicembre 2011 dell\"Inedito World Tour 2011-2012\" e il DVD con registrazioni del tour. L'edizione speciale in lingua spagnola contiene la nuova versione del brano \"Las cosas que no me espero\" eseguito in duetto con il venezuelano Carlos Baute. Come promozione dello \"Special Edition\" per il mercato italiano viene estratto il singolo \"Celeste\", per il mercato europeo e brasiliano \"Le cose che non mi aspetto\", mentre per il mercato spagnolo e latino \"Las cosas que no me espero\" in duetto con Carlos Baute in America Latina e in Spagna. Il DVD in lingua italiana viene trasmesso in prima serata su Canale 5 il 20 dicembre ottenendo 2.727.000 telespettatori con il 10,59% di share.\nIl 5 febbraio 2013 viene pubblicato negli Stati Uniti (il 25 febbraio in Italia) l'album di Josh Groban \"All That Echoes\" contenente il brano \"E ti prometter\u00f2\" in duetto con Laura Pausini. L'8 febbraio 2013 diventa madre di Paola. Il 27 febbraio ricorre il ventennale della carriera dell'artista, e per l'occasione, fino al 5 marzo, viene messo in vendita su iTunes Store il brano \"Medley 2013\" che racchiude le tre versioni de \"La solitudine - La soledad - Loneliness\". Il 7 maggio 2013 viene pubblicato in Spagna l'album del gruppo El Sue\u00f1o de Morfeo \"Todos tenemos un sue\u00f1o\" contenente la cover \"Lo mejor est\u00e1 por llegar\" eseguita da Laura Pausini in duetto con Deborah De Corrale e Ximena Xari\u00f1ana. Il brano, registrato a settembre 2012 e pubblicato senza permesso della cantante, doveva uscire per una campagna radio e televisiva contro il cancro. Il 1\u00ba giugno 2013 \u00e8 l'unica artista italiana a partecipare a \"The Sound Of Change Live\", un concerto benefico al \"Twickenham Stadium\" di Londra insieme a Beyonc\u00e9, Ellie Goulding, Florence and the Machine, Haim, Iggy Azalea, Jennifer Lopez, John Legend, Madonna, Rita Ora e Timbaland. Si esibisce in \"Io canto\" e \"It's Not Good-Bye\". Il concerto \u00e8 organizzato dall'associazione \"Chime For Change\". Il concerto viene trasmesso in Italia su Sky Uno. Il 10 settembre viene pubblicato il nuovo album di Gloria Estefan \"The Standards\" contenente una cover di Charlie Chaplin in duetto con Laura Pausini. La versione in lingua spagnola \"Sonr\u00ede (Smile)\" viene pubblicata sull'album per il mercato latino e quello europeo; la versione in lingua italiana \"Sorridi (Smile)\" sull'album per il mercato europeo.\n2013-2015: il ventennale con \"20 - The Greatest Hits\" e il \"World Tour\".\nIl 12 novembre 2013 viene pubblicato il nuovo album raccolta intitolato \"20 - The Greatest Hits\" (\"20 - Grandes Exitos\" la versione in lingua spagnola) composto da 2 CD per festeggiare il ventennale della carriera dell'artista. L'album contiene brani inediti, brani famosi rivisitati e alcuni in duetto, brani rimasterizzati, brani live e collaborazioni mai incluse su lavori discografici della cantante romagnola. Tra i brani rivisitati troviamo \"La solitudine\" con la partecipazione di Ennio Morricone, \"Non c'\u00e8/Se fue \"con Marc Anthony, \"Le cose che vivi/Tudo o que eu vivo\" con Ivete Sangalo, \"Vivimi/V\u00edveme\" con Alejandro Sanz e \"Io canto/Je chante (Io canto)\" con Lara Fabian. Le tre tracce inedite estratte come singoli sono \"Limpido\" (in lingua italo-inglese) in duetto con Kylie Minogue, \"Se non te\" e \"Dove resto solo io\". Gli altri singoli sono \"Se fue\" con Marc Anthony e \"V\u00edveme\" con Alejandro Sanz. I 2 album vengono pubblicati anche nella versione \"Deluxe\" con l'aggiunta di un DVD contenente un video documentario sulla carriera dell'artista intitolato \"20 - My Story.\" Nello stesso giorno viene pubblicato l'album di Lucho Gatica \"Historia de un amor\" contenente l'omonimo brano in duetto con Laura Pausini. Il 5 dicembre parte il \"The Greatest Hits World Tour 2013-2015\", tourn\u00e9e in stile teatrale per 53 date che dura fino ad agosto 2015 toccando l'Italia, le principali citt\u00e0 dell'Europa, l'America e per la prima volta l'Oceania.\nIl 20 maggio 2014 viene trasmesso in prima serata su Rai 1 lo show televisivo \"Stasera Laura: ho creduto in un sogno\" che ha come filo conduttore il percorso ventennale dell'artista raccontato in prima persona. Lo show \u00e8 tratto dal concerto del 18 maggio al \"Teatro antico\" di Taormina, tappa del \"The Greatest Hits World Tour 2013-2015\". Salgono insieme sul palco alcune personalit\u00e0 tra cui Biagio Antonacci, Claudio Baglioni, Pippo Baudo, Paola Cortellesi, Emma, Fiorella Mannoia, Marco Mengoni e Raf. Lo show ottiene 5.946.000 telespettatori con il 24,35% di share. Il 31 maggio \u00e8 presente insieme a Eros Ramazzotti allo \"Stadio Giuseppe Meazza\" di San Siro a Milano come ospite del concerto di Biagio Antonacci, uno dei due concerti di \"Palco Antonacci\". Il 1\u00ba giugno partecipa insieme ad altri artisti italiani a \"Radio Italia Live \u2013 Il concerto\", un concerto per festeggiare \"Radio Italia\" in Piazza Duomo a Milano. Da luglio a dicembre si trasferisce con la famiglia in Messico per partecipare in qualit\u00e0 di coach internazionale (insieme a Ricky Martin, Julion Alvarez e Yuri) al talent show televisivo \"La Voz... M\u00e9xico\" (format \"The Voice\"). Il 27 ottobre viene pubblicato l'album raccolta di Fiorella Mannoia per festeggiare i 60 anni con il titolo \"Fiorella\" che contiene il brano \"Quello che le donne non dicono\" in duetto con Laura Pausini. Sempre a ottobre registra una versione in lingua catalana del brano \"Dove resto solo io\" intitolata \"Jo sempre hi ser\u00e9\" per l'album \"El disc de la Marat\u00f3 2014: Les malalties del cor\" pubblicato il 30 novembre in Spagna dal gal\u00e0 di solidariet\u00e0 \"Marat\u00f3\" de TV3.\nDa gennaio a giugno 2015 si trasferisce con la famiglia in Spagna per partecipare in qualit\u00e0 di coach internazionale al talent show televisivo \"La Voz\" (format \"The Voice\"). Il 10 febbraio viene pubblicato l'album di Juan Gabriel \"Los d\u00fao\" contenente il brano \"Abr\u00e1zame muy fuerte\" in duetto con Laura Pausini. A marzo il brano \"Invece no\" viene utilizzato come colonna sonora di una puntata della seconda stagione della serie televisiva di Rai 1 \"Braccialetti rossi\".\n2015-2016: \"Simili\", \"Laura &amp; Paola\", \"World Tour\" e \"Laura Xmas\".\nAd agosto 2015 \u00e8 autrice insieme a Virginio del brano \"Come Yo sabria\" per Maverick Lopez, finalista de \"La Voz Espana\" 2015. Da settembre a dicembre partecipa insieme a Ricky Martin e Alejandro Sanz in qualit\u00e0 di coach a Miami al talent show televisivo \"La banda\". Il 6 novembre viene pubblicato il nuovo album di inediti composto da 15 tracce intitolato \"Simili\"(in lingua spagnola \"Similiares\"). Tornano come collaboratori Niccol\u00f2 Agliardi per i testi e Daniel Vuletic per la musica. Tra le tracce troviamo \"Lato destro del cuore\" (singolo apripista dell'album), \"Torner\u00f2 (con calma si vedr\u00e0)\" e \"\u00c8 a lei che devo l'amore\" scritte da Biagio Antonacci; \"Innamorata\" scritta da Jovanotti, \"Sono solo nuvole\" scritta da Giuliano Sangiorgi; \"200 note\" scritta da Tony Maiello; \"Lo sapevi prima tu\", scritta in collaborazione con L'Aura e dedicata al padre Fabrizio. L'album viene presentato il 21 novembre su Rai 1 in uno speciale intitolato \"La meraviglia di essere simili\". Per ciascuna traccia \u00e8 stato realizzato un videoclip dai registi Leandro Manuel Emede e Nicol\u00f2 Cerioni.\nIl 9 febbraio 2016 \u00e8 superospite della prima serata del \"Festival di Sanremo\" mentre il 25 febbraio partecipa al concerto di \"Radio Deejay\" al \"PalaLottomatica\" di Roma, organizzato per festeggiare il 34\u00ba compleanno della radio, esibendosi in \"Simili\". Dal 1\u00ba al 15 aprile 2016 conduce \"Laura &amp; Paola\" con Paola Cortellesi, un variet\u00e0 in tre puntate su Rai 1.\nA fine maggio, su \"Topolino\" 3157, vengono dedicate alla cantante la copertina e quattro brevi storie con i personaggi Disney scritte da Francesco Artibani e illustrate da Alessandro Perina. Da maggio ad ottobre 2016 \u00e8 impegnata nella tourn\u00e9e \"Simili World Tour 2016\" composta da 33 date divisa in tre parti. La prima si svolge su stadi in Italia a giugno; la seconda su palazzetti in America da luglio a settembre e la terza su palazzetti in Europa ad ottobre. In estate, prima del \"Similares US &amp; Latin America Tour 2016\", si trasferisce nuovamente a Miami per le registrazioni della seconda stagione del talent show televisivo \"La banda.\" Il 6 settembre viene trasmesso in prima serata su Canale 5 il concerto del 4 giugno che la cantante ha tenuto a Milano (\"Simili World Tour 2016\").\nIl 4 novembre viene pubblicato \"Laura Xmas\" (\"Laura Navidad\" nella versione spagnola), un disco contenente dodici classici della tradizione natalizia, arrangiate in chiave swing con l'accompagnamento della \"Patrick Williams Orchestra,\" distribuito in oltre 60 paesi e presentato alla stampa internazionale il 24 novembre 2016 a \"Disneyland Paris\" a Parigi. A dicembre la versione di \"Let It Snow! Let It Snow! Let It Snow!\" interpretata da Laura e pubblicata su \"Laura Xmas\" viene utilizzata come colonna sonora dello spot televisivo dei \"Baci Perugina\".\n2017-2018: Varie collaborazioni e \"Fatti sentire\".\nAd aprile Laura Pausini partecipa al progetto \"Por ti Per\u00fa hoy\" insieme ad altri artisti internazionali (tra cui Alejandro Sanz, Gloria Estefan e Luis Fonsi) realizzando una cover speciale \"Hoy\" con lo scopo di raccogliere fondi destinati all'associazione UNICEF. Nello stesso mese partecipa inoltre al progetto \"M\u00e1s es m\u00e1s\" per \"Save the Children\" insieme ad altri artisti internazionali realizzando una cover e un videoclip speciale di \"Y, \u00bfsi fuera ella?\". Il 24 giugno \u00e8 presente all'Estadio Vicente Calder\u00f3n di Madrid come ospite del concerto di Alejandro Sanz per festeggiare il ventesimo anniversario dall'uscita dell'album \"M\u00e1s\", con il quale duetta nel brano \"La fuerza del coraz\u00f3n\". Da ottobre si trasferisce nuovamente in Messico per partecipare in qualit\u00e0 di coach internazionale al talent show La Voz... M\u00e9xico.\nIl 10 febbraio 2018 partecipa come superospite dell'ultima serata del \"Festival di Sanremo\". Esegue \"Non \u00e8 detto,\" \"Avrai\" con Claudio Baglioni e \"Come se non fosse stato mai amore\". Il 22 febbraio partecipa alla \"American Airlines Arena\" di Miami alla cerimonia del Premio Lo Nuestro aprendo l'evento interpretando il brano \"Oye mi canto\" di Gloria Estefan e dopo esibendosi in \"Nadie ha dicho\". Il 16 marzo 2018 viene pubblicato il nuovo album di inediti composto da 14 tracce intitolato \"Fatti sentire\", (\"Hazte sentir\" la versione in lingua spagnola). Il 9 marzo viene distribuito in download digitale \"Nadie ha dicho (remix)\", versione in stile latino di \"Nadie ha dicho\", rivisitata da un duetto con il gruppo cubano Gente de Zona, duo di salsa reggaeton. Dal 13 aprile al 5 luglio partecipa in qualit\u00e0 di giudice al talent show televisivo \"Factor X\", la terza edizione spagnola trasmessa su \"Telecinco\". \nIl 26 giugno realizza il suo sogno di cantare a Cuba, presenziando al \"Coliseo de la Ciudad Deportiva\" de L'Avana come ospite del concerto dei Gente de Zona dove duetta nel brano \"Nadie ha dicho (remix)\", davanti a oltre 250\u00a0000 persone. Da luglio a novembre 2018 rimane impegnata nella tourn\u00e9e \"Fatti sentire World Wide Tour 2018\" composta 52 date in Europa e America. Il tour parte dal \"Circo Massimo\" di Roma con una doppia data.\n2019: Tour negli stadi con Biagio Antonacci.\nIl 3 dicembre 2018 viene annunciata \"Laura Biagio Stadi Tour 2019\" una tourn\u00e9e estiva di Laura Pausini insieme a Biagio Antonacci su 11 stadi italiani, da giugno ad agosto 2019. Alla vigilia dell'inizio del tour la cantante romagnola annuncia una pausa di due anni dalla sua carriera, esprimendo la necessit\u00e0 di fermarsi dopo i clamorosi successi conseguiti.\nIn totale il tour totalizza oltre 310\u00a0000 presenze, salendo sul podio dei tour di maggior successo del 2019.\nIl 22 marzo 2019 viene pubblicato il nuovo singolo insieme a Biagio Antonacci intitolato \"In questa nostra casa nuova\" pubblicato in vinile 12\" a 45 giri il 12 aprile 2019; il 31 maggio viene infine pubblicata la versione acustica in download digitale (presente sul vinile). L'8 novembre 2019 la \"Warner Music Spain\" pubblica in Spagna \"\", un cofanetto per i 25 anni di carriera in lingua spagnola dell'artista e il primo disco omonimo che ancora oggi resta il disco internazionale pi\u00f9 venduto nella storia musicale spagnola (1.300.000 copie).\n2020-2021: \"La Voz Espa\u00f1a\" e \"Io s\u00ec (Seen)\".\nIl 6 febbraio 2020 partecipa come ospite della terza serata del \"Festival di Sanremo\" per presentare \"Una. Nessuna. Centomila.\", un concerto benefico per raccogliere fondi da destinare ai centri e alle organizzazioni che sostengono e supportano le donne vittime di violenza previsto inizialmente il 19 settembre 2020 a Reggio Emilia e in seguito posticipato al 2022, in seguito alla pandemia da coronavirus. A settembre partecipa di nuovo in qualit\u00e0 di coach internazionale al talent show \"La Voz de Espa\u00f1a\" (format \"The Voice\"), trasmesso su Antena 3. Il 19 settembre partecipa all'evento in streaming su YouTube \"I Love Beirut\" organizzato da Mika per aiutare la popolazione del Libano devastata dall'esplosione del 4 agosto 2020, cantando \"Tra te e il mare\" all'interno del Colosseo a Roma.\nIl 23 ottobre 2020 viene pubblicato in tutte le piattaforme digitali e streaming l'EP \"Io s\u00ec (Seen)\" contenente il brano in cinque lingue (italiano, inglese, francese, spagnolo, e portoghese) come colonna sonora per il film \"La vita davanti a s\u00e9\", tratto dall'omonimo romanzo di Romain Gary del 1975, interpretato da Sophia Loren, diretto dal figlio Edoardo Ponti e distribuito sulla piattaforma Netflix dal 13 novembre 2020. Nel 2021, grazie a questo brano, vince un \"Satellite Award\" un Nastro d'argento e un \"Golden Globe\" nella categoria \"Miglior canzone originale\"; per quest'ultimo riconoscimento viene invitata da Amadeus a presentare la canzone dal vivo nella seconda serata del \"Festival di Sanremo\" il 3 marzo 2021. La canzone ottiene anche una candidatura ai \"Premi Oscar\" e al David di Donatello. Per queste due occasioni si esibisce sulla terrazza dell\"'Academy Museum of Motion Pictures\" di Los Angeles il 25 aprile e al Teatro dell'Opera di Roma l'11 maggio.\nIl 20 luglio 2021, la celebre rivista statunitense Variety annuncia il nuovo film-documentario sulla sua vita, definendola \"Italy\u2019s pop music queen\". In uscita nel 2022, esso sar\u00e0 disponibile in quasi 250 paesi nel mondo. La cantante ha annunciato di essere al lavoro anche per il quattordicesimo album di inediti, previsto anch'esso per il 2022.\n2022: I nuovi progetti.\nIl 20 gennaio 2022 viene pubblicato alle ore 20 il nuovo singolo \"Scatola\", scritto insieme a Madame, che presenta per la prima volta dal vivo il 2 febbraio 2022 durante la seconda serata del 72\u00b0 \"Festival di Sanremo\". Il brano accompagner\u00e0 il nuovo film-documentario \"Laura Pausini - Piacere di conoscerti\" con la regia di Ivan Cotroneo, disponibile dal 7 aprile su Prime Video.\nRiconoscimenti.\nNella sua carriera ha ottenuto tra i pi\u00f9 importanti riconoscimenti internazionali. In Italia, ad eccezione dei Premi e Targhe Tenco e del Premio della Critica del Festival della canzone italiana \"Mia Martini\", ha vinto tutti i pi\u00f9 importanti premi in ambito musicale: ha al suo attivo, infatti, due partecipazioni al \"Festival di Sanremo\" (1993 e 1994) concluse con un podio e una vittoria ai quali si aggiungono diciotto \"Music Awards\", quattro premi al \"Festivalbar, due Premi Lunezia e\" sette \"Telegatti.\" Nel 2006 \u00e8 stata insignita del titolo di \"Commendatore\" della Repubblica Italiana e nel 2013 del titolo di \"Ambasciatrice\" dell'Emilia-Romagna nel mondo. In ambito internazionale invece ha vinto, tra i pi\u00f9 importanti, sei \"World Music Awards\", quattro \"IFPI Platinum Europe Awards\", due \"Billboard Music Awards\", cinque \"Ascap Music Awards\", quattro premi al \"Festival di Vi\u00f1a del Mar\", quattro \"Premio Lo Nuestro\", un \"Grammy Award\" (2006), quattro \"Latin Grammy Awards\" (2005, 2007, 2009, 2018), nel 2021 un \"Satellite Award\", un \"Golden Globe\" e un \"Nastro d'argento\". Nel 2013 e nel 2014 le \u00e8 stata riconosciuta una \u201cStella delle celebrit\u00e0\u201d, rispettivamente sul \"Paseo de las estrellas\" di Tijuana (da cui ha anche ricevuto le \"chiavi della citt\u00e0\" come \"cittadino onorario\") e sulla \"Walk of fame\" di Mosca. Nel 2016 \u00e8 stata candidata ai Premi Emmy per la sua partecipazione al talent-show \"La banda\", mentre nel 2021 \u00e8 stata candidata ai Critics' Choice Awards, ai Premi Oscar e ai David di Donatello per il brano \"Io s\u00ec (Seen),\" colonna sonora del film \"La vita davanti a s\u00e9\" con la regia di Edoardo Ponti\".\"\nImpegno sociale.\nDal 1996 \u00e8 impegnata in difesa dell'infanzia, nella veste di sostenitrice dell'Unicef. L'appoggio al \"Fondo delle Nazioni Unite per l'infanzia\" si realizza anche attraverso il brano \"Il mondo che vorrei\". Nel 1999 partecipa al \"Pavarotti &amp; Friends\", realizzato a sostegno dei bambini del Guatemala e del Kosovo; vi partecipa nuovamente nel 2003. Nel 2001 sostiene i sopravvissuti e le famiglie delle vittime degli attentati dell'11 settembre 2001 ai \"World Trade Center\" di New York partecipando al brano \"Todo para ti\", scritto da Michael Jackson e a un concerto di beneficenza a Los Angeles.\nNel 2003 dona i diritti della canzone \"Il mondo che vorrei\" alla \"Fondazione Francesca Rava - N.P.H.- Italia Onlus\": il brano viene usato come colonna sonora dello spot della fondazione e il ricavato \u00e8 stato devoluto alla costruzione di una casa accoglienza \"NPH\" per bambini orfani e abbandonati. Sempre nel 2003 collabora con \"Intervista\" di Miami per la campagna a favore dei bambini bisognosi dell'America Latina insieme a Gloria Estefan e Shakira; \u00e8 testimonial in Francia di \"Femmes face au sida\", campagna contro l'Aids organizzata dalla principessa St\u00e9phanie di Monaco; viene chiamata a partecipare a un incontro-dibattito dell\"'Universit\u00e0 Cattolica di Milano\" di Milano in qualit\u00e0 di \"rappresentante positivo della giovent\u00f9 italiana\"; riceve una lettera di ringraziamento da Kofi Annan per aver contribuito alle cause benefiche riconosciute dalle Nazioni Unite.\nNel 2004 sostiene come testimone la raccolta fondi per la lotta contro l'Aids promossa dalla \"L.i.l.a.\"; aderisce alla campagna di \"Amnesty International\" contro la violenza sulle donne e si impegna a favore della campagna sociale per il test HPV delle donne europee. Nel 2005 aderisce al progetto di \"Amnesty International Control Arms\", una campagna sul tema degli armamenti in particolare quelli cosiddetti \"leggeri\" e alla raccolta fondi organizzata da \"AMREF\", un'organizzazione che propone di migliorare la salute in Africa attraverso il coinvolgimento delle comunit\u00e0 locali. Nel 2006 aderisce insieme ad altri artisti a \"Amnesty International\" tramite un progetto di solidariet\u00e0 organizzato per la campagna \"Mai pi\u00f9 violenza sulle donne\". Da novembre 2008 \u00e8 ambasciatrice di \"Hear the World\", iniziativa ideata da \"Phonak\" che sensibilizza l'opinione pubblica mondiale sull'importanza dell'udito e sulla problematica connessa alle perdite uditive. Nel 2007 partecipa a un'asta organizzata dalla Lega italiana per la lotta contro l'AIDS (\"LILA\").\nNel 2009 sostiene le popolazioni vittime del terremoto in Abruzzo partecipando al brano \"Domani 21/04.2009\" e organizza il concerto \"Amiche per l'Abruzzo\" il 21 giugno, dal quale l'anno successivo viene ricavato il DVD. Insieme ad altri artisti partecipa a una mostra a Forte di Bard intitolata \"In my secret life, voci su tela dal mondo della musica e dello spettacolo\", realizzando un quadro intitolato \"Rock Revolution\". Il progetto ha finalit\u00e0 benefiche a favore dell\"'Associazione valdostana Paraplegici\" e della \"Onlus Costruire Insieme\", per costruire villaggio di accoglienza per bambini in difficolt\u00e0 nel Madagascar. Il 1\u00ba dicembre, \"Giornata mondiale contro l'AIDS\", partecipa a un'asta organizzata dalla Lega italiana per la lotta contro l'AIDS (\"LILA\").\nNel 2010 realizza un videomessaggio per \"Telethon\" Cile ed \u00e8 la testimonial della campagna regionale \"Donare gli organi. Una scelta consapevole\" per la Giornata Nazionale della donazione e del trapianto. Aderisce inoltre insieme ad altri artisti a \"Rock Save Haiti\", un progetto di solidariet\u00e0 organizzato da Virgin Radio in favore delle popolazioni colpite dal terremoto di Haiti; partecipa al brano \"Gracias a la vida\", al fine di raccogliere fondi per le vittime del terremoto avvenuto in Cile; aderisce a un'asta benefica organizzata dalla \"Fondazione Pangea Onlus\", che opera in diversi paesi dell'Asia e dell'Africa per il riscatto economico delle donne.\nNel 2011 il brano \"Nel modo pi\u00f9 sincero che c'\u00e8\" viene usato come colonna sonora dello spot in onda sulle reti Mediaset della \"Fondazione Milan Onlus\" dell\"'Associazione Calcio Milan\" attiva in Italia e all'estero per soddisfare i bisogni primari delle persone meno fortunate nei settori dell'assistenza sociale, dell'istruzione e dall'avviamento allo sport. Aderisce insieme ad altri artisti a tre aste benefiche: una organizzata dalla \"Fondazione Pangea Onlus\", un'altra organizzata da \"Greenpeace\" e all'ultima organizzata da \"Cesvi\".\nNel 2012 aderisce alla campagna \"Ricordiamoci dell'infanzia\" di \"Save the Children\" e alla petizione contro il femminicidio \"Mai pi\u00f9 complici\" promossa da \"Se non ora, quando?\" e devolve l'incasso personale delle tre date dell\"'Inedito World Tour 2011-2012\" all\"Arena di Verona\" alle popolazioni colpite dal terremoto dell'Emilia e il 25 giugno partecipa al concerto benefico \"Concerto per l'Emilia\". Aderisce infine al progetto \"Uganda Happy Children\" autografando due cartonati promozionali del CD \"Inedito\", messi all'asta su Ebay, il cui ricavato viene devoluto alla missione in Uganda dei Servi di Maria del Santuario di Monte Berico di Vicenza per la costruzione di una casa famiglia per bambini diversamente abili.\nA giugno 2013 \u00e8 l'unica artista italiana a partecipare a \"The Sound Of Change Live\" insieme a Beyonc\u00e9, Ellie Goulding, Florence and the Machine, Haim, Iggy Azalea, Jennifer Lopez, John Legend, Madonna, Rita Ora e Timbaland, un concerto benefico al \"Twickenham Stadium\" di Londra organizzato dall'associazione \"Chime For Change\" con lo scopo di raccogliere fondi a favore delle donne in tutto il mondo e per sostenerle nel processo di autodeterminazione. A luglio aderisce insieme ad altri artisti all'asta \"Love&amp;muSIC\" della \"Fondazione Marco Simoncelli O.N.L.U.S.\" autografando una maglietta.\nA luglio 2018 viene nominata \"Goodwill Ambassador\" del \"UN World Food Programme\" (\"WFP\"), l'agenzia delle Nazioni Unite che lavora in oltre 80 paesi fornendo assistenza alimentare alle persone colpite da conflitti e disastri naturali.\nNell'ottobre 2018 contribuisce alla progettazione di una bambola, i cui ricavati saranno donati alla fondazione spagnola Juega Terapia, che si occupa dei bambini con il cancro.\nNell'agosto 2019 aderisce alla campagna \u201c\u201dDreamer Team\u201d di Alejandro Sanz che appoggia i bambini americani in difficolt\u00e0.\nVita privata.\nLaura Pausini lascia la sua citt\u00e0 natale nel 1995, quando si trasferisce a Milano con il suo produttore-agente Alfredo Cerruti jr., con cui ha una relazione dal 1993 al 2001; tra il 2002 e il 2004 \u00e8 stata legata sentimentalmente al suo nuovo agente, Gabriele Parisi; dal 22 marzo 2005 ha una relazione con il suo produttore artistico e chitarrista, Paolo Carta, da cui nel febbraio 2013 ha avuto una figlia, Paola.\n\u00c8 una grande tifosa del Milan."}
{"id": "614384", "revid": "287204", "url": "https://it.wikipedia.org/wiki?curid=614384", "title": "Agnello (Antico Testamento)", "text": "LAgnello pasquale nell'antico testamento \u00e8 il memoriale, eseguito con il sacrificio di un agnello, della liberazione del popolo di Israele dalla schiavit\u00f9 d'Egitto. Nel libro dell'Esodo ai capitoli 12,1 - 12,46 \u00e8 descritta come questa commemorazione deve essere celebrata."}
{"id": "614385", "revid": "188323", "url": "https://it.wikipedia.org/wiki?curid=614385", "title": "D\u00e9rapage", "text": ""}
{"id": "614386", "revid": "827882", "url": "https://it.wikipedia.org/wiki?curid=614386", "title": "Drift", "text": ""}
{"id": "614388", "revid": "188323", "url": "https://it.wikipedia.org/wiki?curid=614388", "title": "Derapage", "text": ""}
{"id": "614389", "revid": "1305772", "url": "https://it.wikipedia.org/wiki?curid=614389", "title": "Die Another Day (singolo)", "text": "Die Another Day \u00e8 una canzone della cantautrice statunitense Madonna, motivo principale del film \"La morte pu\u00f2 attendere\" del 2002.\nIl brano \u00e8 stato pubblicato come singolo il 22 ottobre 2002 dalla Maverick Records e incluso nell'album di Madonna \"American Life\", uscito nel 2003.\nLa versione del brano proposta durante il \"Re-Invention Tour\" del 2004 \u00e8 stata inserita nell'album dal vivo \"I'm Going to Tell You a Secret\". Ai \"Grammy Awards 2004\" il brano \u00e8 stato candidato nella categorie \"Miglior brano dance\" e \"Miglior cortometraggio musicale\".\nUna versione remix del brano \u00e8 stata eseguita come interludio video su maxischermo durante lo \"Sticky &amp; Sweet Tour\" del 2008. La canzone \u00e8 stata revisionata, la velocit\u00e0 \u00e8 stata aumentata e sono anche stati aggiunti suoni elettronici e rumori di una lotta tra pugili (tra botte e suoni della campanella della fine del ring).\nDescrizione.\n\"Die Another Day\" \u00e8 un brano electroclash che si apre con un tonfo sordo e una solenne cornice di corde sinistre\nCritica.\nNel suo libro \"Madonna: Like an Icon\", Lucy O'Brien ha affermato che per la composizione techno e le balbuzie vocali il brano \u00e8 \"quasi un'antitesi di una colonna sonora di James Bond\". La recensione di James Hannaham di Spin invece \u00e8 stata eccellente che lo ha definito \"un brano favoloso e melodrammatico che suona come una reazione stoica a un mondo impazzito\".\nVideo.\nDurante il video vengono trasmesse alcune scene del film \"La morte pu\u00f2 attendere\" dove si vede lei nelle varie versioni. Come \"007\", lei viene catturata dai coreani, che all'inizio la torturano per farla confessare (la tortura consiste nell'affogarla nell'acqua ghiacciata), mentre dopo tentano di ucciderla sulla sedia elettrica. Nel frattempo come nel film 007 combatte con il figlio del generale coreano che lo aveva fatto prigioniero, \"Madonna\", combatte con un'altra \"Madonna\" (una con una tuta da scherma bianca e una con la stessa tuta solo che nera): all'inizio le due si scontrano in un normale duello di scherma, mentre dopo finiscono col duellare senza pi\u00f9 regole, n\u00e9 esclusioni di colpi, tentando di uccidersi a vicenda. Alla fine la \"'Madonna\" vestina di bianco uccide l'altra \"Madonna\", sparandole dritta al petto con un fucile subacqueo, mentre i coreani azionano la sedia elettrica convinti di averla uccisa, ma colpo di scena \"Madonna\" riesce a scappare e a mettersi in salvo lasciando sulla sedia elettrica oltre ad un intenso fumo bianco, una scritta ebraica: \"\u05dc\u05d0\u05d5\", che significa \"grande fuga\" o \"libert\u00e0\". Il video si conclude con la sequenza \"Gun Barrel\".\nIl video \u00e8 stato girato dal 22 al 27 agosto 2002 a Hollywood, negli Center Studios, in Hollywood, California.\nCon un costo pari a 6 milioni di dollari, si aggiudica il secondo posto come video pi\u00f9 costoso della storia.\nIl singolo.\nIl singolo del brano \u00e8 uscito nell'autunno del 2002, in concomitanza del ventesimo anniversario dall'uscita del primo singolo di \"Madonna\", \"Everybody\", uscito nell'ottobre del 1982. Il singolo \u00e8 uscito nella versione CD e 12\".\nTracce 12.\nGerman CD single "}
{"id": "614390", "revid": "767487", "url": "https://it.wikipedia.org/wiki?curid=614390", "title": "Michael Collins (film)", "text": "Michael Collins \u00e8 un film del 1996 diretto da Neil Jordan sul patriota irlandese Michael Collins, con Liam Neeson nel ruolo del protagonista.\nIl film vinse il Leone d'Oro per il Miglior Film alla 53\u00aa edizione della Mostra Internazionale d'Arte Cinematografica della Biennale di Venezia, e Liam Neeson si aggiudic\u00f2 la Coppa Volpi per la Migliore Interpretazione Maschile.\nTrama.\nIl film riprende la storia, romanzandola, della nascita della Repubblica d'Irlanda.\nUn gruppo di giovani oppositori, di cui Michael Collins \u00e8 il capo militare, compie azioni di resistenza contro il governo inglese in Irlanda. A capo della parte politica c'\u00e8 De Valera, un politico machiavellico, egoista e probabilmente un maniaco-depressivo, che teme pi\u00f9 di tutto il potere e la popolarit\u00e0 di Collins. Per queste ragioni, De Valera causa la disastrosa guerra civile che segue l'indipendenza del nuovo stato Irlandese.\nDopo alterne fortune e attentati sanguinosi, a cui fanno seguito reazioni altrettanto cruente, gli Inglesi accettano una trattativa a Londra alla quale partecipa una delegazione con a capo Collins. Dopo molti e inutili tentativi Collins \u00e8 costretto ad accettare un accordo con cui si stabilisce il riconoscimento dell'autonomia dell'Irlanda, per\u00f2 senza l'Irlanda del Nord, rinunciando alla repubblica ma con il giuramento di fedelt\u00e0 al re. Per\u00f2 l'accordo portava all'Irlanda molte pi\u00f9 concessioni di quante ne avesse chieste Collins su suggerimento di De Valera, anche se De Valera lo neg\u00f2 per il resto della vita.\nLa fazione facente capo a De Valera in Parlamento perse per sette voti e ritirando i suoi rappresentanti dando inizio cos\u00ec ad una guerra civile a cui Collins cerc\u00f2 in tutti i modi di opporsi, ma inutilmente. Morir\u00e0 ucciso nella sua contea di Cork mentre tentava di incontrare il suo ex capo De Valera per porre fine alla guerra.\nIl film riprende a questo punto i funerali svolti a suo tempo a Dublino con la partecipazione di 500.000 persone. A latere della storia viene riportata la vicenda amorosa in cui si trovano invischiati due amici innamorati della stessa donna, miss Kiernan, che alla fine, dopo aver scelto Collins, non riuscir\u00e0 a sposarlo.\nAccoglienza.\nNonostante i numerosi riconoscimenti ricevuti, gli incassi al botteghino furono deludenti. A fronte di un \"budget\" di 25.000.000 di dollari, ne ha incassati a livello mondiale, solamente 11.135.000."}
{"id": "614392", "revid": "1573940", "url": "https://it.wikipedia.org/wiki?curid=614392", "title": "Paguroidea", "text": "Paguroidea \u00e8 una superfamiglia di crostacei decapodi."}
{"id": "614394", "revid": "767487", "url": "https://it.wikipedia.org/wiki?curid=614394", "title": "Distretto di Toplica", "text": "Il distretto di Toplica (in serbo: \"Topli\u010dki okrug\" o \"\u0422\u043e\u043f\u043b\u0438\u0447\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in quattro comuni:"}
{"id": "614395", "revid": "767487", "url": "https://it.wikipedia.org/wiki?curid=614395", "title": "Distretto di Zaje\u010dar", "text": "Il distretto di Zaje\u010dar (in serbo: \"Zaje\u010darski okrug\" o \"\u0417\u0430\u0458\u0435\u0447\u0430\u0440\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale.\nComuni.\nIl distretto si divide in quattro comuni:"}
{"id": "614396", "revid": "45891", "url": "https://it.wikipedia.org/wiki?curid=614396", "title": "Power-sliding", "text": ""}
{"id": "614400", "revid": "767487", "url": "https://it.wikipedia.org/wiki?curid=614400", "title": "Distretto di Zlatibor", "text": "Il distretto di Zlatibor (in serbo: \"Zlatiborski okrug\" o \"\u0417\u043b\u0430\u0442\u0438\u0431\u043e\u0440\u0441\u043a\u0438 \u043e\u043a\u0440\u0443\u0433\") \u00e8 un distretto della Serbia centrale. Il distretto deve il suo nome alla catena montuosa di Zlatibor.\nComuni.\nIl distretto si divide in dieci comuni:"}
{"id": "614402", "revid": "599013", "url": "https://it.wikipedia.org/wiki?curid=614402", "title": "Stefano Casale", "text": "Carriera.\nLa sua prima esperienza nel calcio professionistico risale alla stagione 1987-1988 con la maglia del Foggia, dove, dopo due stagioni da riserva (5 presenze complessive), si affaccia pi\u00f9 regolarmente in prima squadra nella stagione 1989-1990 con 21 presenze, per poi venire relegato nuovamente fra i rincalzi nella stagione successiva, conclusa da pugliesi guidati da Zden\u011bk Zeman al primo posto. Dopo un'annata in Serie C1 a met\u00e0 fra e torna in Serie B nell'annata 1992-1993 col Bologna a stagione in corso, ottenendo a fine stagione la retrocessione in Serie C1.\nCasale passa quindi tre annate in Serie C1 con , e Sora. Dopo 8 reti con questa maglia viene prelevato dal Lecce neopromosso in Serie B.\nCoi salentini ottiene due promozioni in massima serie nelle stagioni 1996-1997 e 1998-1999 (in particolare in occasione della seconda promozione andr\u00e0 a segno 9 volte) e disputando un'annata in Serie A con 32 presenze e 4 reti all'attivo. Il suo esordio in Serie A avvenne il 31 agosto 1997, nel corso della prima giornata di campionato, contro la . Il suo primo gol (su rigore) in massima serie sancisce la prima storica vittoria dei giallorossi sul campo del Milan (19 ottobre 1997, Milan-Lecce 1-2).\nNell'estate 1999 si trasferisce a Genova, sponda blucerchiata, appena retrocessa in Serie B allenata da Gian Piero Ventura che l'aveva gi\u00e0 avuto a Lecce. Nella seconda stagione in Liguria perde il posto da titolare collezionando 11 presenze.\nPassa quindi alla con cui centra la terza promozione personale nella massima serie. Non seguir\u00e0 tuttavia i calabresi in Serie A, passando al Cosenza, con cui disputer\u00e0 14 incontri nella stagione 2002-2003 conclusasi con la retrocessione.\nChiude la carriera nell'estate 2004 dopo un'annata al in Serie C1.\nHa disputato complessivamente 32 presenze e 4 reti in serie A (tutte col Lecce nella stagione 1997-1998, e 217 presenze con 25 reti in Serie B."}
{"id": "614407", "revid": "438678", "url": "https://it.wikipedia.org/wiki?curid=614407", "title": "Rob Roy (film)", "text": "Rob Roy \u00e8 un film del 1995 diretto da Michael Caton-Jones.\nTrama.\nIl film, ambientato nel 1713, tratta di Robert Roy MacGregor, un capo clan scozzese.\nAll'inizio del film Rob Roy recupera alcune mandrie di bestiame rubate a James Graham, il marchese di Montrose. Successivamente Roy decide di chiedere un prestito di 1000 sterline al marchese per acquistare una mandria, con l'intenzione di rivenderla per trarne profitto, dando come garanzia i propri possedimenti: 300 acri di terra. Secondo l'accordo, il marchese ricever\u00e0 1/5 dei profitti delle vendite. Rob manda il suo amico Alan MacDonald a prendere la nota di credito di 1000 sterline dal contabile del marchese, Killearn. Il contabile ordisce, per\u00f2, un piano con il generale dell'esercito del suo padrone, il cinico e fatuo Archibald Cunningham. Killearn presenta a MacDonald 1000 sterline in monete, e Archibald uccide l'amico di Rob e ruba il denaro.\nRob, ritenuto responsabile, si reca dal marchese, il quale gli offre la possibilit\u00e0 di annullare il debito se testimonier\u00e0 il falso contro il duca di Argyll, creduto un giacobita. Rob rifiuta l'offerta per salvare il suo onore e si sottrae all'arresto comandato dal marchese. Per ottenere vendetta Montrose manda il suo esercito comandato da Cunningham ai possedimenti dei McGregor, e Cunningham, dopo aver fatto razzia del bestiame, violenta la moglie e brucia la casa.\nMary far\u00e0 giurare al fratello minore di Rob, Alasdair, di non raccontare nulla al marito dello stupro subito, perch\u00e9 vuole impedire a Cunnigham di riuscire nel suo piano, e cio\u00e8 recare a Rob un'offesa tale da costringerlo ad uscire allo scoperto per vendicare l'onore della moglie. Betty, una serva messa incinta da Archibald e da lui abbandonata, si reca dalla moglie di Rob e le rivela il complotto. Killearn viene cos\u00ec rapito per firmare una testimonianza scritta del complotto, ma viene gravemente ferito con un'arma da taglio da Mary ed ucciso dal rancoroso Alasdair. Betty si suicida, impiccandosi disperata, mentre Rob si rifugia sui monti dove per\u00f2 viene braccato. Sentendosi in colpa per ci\u00f2 che \u00e8 successo a Mary, lo stolto Alasdair spara ai soldati di Archibald, rivelando la presenza di Rob e dei suoi amici. Alasdair e un amico di Rob vengono uccisi, ma prima di morire, Alasdair racconta a Rob la storia dello stupro di Mary. Rob viene catturato e portato al cospetto di Montrose. Durante il viaggio, Rob viene continuamente torturato e malmenato da Cunningham.\nPoco prima di essere impiccato ad un ponte riesce a fuggire strangolando quasi Cunningham e torna a casa da Mary, che nel frattempo ha ottenuto l'aiuto del duca di Argyll, contro il quale Rob aveva rifiutato di testimoniare. Rob chiede e ottiene un duello con Cunnigham, e se vincer\u00e0 avr\u00e0 il condono del suo debito, mentre se morir\u00e0, sar\u00e0 il duca di Argyll a saldare il debito di Rob a Montrose. Ferito e debilitato dalle precedenti percosse subite da Archibald, nel combattimento sembra impossibile che Rob possa salvarsi, ma inginocchiato davanti a Cunningham, afferra la spada del nemico, lo colpisce uccidendolo e si ricongiunge alla sua famiglia.\nSceneggiatura.\nLa sceneggiatura del film \u00e8 liberamente ispirata all'omonimo romanzo storico di Walter Scott (apparso nel 1817). La storia \u00e8 stata portata sullo schermo varie volte.\nCuriosit\u00e0.\nIl trailer di questo film \u00e8 contenuto nel CD di installazione di Windows 95 come dimostrazione delle nuove potenzialit\u00e0 multimediali del sistema operativo."}
{"id": "614409", "revid": "287204", "url": "https://it.wikipedia.org/wiki?curid=614409", "title": "The Ultimate Warrior (disambigua)", "text": ""}
{"id": "614411", "revid": "767487", "url": "https://it.wikipedia.org/wiki?curid=614411", "title": "Distretto della Ba\u010dka Settentrionale", "text": "Il distretto della Ba\u010dka Settentrionale (serbo: \"Severnoba\u010dki okrug\" o \"\u0421\u0435\u0432\u0435\u0440\u043d\u043e\u0431\u0430\u0447\u043a\u0438 \u043e\u043a\u0440\u0443\u0433\", ungherese: \"\u00c9szak B\u00e1cskai K\u00f6rzet\", croato: \"Sjevernoba\u010dki okrug\", slovacco: \"Severob\u00e1\u010dsky okres\", rumeno: \"Districtul Bacica de Nord\") \u00e8 un distretto della Voivodina.\nComuni.\nIl distretto si divide in tre comuni e 45 villaggi"}
{"id": "614413", "revid": "767487", "url": "https://it.wikipedia.org/wiki?curid=614413", "title": "Distretto della Ba\u010dka Meridionale", "text": "Il distretto della Ba\u010dka Meridionale (serbo: \"Ju\u017enoba\u010dki okrug\" o \"\u0408\u0443\u0436\u043d\u043e\u0431\u0430\u0447\u043a\u0438 \u043e\u043a\u0440\u0443\u0433\", ungherese: \"D\u00e9l B\u00e1cskai K\u00f6rzet\", croato: \"Ju\u017enoba\u010dki okrug\", slovacco: \"Juhob\u00e1\u010dsky okres\", rumeno: \"Districtul Bacica de Sud\") \u00e8 un distretto della Voivodina, nel Nord della Serbia.\nComuni.\nIl distretto si divide in undici comuni:\nLa citt\u00e0 di Novi Sad si divide a sua volta in due comuni:"}
{"id": "614419", "revid": "1714743", "url": "https://it.wikipedia.org/wiki?curid=614419", "title": "Maria di Cosimo I de' Medici", "text": "Biografia.\nInfanzia.\nCosimo I de' Medici aveva gi\u00e0 avuto una figlia illegittima, Bia, ma Maria era la sua prima figlia legittima, nata dal matrimonio con la nobildonna spagnola Eleonora di Toledo. Era la primogenita di una serie di undici figli legittimi ed ebbe il nome delle nonne paterna e materna.\nLa discendenza di Cosimo I e di Eleonora, sebbene numerosa, non fu certo toccata dalla fortuna: tre bambini morirono ancora in fasce, quattro, Maria compresa, durante l'adolescenza o la prima maturit\u00e0 (tra questi, Lucrezia, forse deceduta per avvelenamento propinato dal marito); una figlia fu assassinata a 34 anni (Isabella), il primogenito Francesco mor\u00ec in circostanze misteriose, di febbre terzana - anche qui si parl\u00f2 di avvelenamento - a 46 anni, lasciando due soli figli maschi in grado di continuare la dinastia; di questi, Don Pietro fu un personaggio discutibile - anche assassino - e lasci\u00f2 solo figli illegittimi. Rest\u00f2 solo a Ferdinando il compito di riscattare l'immagine familiare e continuare la discendenza, cosa che gli riusc\u00ec benissimo e con duratura gloria.\nEducazione.\nMaria fu educata da vera e propria principessa, assieme ai suoi fratelli, vivendo con i genitori a Palazzo Vecchio, dove venne inaugurata una pompa principesca inusitata per Firenze. Tra i tutori si ricordano Pier Francesco Riccio e Antonio Angeli da Barga. I cronisti del tempo riportano come sapesse parlare spagnolo fluentemente, insegnatole dalla stessa madre e perfezionato sotto la guida di maestri iberici.\nFidanzamento e morte.\nGi\u00e0 in tenera et\u00e0 si erano predisposte le sue nozze, fidanzandola ufficialmente a Alfonso II d'Este; ma il matrimonio non pot\u00e9 mai avvenire, perch\u00e9 nel 1557 Maria mor\u00ec a Livorno, probabilmente colpita dalle febbri malariche, per via delle paludi infestate che allora circondavano il piccolo villaggio di pescatori, che divenne un grande porto solo alcuni decenni pi\u00f9 tardi. Alfonso spos\u00f2 poi sua sorella Lucrezia, sulla quale pesano sospetti di avvelenamento da parte di Alfonso stesso.\nDi Maria ci rimane un prezioso ritratto di Agnolo Bronzino, eseguito quando aveva sette o otto anni circa, conservato agli Uffizi. Tra i ritratti della famiglia di Cosimo I, dipinti da Bronzino, il suo \u00e8 uno tra i pi\u00f9 solenni: il prezioso vestito di velluto nero, ricamato in oro e con collo di fine organza di seta bianca, fa risaltare il suo chiaro incarnato e la sua espressione attenta e profonda. Magnifico \u00e8 il corredo di gioielli, soprattutto le perle, che sottolineano il suo \"status\" principesco e rappresentano oggi una preziosissima testimonianza della moda dell'epoca.\nLe sue spoglie sono sepolte nell'oratorio della Fortezza Vecchia di Livorno."}
{"id": "614421", "revid": "122933310", "url": "https://it.wikipedia.org/wiki?curid=614421", "title": "Commissione d'indagine sugli attentati dell'11 settembre 2001", "text": "La Commissione Nazionale sugli Attacchi terroristici contro gli Stati Uniti (in inglese: National Commission on Terrorist Attacks Upon the United States, nota anche come 9/11 Commission) venne istituita alla fine del 2002 \"per predisporre un completo resoconto sulle circostanze in cui avvennero gli attentati dell'11 settembre 2001\", compresi i loro preparativi e la prima risposta agli stessi.\nLa Commissione aveva anche il mandato di formulare raccomandazioni per prevenire futuri attacchi. Data la sua importanza nell'investigare uno dei pi\u00f9 importanti eventi della storia statunitense, diversi hanno paragonato la Commissione dell'11 settembre alla Commissione Warren (1963\u20131964).\nStoria.\nPresieduta dall'ex governatore del New Jersey Thomas Kean, la Commissione era composta da cinque democratici e da altrettanti repubblicani. Venne istituita con legge del Congresso, firmata dal Presidente George W. Bush.\nIl voluminoso rapporto finale si bas\u00f2 sulle molte testimonianze raccolte. La conclusione principale fu che i fallimenti della Central Intelligence Agency (CIA) e del Federal Bureau of Investigation (FBI) permisero il verificarsi degli attacchi che queste agenzie avrebbero forse potuto evitare, agendo in maniera migliore e pi\u00f9 aggressiva.\nDopo la pubblicazione del rapporto finale, la Commissione termin\u00f2 i lavori il 21 agosto 2004.\nMembri.\nI membri della Commissione erano:"}
{"id": "614422", "revid": "1758780", "url": "https://it.wikipedia.org/wiki?curid=614422", "title": "Ferrovia Alta Valtellina", "text": "La ferrovia dell'Alta Valtellina \u00e8 una linea ferroviaria delle Ferrovie dello Stato (dal 2001 di RFI) che collega Sondrio a Tirano.\nStoria.\nNel 1899 si era costituita la \"Societ\u00e0 Anonima per le Ferrovie dell'Alta Valtellina\" (F.A.V.) con lo scopo di collegare Sondrio con Tirano; ottenuta la concessione nell'agosto dello stesso anno, dette inizio ai lavori di costruzione. La linea, detta dell'Alta Valtellina, naturale prosecuzione di quella della Valtellina, venne inaugurata il 29 giugno 1902. Qualche anno pi\u00f9 tardi, il 1\u00ba luglio 1908, venne attivata per la Compagnia privata svizzera Berninabahn (oggi parte della Ferrovia retica) la linea Tirano-St.Moritz, che permetteva il collegamento della Alta Valle con i versanti svizzeri della regione.\nInizialmente fa ferrovia Alta Valtellina fu esercita con la trazione a vapore, utilizzando allo scopo quattro locomotive a vapore \"T3\"; nel 1932 venne elettrificata con lo stesso sistema della linea afferente della \"Valtellina\".\nLa linea \u00e8 in salita, dai 299 metri di Sondrio ai 428 metri di Tirano, con un\u2019acclivit\u00e0 media del 5 per mille e massima del 25 per mille; il raggio minimo delle curve \u00e8 di 250 metri.\nLa sottostazione elettrica era posta a San Giacomo di Teglio e, a sua volta veniva alimentata dalla centrale FS di Morbegno mediante una terna a 20 kW. Nel 1961, quando la linea Lecco-Sondrio pass\u00f2 alla corrente continua, la stazione elettrica di Morbegno fu chiusa e per alimentare la FAV fu necessario approvvigionarsi dalla lontana centrale di Arquata Scrivia (AL), che continuava a servire le linee del Piemonte e della Liguria ancora elettrificate con il sistema trifase. Un elettrodotto congiungeva Voghera con Morbegno, il tutto con evidenti diseconomie. Per qualche anno si pass\u00f2 alla trazione diesel.\nNel 1967, a causa del declino della trazione trifase, la linea fu de-elettrificata ed esercita con automotrici diesel tipo ALn 556 noleggiate dalle Ferrovie dello Stato.\nIntorno al 1975 l'armamento della linea venne rifatto quasi completamente e sul finire degli anni '70 si ebbe l'elettrificazione con il sistema vigente nelle altre linee italiane: corrente continua a 3.000 Volt.\nNel 1974 la linea fu riscattata dallo Stato ed entr\u00f2 a far parte della rete FS. In tale occasione, quando gi\u00e0 si iniziava a delineare una mutata tendenza della direzione, volta alla soppressione dei piccoli impianti, le stazioni di Villa di Tirano, Bianzone, San Giacomo di Teglio e Chiuro, furono private degli impianti di sicurezza e segnalamento e trasformate in fermate, con gli scambi bloccati in attesa della loro definitiva eliminazione.\nIl 29 maggio 1980 venne attivata la trazione elettrica, ma secondo il pi\u00f9 moderno sistema a corrente continua 3 kV. Dal 1981 furono istituiti i primi treni diretti Milano-Tirano.\nA met\u00e0 degli anni ottanta del XX secolo la linea fu oggetto di un pi\u00f9 vasto programma di potenziamento dell'itinerario da Milano per una spesa di circa 100 miliardi di lire, che comport\u00f2 l'attivazione di Apparati A.C.E.I. telecomandabili e del Controllo del Traffico Centralizzato (CTC) fra Sondrio e Tirano, con Dirigente Centrale a Colico.\nServizio ferroviario.\nDal 2008 le corse di tipo Regionale, in seguito all'incremento delle corse di tipo RegioExpress da Milano per Tirano e viceversa, vengono progressivamente ridotte da 19 a 13, e a giugno 2014 vi \u00e8 un ulteriore riduzione. Attualmente (2018) le corse giornaliere sono 9.\nViene svolto un servizio di treni Regionali Sondrio-Tirano e di treni RegioExpress Milano-Tirano che fermano nelle stazioni principali, tra cui Monza, Lecco, Colico, Morbegno, Sondrio, Tresenda-Aprica-Teglio e Tirano, con un tempo di percorrenza di circa due ore e 30 minuti.\nMateriale rotabile.\nDall'inaugurazione alla cessazione del servizio FAV.\nI primi trent'anni di esercizio furono caratterizzati dall'utilizzo di composizioni di carri e carrozze al traino delle locomotive a vapore del parco sociale FAV.\nLa trazione elettrica, attiva dal 1932 al 1967, port\u00f2 alla sostituzione delle vaporiere con le classiche locomotive trifasi E.440, un esemplare dei quali (E.440.3) si trova oggi esposto nel Museo nazionale ferroviario di Pietrarsa.\nIl periodo FS.\nIn seguito alla cessazione dei treni a trazione trifase e fino all'inaugurazione della trazione elettrica a corrente continua nel 1980, i servizi furono svolti a trazione Diesel, dapprima con automotrici FS ALn 556 provenienti da Foggia e successivamente con le ALn 668 del Deposito Locomotive di Lecco, distaccate presso la Rimessa di Tirano; tali automotrici appartenevano dapprima alla serie 1700, successivamente sostituita dalla serie 1000&lt;ref name=\"tT247/29-40\"&gt;&lt;/ref&gt; (secondo altra fonte fu invece impiegata prima la serie 1500 e poi la 1700&lt;ref name=\"iT167/37\"&gt;.&lt;/ref&gt;; non risultano per\u00f2 ALn 668 1500 assegnate al DL di Lecco durante tutto il loro periodo di esercizio).\nTalune corse svolte con materiale ordinario, erano trainate da locomotive D.343 impiegate anche alla trazione degli ultimi servizi merci, inizialmente affidati ad una 245.\nL'elettrificazione port\u00f2 un nuovo rinnovamento del materiale: per i servizi viaggiatori effettuati con materiale leggero si adoperarono elettromotrici ALe 883, in seguito sostituite da ALe 803. Fra le locomotive che si sono succedute lungo la linea si ricordano le E.646 attrezzate per il telecomando treni navetta, nonch\u00e9 le E.626, E.636 ed E.645 utilizzate per la trazione dei merci che a Tirano venivano caricati con bottiglie di acqua minerale provenienti dallo stabilimento della societ\u00e0 \"Levissima\" di Cepina.\nDa Trenitalia a Trenord.\nIn occasione della trasformazione societaria di Ferrovie dello Stato, Trenitalia rilev\u00f2 l'esercizio della linea, contestualmente affidata in gestione a Rete Ferroviaria Italiana; da allora un numero crescente di treni viaggiatori fu affidato a composizioni di carrozze a piano ribassato trainate dapprima da locomotive E.646 nonch\u00e9 da locomotive E 632/ E633 ed in seguito dalle allora nuove E.464, specificamente progettate per questo tipo di servizi.\nA partire dalla stagione 2011-2012 i servizi viaggiatori sono affidati a Trenord, che impiega il medesimo materiale rotabile messo a disposizione dal proprio socio Trenitalia; tale materiale \u00e8 destinato gradualmente a vestire la livrea dell'impresa di trasporto lombarda.\nSpecificamente dedicati ai servizi Milano-Sondrio-Tirano, il 29 settembre 2011 fu presentata a Milano Centrale da Trenord la prima di 6 composizioni di carrozze per Medie Distanze ristrutturate negli interni, riconoscibili per una vistosa livrea bianco-rossa della vettura di prima classe ispirata ai treni della Ferrovia Retica in partenza da Tirano. Nello stesso periodo 6 composizioni di elettromotrici Ale 582 e rimorchi (3 pezzi) sono stati revampizzati con l'aggiunta del nome di un valico della Valtellina: Stelvio, Gavia, Forcola, Mortirolo, Maloja, Spluga. Questi vengono impiegati sui treni locali ed hanno sostituito definitivamente le ultime Ale 803 nell'aprile 2015.\nDall'autunno 2014 sono entrati in servizio i nuovi elettrotreni Alsthom \"Coradia\" ETR 425 in sostituzione di alcune composizioni di carrozze per Medie Distanze nel servizio diretto Tirano-Milano. Spesso circolano in doppia composizione.\nIl servizio merci delle acque minerali, in partenza da Tirano mediamente 2 volte al giorno, continua ad essere appannaggio da anni delle E 652 prima di FS Cargo, ora di Mercitalia Rail. Saltuariamente \u00e8 capitato di vedere al traino una diesel D 146 e fino a 1/2 anni anche qualche volta la E633"}
{"id": "614423", "revid": "767487", "url": "https://it.wikipedia.org/wiki?curid=614423", "title": "Distretto della Ba\u010dka Occidentale", "text": "Il distretto della Ba\u010dka Occidentale (serbo: \"Zapadnoba\u010dki okrug\" o \"\u0417\u0430\u043f\u0430\u0434\u043d\u043e\u0431\u0430\u0447\u043a\u0438 \u043e\u043a\u0440\u0443\u0433\", ungherese: \"Nyugat B\u00e1cskai K\u00f6rzet\", croato: \"Zapadnoba\u010dki okrug\", slovacco: \"Z\u00e1padnob\u00e1\u010dsky okres\", rumeno: \"Districtul Bacica de Vest\") \u00e8 un distretto della Voivodina.\nComuni.\nIl distretto si divide in quattro comuni:"}
{"id": "614426", "revid": "767487", "url": "https://it.wikipedia.org/wiki?curid=614426", "title": "Distretto del Banato Settentrionale", "text": "Il distretto del Banato Settentrionale (serbo: \"Severnobanatski okrug\" o \"\u0421\u0435\u0432\u0435\u0440\u043d\u043e\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0433\", ungherese: \"\u00c9szak B\u00e1ns\u00e1gi K\u00f6rzet\", croato: \"Sjevernobanatski okrug\", slovacco: \"Severoban\u00e1tsky okres\", rumeno: \"Districtul Banatul de Nord\") \u00e8 un distretto della Voivodina.\nComuni.\nIl distretto si divide in sei comuni e 50 comunit\u00e0 locale. I comuni sono:"}
{"id": "614429", "revid": "767487", "url": "https://it.wikipedia.org/wiki?curid=614429", "title": "Distretto del Banato Centrale", "text": "Il distretto del Banato Centrale (serbo: \"Srednjebanatski okrug\" o \"\u0421\u0440\u0435\u0434\u045a\u0435\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0433\", ungherese: \"K\u00f6z\u00e9p B\u00e1ns\u00e1gi K\u00f6rzet\", croato: \"Srednjebanatski okrug\", slovacco: \"Sredoban\u00e1tsky okres\", rumeno: \"Districtul Banatul de Central\") \u00e8 un distretto della Voivodina.\nComuni.\nIl distretto si divide in cinque comuni:"}
{"id": "614430", "revid": "125302572", "url": "https://it.wikipedia.org/wiki?curid=614430", "title": "Lettoni", "text": "I Lettoni (in lingua lettone: \"latvie\u0161i\") sono il gruppo etnico di maggioranza della Lettonia con 1.320.600 individui. I Lettoni spesso si autodefiniscono con il nome di \"Latvji\", che si pu\u00f2 ricondurre alla parola \"Latve\", il nome di un fiume che scorreva nella Lettonia dell'est.\nUna piccola trib\u00f9 di lingua finlandese conosciuta con il nome di Livi si stanzi\u00f2 nei territori dei Lettoni e cambi\u00f2 il nome di questi in \"Latvis\", che divenne, con i coloni germanici, \"Lette\". I Lettoni, insieme ai Lituani, sono l'unico popolo di origine baltica sopravvissuto fino ad oggi.\nLa cultura lettone ha subito influenze culturali e religiose, nel corso dei secoli, da parte dei coloni germanici e scandinavi. Alcune zone della Lettonia orientale, invece, sono state influenzate maggiormente dai Russi e dai Polacchi. Molti Lettoni sono fedeli alla Chiesa evangelica luterana di Lettonia, mentre una piccola minoranza segue la Chiesa ortodossa lettone. Il cattolicesimo \u00e8 diffuso unicamente in piccole zone ad est.\nLingua.\nI Lettoni parlano la lingua lettone. Durante l'occupazione sovietica, i Russi imposero la lingua russa nelle scuole e nelle attivit\u00e0 istituzionali, per questo motivo ancora oggi molti Lettoni conoscono il russo, come seconda lingua."}
{"id": "614435", "revid": "79367411", "url": "https://it.wikipedia.org/wiki?curid=614435", "title": "Sistema dinamico lineare stazionario discreto", "text": "In teoria dei sistemi, un sistema dinamico lineare stazionario discreto o sistema dinamico lineare stazionario a tempo discreto, spesso abbreviato in sistema LTI discreto, \u00e8 un sistema dinamico lineare stazionario che ha in ingresso un segnale a tempo discreto.\nDescrizione.\nUn sistema dinamico stazionario discreto \u00e8 un sistema discreto i cui parametri non dipendono dal tempo:\ndove formula_3 sono le variabili di stato al tempo formula_4, formula_5 le variabili di stato al tempo formula_6, formula_7 e formula_8 le variabili di ingresso e uscita al tempo formula_4.\nUn sistema \u00e8 lineare quando dipende linearmente dalle variabili di stato e dalle variabili di ingresso, ed in tal caso si pu\u00f2 escrivere in forma matriciale\ndove formula_12, formula_13, formula_14 e formula_15 sono matrici di dimensioni opportune che premoltiplicano formula_3 e formula_7.\nUn processo lineare stazionario (LTI) \u00e8 quindi descritto da equazioni matriciali:\ndove le matrici sono costanti.\nFunzione di trasferimento.\nUn sistema a tempo discreto trasforma la successione in ingresso formula_19 in un'altra successione formula_20, data dalla convoluzione discreta con la risposta formula_21 alla delta di Kronecker: \nGli elementi di formula_20 possono dipendere da ogni elemento di formula_19. Solitamente formula_25 dipende maggiormente dagli elementi in prossimit\u00e0 del tempo formula_4. \nLa maggior parte dei segnali a tempo discreto sono ottenuti da un segnale a tempo continuo considerandone il valore assunto in precisi istanti di tempo, solitamente separati da un intervallo temporale fisso formula_27. La procedura che permette di ottenere un segnale discreto a partire da uno continuo \u00e8 detta \"campionamento\", ed \u00e8 alla base della conversione analogico-digitale (ADC). Essa trasforma una funzione continua formula_28 nel segnale discreto:\ncon formula_30 la frequenza di campionamento. Il teorema del campionamento pone un limite alla massima frequenza del segnale continuo, che non pu\u00f2 essere superiore ad formula_31 se si vuole evitare perdita di informazione (fenomeno di aliasing).\nCome nel caso di sistemi a tempo continuo, se formula_32 \u00e8 l'operatore di trasformazione al tempo \"n\":\nla successione:\ncaratterizza completamente il sistema. Per mostrare questo, dato che vale l'identit\u00e0:\nsi ha:\nL'operatore formula_37 restituisce un'uscita proporzionale alla media pesata di formula_38 con funzione peso data da formula_39. Se formula_40 per valori di formula_41 negativi il sistema \u00e8 causale.\nAutofunzioni.\nGli esponenziali del tipo formula_42, con formula_43, sono autofunzioni di un operatore lineare tempo-invariante. Infatti, detto formula_44 il periodo di campionamento e formula_45, con formula_46, si supponga formula_47 l'ingresso del sistema. Se formula_48 \u00e8 la risposta impulsiva, si ha:\nLa funzione:\ndipende solo dal parametro \"z\", ed \u00e8 l'autovalore associato all'autovettore (autofunzione) formula_51 del sistema LTI.\nLa trasformata zeta:\n\u00e8 la funzione di trasferimento del sistema. Di particolare interesse \u00e8 il caso in cui le autofunzioni siano sinusoidi pure formula_53, con formula_54, che possono essere scritte come formula_51, dove formula_56. Per funzioni di questo tipo la funzione di trasferimento \u00e8 data dalla trasformata di Fourier a tempo discreto:\nGrazie alle propriet\u00e0 della convoluzione, nel dominio della trasformata si ottiene una moltiplicazione:\nSoluzione dell'equazione matriciale.\nSi vuole risolvere l'equazione:\nSi deve valutare per formula_60 e pertanto si ha:\nSi ottiene:\nPosto formula_66 si ha formula_67, e quindi la soluzione dell'equazione matriciale alle differenze \u00e8:\nOccorre distinguere i seguenti casi:\nAutovalori reali e molteplicit\u00e0 algebriche e geometriche coincidenti.\nIn tal caso considerata la matrice formula_73, \"n\" per \"n\", le cui colonne sono gli autovettori di formula_12 linearmente indipendenti che generano ciascun autospazio relativo ad ogni autovalore si ottiene, dalla teoria della diagonalizzazione delle matrici:\ndove formula_76 \u00e8 la matrice diagonale in cui sulla diagonale principale vi sono gli autovalori di formula_12 ripetuti eventualmente ciascuno con la propria molteplicit\u00e0. In particolare, se gli autovalori di formula_12 sono reali e distinti sulla matrice diagonale formula_76 vi saranno gli n autovalori distinti di formula_12. Essendo formula_81 allora:\npertanto, la soluzione dell'equazione matriciale alle differenz\u00e8 \u00e8:\nSi nota che la risposta libera nello stato ottenuta ponendo formula_84 \u00e8:\nmentre la \"risposta forzata nello stato\", ottenuta ponendo formula_86, \u00e8:\nInoltre la \"risposta libera nell'uscita\" per formula_88 \u00e8:\nmentre la \"risposta forzata nell'uscita\"' per formula_86 \u00e8:\nAutovalori complessi coniugati.\nVolendo analizzare il caso in cui formula_12 ammette soltanto autovalori complessi coniugati, supponiamo che formula_12 sia una matrice 2 per 2 e siano formula_94 (formula_95 \u00e8 l'unit\u00e0 immaginaria), formula_96 i due autovalori complessi coniugati di formula_12, e siano formula_98, formula_99 i due autovettori complessi coniugati corrispondenti. Allora, applicando la definizione di autovalore e di autovettore si ha la seguente equazione algebrica:\ndove formula_101 \u00e8 la matrice identica di dimensione 2, che si pu\u00f2 scrivere separando parte reale e parte immaginaria nella forma:\nAffinch\u00e9 l'equazione sia vera \u00e8 necessario che parte reale e parte immaginaria si annullino entrambe pertanto si ha il sistema:\nche pu\u00f2 essere posto nella forma:\nPertanto se si pone formula_105 uguale alla matrice le cui colonne sono la parte reale e immaginaria dei due autovettori complessi coniugati si ha che:\nRappresentando il numero complesso formula_98 nel piano di Gauss se formula_108 \u00e8 il modulo e formula_109 l'argomento si ha:\npertanto:\nSi dimostra per induzione che:\nPertanto la soluzione dell'equazione matriciale alle differenze \u00e8:\nAutovalori reali e autovalori complessi coniugati.\nSi supponga che la matrice formula_12 di ordine \"n\" ammetta formula_41 autovalori reali distinti formula_117 a cui corrispondono formula_41 autovettori distinti formula_119 allora si hanno le seguenti equazioni:\nSi supponga inoltre che la matrice formula_12 ammetta formula_122 coppie di autovalori complessi coniugati la cui \"p\"-esima coppia \u00e8:formula_123 e formula_124 a cui corrisponde la coppia di autovettori complessi coniugati formula_125 e formula_126 allora per quanto visto nel caso precedente per la p-esima coppia, se formula_127 \u00e8 il modulo dell'autovalore p-esimo e formula_109 il suo argomento si ha:\nOra posto formula_105 uguale alla matrice le cui colonne sono i formula_41 autovettori corrispondenti agli autovalori reali e le parti reali e immaginarie delle formula_122 coppie di autovettori complessi coniugati, cio\u00e8:\nallora dalle precedenti equazioni si ha la matrice diagonale a blocchi:\npertanto:"}
{"id": "614439", "revid": "767487", "url": "https://it.wikipedia.org/wiki?curid=614439", "title": "Distretto del Banato Meridionale", "text": "Il distretto del Banato Meridionale (serbo: \"Ju\u017enobanatski okrug\" o \"\u0408\u0443\u0436\u043d\u043e\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0433\", ungherese: \"D\u00e9l B\u00e1ns\u00e1gi K\u00f6rzet\", croato: \"Ju\u017enobanatski okrug\", slovacco: \"Juhoban\u00e1tsky okres\", rumeno: \"Districtul Banatul de Sud\") \u00e8 un distretto della Voivodina.\nComuni.\nIl distretto si divide in otto comuni:"}
{"id": "614440", "revid": "73843", "url": "https://it.wikipedia.org/wiki?curid=614440", "title": "Quaracchi", "text": "Quaracchi \u00e8 un sobborgo di Firenze, nella periferia ovest della citt\u00e0.\nStoria.\nFece parte del soppresso comune di Brozzi fino al 1928, anno in cui fu annesso al comune di Firenze.\nQuaracchi fu in passato celebre per una casa editrice fondata da Bernardino da Portogruaro di stampo filosofico-religioso, i \"\"Frati di Quaracchi\" che oper\u00f2 in zona dalla seconda met\u00e0 del XIX secolo agli inizi degli anni settanta del XX, quando i religiosi si trasferirono a Grottaferrata. I frati, che avevano comperato e ristrutturato la Villa Rucellai (che era ridotta ad una fabbrica di scope, produzione diffusa nella zona all'epoca) divennero celebri per le loro pubblicazioni su San Bonaventura e altri argomenti religiosi.\nMonumenti.\nTra i beni storici presenti, vanno ricordati la chiesa di San Pietro e la \"Villa Lo Specchio\", di origine quattrocentesca ma pesantemente trasformata nei secoli successivi. Vi ha sede la Facolt\u00e0 di agraria dell'Universit\u00e0 degli Studi di Firenze. Un piccolo oratorio sconsacrato \u00e8 San Luca a Quaracchi.\nCitazioni letterarie.\nNonostante non sia mai stato teatro di eventi storici di grande importanza, il borgo di Quaracchi ha avuto l'onore di essere citato in alcune opere letterarie di buon valore come il \"Malmantile racquistato\" di Lorenzo Lippi (1647)\ne, come esempio negativo di terra di produzione di pessimo vino, nel \"Bacco in Toscana\" di Francesco Redi (1685)\nera tanto pessima la fama del vino della zona che nel 1593 il \"Collegio degli Osti\" di Firenze lanciava una scherzosa condanna contro gli Accademici della Crusca in cui si stabiliva che ai dotti linguisti non venisse servito altro che il pessimo vino delle \"Cinque Terre di Toscana\"\" ovvero Brozzi, Quaracchi, Peretola, San Donnino e Lecore, cos\u00ec chiamate in contrappasso alle celebri Cinque Terre liguri, produttrici di vini eccellenti. Il vino di queste terre, a detta degli osti era particolarmente cattivo e sapeva \"di botte, di secco, di muffa, di leno, di cuoio, di marcorella\"."}
{"id": "614443", "revid": "1714743", "url": "https://it.wikipedia.org/wiki?curid=614443", "title": "Pedricco de' Medici", "text": "Biografia.\nNascita e morte.\nIl nomignolo Pedricco, derivato dallo spagnolo \"Pedro\" (nome del nonno materno Pedro \u00c1lvarez de Toledo y Z\u00fa\u00f1iga), va sicuramente fatto risalire alla madre, ed oggi \u00e8 anche usato dagli storici per distinguerlo dall'ultimo figlio della coppia, don Pietro de' Medici.\nFu battezzato il 1\u00ba settembre del 1546 nel Battistero di San Giovanni, con Cristoforo Madruzzo come padrino. Mor\u00ec a giugno dell'anno successivo.\nSebbene Cosimo avesse gi\u00e0 perso una figlia naturale (Bia), Pedricco fu il primo figlio legittimo a morire infante, a meno di un anno. A ci\u00f2 si somm\u00f2 un anno dopo la morte dell'infante Antonio, facendo prendere, tra varie altre ragioni, la decisione a Eleonora di Toledo di trasferirsi nella pi\u00f9 salubre parte meridionale della citt\u00e0, presso il palazzo Pitti con ampio giardino appositamente acquistato proprio dalla duchessa."}
{"id": "614446", "revid": "599013", "url": "https://it.wikipedia.org/wiki?curid=614446", "title": "Scacchi960", "text": "Il gioco Scacchi960, noto anche come Fischer Random Chess o Fischerandom (\"scacchi casuali\" di Fischer), \u00e8 una variante eterodossa del gioco degli scacchi.\nIl nome deriva dal fatto che sono esattamente 960 le possibili posizioni di partenza della partita.\nStoria.\nNota precedentemente con il nome di \"Shuffle Chess\" (scacchi mescolati), questa variante degli scacchi fu resa celebre da Bobby Fischer, che la tenne ufficialmente a battesimo il 19 giugno 1996 a Buenos Aires.\nFischer, come universalmente noto, fu uno dei campioni pi\u00f9 forti ed innovativi nella storia degli scacchi. A queste caratteristiche univa una personalit\u00e0 vulcanica.\nIl giocatore statunitense riteneva che la memorizzazione di un ampio numero di varianti imposta dalla vastit\u00e0 della teoria contemporanea andasse a tutto discapito della creativit\u00e0 e del talento, cos\u00ec si risolse a perfezionare e proporre al mondo scacchistico questa innovazione del millenario gioco. Fischer per\u00f2 non ha mai preso parte ad una competizione pubblica di \"scacchi random\".\nPrese il nome di Chess960 in seguito ad un sondaggio organizzato da Hans-Walter Schmitt, presidente del club di scacchi tedesco \"Frankfurter Chess Tigers\".\nLa variante ha ottenuto tuttavia un successo moderato, con l'organizzazione di un piccolo numero di incontri e tornei a cui hanno preso parte dei Grandi Maestri e, nel 2001, con l'istituzione di un Campionato del mondo di Scacchi960.\nIl 14 agosto 2003 fu fondata a Magonza la \"World New Chess Association\" (WNCA), con primo presidente Jens Beutel, sindaco di Magonza. La WNCA mantiene una propria classifica ufficiale del rating dei giocatori di Scacchi960.\nRegolamento.\nI pezzi e lo scopo del gioco coincidono con quelli degli scacchi ortodossi.\nVengono disposti i pedoni nelle case usuali e gli altri pezzi del bianco a caso, rispettando le seguenti regole:\nEsiste un \"mescolatore computerizzato degli scacchi Fischer Random\" (Fischer Random Chess Computerized Shuffler), un programma che allestisce una delle 960 disposizioni legali. Nelle competizioni non ufficiali i giocatori possono accordarsi su una delle 960 posizioni legali.\nDopo di ci\u00f2 i pezzi del nero sono disposti simmetricamente. Ad esempio, se il bianco ha la torre in a1, il nero avr\u00e0 la torre in a8.\nNel gioco amichevole, si pu\u00f2 decidere di mettere un pezzo alla volta da parte di ognuno dei giocatori, in maniera che la posizione finale sar\u00e0 casuale. Ad esempio, il primo giocatore decide dove mettere un alfiere, il secondo giocatore quindi copia la posizione dell'alfiere (che per\u00f2 sar\u00e0 di campo opposto) e decide dove mettere una torre, il primo giocatore dovr\u00e0 quindi copiare la posizione della torre e piazzare un altro pezzo, e cos\u00ec via fino alla fine dei pezzi, avendo cura di rispettare le posizioni obbligate (ad es. i due alfieri devono essere in campo opposto e il re deve essere in mezzo alle torri).\nL'arrocco.\nLa posizione finale del re e della torre, del lato scelto per l'arrocco, deve essere come quella degli scacchi ortodossi. Ad esempio, nel caso dell'arrocco corto, il re finisce in g1 e la torre in f1, quali che siano le posizioni iniziali. Pertanto pu\u00f2 essere eseguito in quattro modi differenti, a seconda della disposizione iniziale del re e delle torri.\nNon \u00e8 possibile arroccare catturando, arroccare quando altri pezzi sono posizionati fra il re e la torre arroccante, arroccare quando si \u00e8 sotto scacco o arroccare in una posizione che porta ad essere sotto scacco. Inoltre il re non pu\u00f2 arroccare attraversando caselle minacciate dall'avversario, n\u00e9 attraversando la torre se questa \u00e8 sotto minaccia.\nNon pu\u00f2 arroccare un re o una torre che ha mosso (anche se poi \u00e8 ritornato nella posizione iniziale). Si pu\u00f2 arroccare una sola volta durante la partita.\nNel caso l'arrocco non preveda il movimento del re, \u00e8 regola non ufficiale ma piuttosto diffusa il toccare un paio di volte il re in testa, con piccole e veloci pacche, prima di effettuare l'arrocco, che altrimenti potrebbe essere confuso con una semplice mossa di torre.\nTornei di Scacchi960.\nIl primo torneo ufficiale di Scacchi960 si svolse nel 1996 in Jugoslavia e fu vinto da P\u00e9ter L\u00e9k\u00f3.\nAttualmente l'unico torneo importante con la partecipazione di forti grandi maestri \u00e8 il \"Chess960 Open\" di Magonza, che si svolge annualmente dal 2002 nel periodo di luglio-agosto.\nVincitori del Chess960 Open di Magonza"}
{"id": "614448", "revid": "339392", "url": "https://it.wikipedia.org/wiki?curid=614448", "title": "Banat meridionale", "text": ""}
{"id": "614449", "revid": "114159345", "url": "https://it.wikipedia.org/wiki?curid=614449", "title": "Distretto della Sirmia", "text": "Il distretto della Sirmia, in serbo Sremski okrug (\u0421\u0440\u0435\u043c\u0441\u043a\u0438 \u043e\u043a\u0440\u0443\u0433), in ungherese \"Szer\u00e9ms\u00e9gi K\u00f6rzet\", in croato \"Srijemski okrug\", in slovacco \"Sriemski okres\", in rumeno \"Districtul Srem\", \u00e8 un distretto della Voivodina. \nCorrisponde alla parte serba della regione storica della Sirmia.\nComuni.\nIl distretto si divide in sette comuni:"}
{"id": "614451", "revid": "34119", "url": "https://it.wikipedia.org/wiki?curid=614451", "title": "Fischer Random Chess", "text": ""}
{"id": "614452", "revid": "339392", "url": "https://it.wikipedia.org/wiki?curid=614452", "title": "Banat centrale", "text": ""}
{"id": "614454", "revid": "6923", "url": "https://it.wikipedia.org/wiki?curid=614454", "title": "Vixen", "text": "Le Vixen sono una hair metal band tutta al femminile, formata nel 1980 nel Minnesota. Nel 1985, con un cambio di formazione, la band migra a Los Angeles, la capitale dell'hair metal, riscuotendo un buon successo. La critica diede loro l'appellativo di \"Bon Jovi al femminile\".\nStoria.\nLa prima incarnazione della band appar\u00ec nel 1980 in Minnesota, formata dalla chitarrista Jan Kuehnemund, ancora ai tempi delle scuole superiori. Questa prima formazione debutt\u00f2 nel 1983 con un EP per la Word Records. Questa formazione comprendeva Kuehnemund, la cantante Janet Gardner, la bassista Liza Carbe, la chitarrista ritmica Tamara Ivanova e la batterista Laurie Hedlund.\nLe Vixen parteciparono anche alla colonna sonora del film \"Hardbodies\" (1984), con sei brani: \"Computer Madness\", \"Maria\", \"Be with Me\", \"Mr. Cool\", \"Give It a Chance\" e \"Runnin\"\". Su queste tracce, Liza Carbe venne sostituita da Pia Maiocco, all'epoca fidanzata del guitar hero Steve Vai. Nel 1985 la band si spost\u00f2 a Los Angeles per sfondare nella scena hair metal che proliferava in quella zona.\nVenne aggiunta alla formazione anche la batterista Roxy Petrucci proveniente dai Madam X, che raggiunse la band verso la fine del 1986. Nello stesso anno Pia Maiocco, in seguito al matrimonio col fidanzato Steve Vai, decise di lasciare il gruppo. L'anno successivo, durante una jam session nelle zone Los Angeline, Jan not\u00f2 la bassista Share Pedersen e ne rimase totalmente folgorata dallo stile. Dopo averle lasciato il numero di telefono, Share si rifece viva qualche mese dopo, per poi entrare ufficialmente a far parte della band. Il gruppo dunque, era ufficialmente al completo.\nLe Vixen erano una delle poche \"all-female\" hair metal band e vennero cos\u00ec notate dalla EMI con cui firmarono un contratto nell'estate del 1987. In quell'anno le Vixen vennero intervistate per il documentario \"\" di Penelope Spheeris, a cui parteciparono diversi gruppi della scena heavy metal come W.A.S.P., Lizzy Borden, London, Alice Cooper, Faster Pussycat, Tuff, Lemmy Kilmister e molti altri.\nIl loro debut album, l'omonimo \"Vixen\", venne pubblicato nel 1988 e guadagn\u00f2 un ottimo successo, ottenendo il disco d'oro negli Stati Uniti. Da questo disco venne estratto il singolo \"\"Edge of a Broken Heart\", scritto da Richard Marx e Fee Waybill, mentre Jeff Paris compose il brano \"Cryin\". Dopo questo seguirono numerosi tour al fianco di Billy Idol, gli Scorpions, ma anche Ozzy Osbourne e White Lion prima di suonare al fianco dei Bon Jovi, degli Skid Row e degli Europe nell'agosto 1989.\nDopo un lungo periodo di concerti e successi, le Vixen pubblicano il secondo album \"Rev It Up\" nel 1990, la quale \"title track\" venne scritta da Ron Keel, ex frontman dei Keel e degli Steeler, mentre il brano \"How Much Love\"\" venne composto con la collaborazione di Steve Plunkett degli Autograph. A seguire la band partecip\u00f2 a tour con i Deep Purple e Kiss. Tuttavia nel 1991 la band decise di sciogliersi per divergenze musicali.\nDopo lo scioglimento.\nShare Pedersen venne coinvolta nella superband di Los Angeles chiamata Contraband al quale parteciparono anche il chitarrista Michael Schenker, il cantante degli Shark Island Richard Black, il chitarrista degli L.A. Guns Tracii Guns ed il batterista dei Ratt Bobby Blotzer. Il supergruppo pubblic\u00f2 l'album omonimo \"Contraband\" nel 1991 per poi svanire.\nRoxy Petrucci con la sorella Maxine (anch'essa nei Madam X) entrarono nell'all-girl band Hell's Belles, la quale formazione venne completata dalla cantante Lenita Erickson e la bassista Irene Wohlman. Ma la band presto si sciolse a causa dell'abbandono della Erickson che intraprese la carriera solista. Durante il 1991 la Gardner e la Pedersen militarono nella band Nobody You Know, con il tastierista Thom Gimbel (che collabor\u00f2 con gli Aerosmith) ed il batterista Steve Klong. Questa band per\u00f2 ebbe breve vita. Jan Kuehnemund e Roxy Petrucci lavorarono a nuovo materiale con Jackie Eyon e la bassista Amy Ruhl nella band Bombshell. Share Pedersen form\u00f2 la band The Exs nel 1993. Petrucci lavor\u00f2 con Chrissy Steele nel 1994, e con la ex-singer dei Femme Fatale Lorraine Lewis l'anno seguente, mentre nel 1996, con la ex-chitarrista delle Phantom Blue Michelle Meldrum (moglie di John Norum degli Europe).\nReunion.\nLe Vixen si riformarono nel 1997 con Janet Gardner e Roxy Petrucci raggiunte anche dalla ex-chitarrista delle Poison Dollys ed Envy Gina Stile. Questa formazione suon\u00f2 in giro per l'America nel 1997 e 1998. In quello stesso anno Petrucci, Gardner e Stile registrarono il terzo album in studio intitolato \"Tangerine\", al quale partecip\u00f2 Mike Pisculli come bassista. Il disco presentava un sound diverso rispetto ai primi due e segn\u00f2 il ritorno della band dopo la buia epoca del grunge; l'album risult\u00f2 un fiasco a causa delle nuove sonorit\u00e0 intraprese dal gruppo. Seguirono alcuni tour arruolando l'ex bassista delle Phantom Blue Rana Ross. La sorella di Roxy, Maxine Petrucci venne arruolata per suonare il basso nel tour statunitense del 1998 ma venne citata per infrazione del marchio registrato dalla Kuehnemund.\nLa band si sciolse cos\u00ec nuovamente nello stesso anno. Nel 1999 venne pubblicata la raccolta \"The Best of Vixen - Full Throttle\", contenente brani estratti dai due primi album, mentre l'anno seguente esce un'altra raccolta che comprendeva sia brani delle Vixen che degli Helix, chiamata \"Back 2 Back Hits\".\nNel 1999 Share Ross raggiunse la band The Dogs D'Amour dove militava suo marito Bam Bam. Lei partecip\u00f2 al loro album \"Happy Ever After\" e \"Seconds\" del 2000, suonando il basso, tastiere e cori.\nShare, cambi\u00f2 nome in Share Ross, e fond\u00f2 un altro progetto col marito chiamato Bubble a cui parteciparono anche i membri dei Faster Pussycat Brent Muscat e Eric Stacy. Nel 2000 la band pubblic\u00f2 l'album \"How 'Bout This?\". Kuehnemund fond\u00f2 due progetti Population 361 e Drawing Down The Moon.\nLe Vixen si riformarono nuovamente nel 2001 composte da Gardner, Kuehnemund e Petrucci raggiunte dalla nuova bassista Pat Holloway. Questa riunione per\u00f2 ebbe breve vita e presto venne riassemblata dalla Kuhnemund con nuovi membri. Le \"nuove\" Vixen saranno composte dalla cantante Jenna Piccolo, la bassista Lynn Louise Lowrey e la batterista Kathryn Kraft. La band torn\u00f2 subito in pista e partecip\u00f2 al \"\"Voices of Metal\" festival\" che includeva Vince Neil, Ratt, Britny Fox e Slaughter. La bassista Rana Ross, che milit\u00f2 per un periodo nella band Sinboy, mor\u00ec il 3 maggio 2003 all'et\u00e0 di 34 anni a causa di problemi al fegato.\nLe ex Vixen Janet Gardner, Gina Stile e Roxy Petrucci fondarono la band V3 nel primo 2004. La Petrucci lavorer\u00e0 ad un altro progetto con la sorella Maxine chiamato Titania.\nLa etichetta Capitol della EMI ristamp\u00f2 in novembre i primi due album delle Vixen ed i membri originali Janet Gardner, Jan Kuehnemund, Share Ross e Roxy Petrucci si riunirono per uno show televisivo speciale sul programma \"Bands Reunited\" del programma VH1. Il progetto Drawing Down The Moon di Kuehnemund pubblic\u00f2 il debut album \"Angel in My Dream\", nel novembre 2004. Le riformate Vixen suonarono con le Girlschool e Dante Fox per alcune date nel Regno Unito nel giugno 2005. La formazione comprendeva Jan Kuehnemund, la singer Jenna Sanz-Agero, la bassista Lynn Louise Lowrey e la batterista Kat Kraft. Questa formazione sforner\u00e0 il quarto album \"Live &amp; Learn\" nel 2006 ed un live album intitolato \"Extended Versions\". Le Vixen tornarono in tour negli USA in giugno da spalla agli Enuff Z'nuff e in Europa al fianco degli House of Lords. Seguirono altri show in dicembre al fianco di Yngwie Malmsteen in Finlandia.\nIl gruppo decide di riformare la formazione originale nel 2012, ma una grave malattia diagnosticata alla chitarrista sospende il progetto. Jan Kuehnemund \u00e8 poi scomparsa il 10 ottobre 2013 all'et\u00e0 di 59 anni a seguito di un tumore.\nNel dicembre 2013 i tre membri rimasti della formazione originaria annunciano una nuova serie di concerti in onore della chitarrista scomparsa. Il posto di chitarrista viene preso da Gina Stile. Nel marzo 2017 viene sostituita da Britt Lightning. Il 16 gennaio 2019, Gardner ha confermato la sua partenza da Vixen e il 22 gennaio Lorraine Lewis dei Femme Fatale, un'altra band tutta al femminile dal 2013 al suo scoglimento pi\u00f9 tardi nel 2019 che era una contemporanea delle Vixen negli anni '80, \u00e8 stata nominata la sua sostituta."}
{"id": "614462", "revid": "75447", "url": "https://it.wikipedia.org/wiki?curid=614462", "title": "Il grande Boh!", "text": ""}
{"id": "614463", "revid": "547992", "url": "https://it.wikipedia.org/wiki?curid=614463", "title": "Acca Larenzia", "text": "Acca Larenzia (in latino \"\u0102cca L\u0101rent\u012da\" o \"Laurent\u012da, -ae\") \u00e8 un personaggio della mitologia romana.\nStoria.\nSi tratterebbe di una figura semidivina ereditata dagli Etruschi come prostituta protettrice del popolo umile. Secondo la mitologia romana, in una versione citata da Macrobio, dopo aver trascorso una notte di preghiere nel tempio di Eracle, fu compensata dal dio facendole incontrare e sposare un uomo ricchissimo di origine etrusca, Taruzio. Alla morte di quest'ultimo la donna eredit\u00f2 una grande fortuna che a sua volta don\u00f2 al popolo romano, che per gratitudine istitu\u00ec in suo onore le festivit\u00e0 dette \"Accalia\" o \"Larentalia\", che si svolgevano il 23 del mese di dicembre nei pressi della sua tomba, si dice posta presso il Velabro.\nSecondo un'ulteriore versione, citata anche da Lattanzio, Acca Larenzia \u00e8 moglie del pastore Faustolo, che soccorse i gemelli Romolo e Remo, fondatori di Roma. In questa versione assume anche i nomi di \"Faula\" o \"Fabula\", e viene detta \"lupa\" (termine con il quale i Romani indicavano le prostitute e dal quale viene il termine \"lupanare\").\nGi\u00e0 madre di dodici figli, alla morte di uno di questi, Romolo ne prese il posto e insieme agli altri diede vita alla confraternita dei cosiddetti \"Fratres Arvales\" (Arvali). Acca Larenzia si cur\u00f2 di allattare anche Romolo e Remo, che crebbero, e una volta venuti a conoscenza della loro origine reale, decisero di vendicarsi: uccisero lo zio usurpatore Amulio, e rimisero sul trono il nonno Numitore, legittimo re di Alba Longa. La lupa che allatt\u00f2 Romolo e Remo \u00e8, quindi, identificabile con costei, dato che aveva avuto un passato come prostituta.\nAltre versioni della leggenda, meno maligne, dicono invece che i gemelli furono salvati da una lupa vera e propria e che il pastore Faustolo, trovatili, li port\u00f2 alla moglie Acca Larentia, che li allev\u00f2.\nLa tomba di Acca Larenzia veniva indicata nella zona di transizione fra Foro Romano e Palatino, dietro il tempio di Vesta, esattamente dove si vede oggi l'Edicola di Giuturna. Probabilmente si trattava di un sepolcro arcaico, resto dell'antica necropoli che un tempo occupava gran parte della valle del Foro."}
{"id": "614464", "revid": "247222", "url": "https://it.wikipedia.org/wiki?curid=614464", "title": "Paolo Limiti", "text": "Biografia.\nIl padre era un procuratore della Pirelli milanese, mentre la mamma era siciliana; visse l'infanzia e l'adolescenza a Torino, dove si diplom\u00f2 nel 1961 all\"'Istituto Tecnico Amedeo Avogadro\". Debutt\u00f2 come paroliere grazie a Jula de Palma, della quale era un ammiratore: le invi\u00f2 infatti il testo di tre canzoni, che la cantante apprezz\u00f2, tanto che decise di inciderne una, \"Mille ragazzi fa\", nel 1964 (mentre le altre due le incise il marito della cantante, il musicista Carlo Lanzi, con lo pseudonimo \"Dick Salomon\"). L'anno successivo, Paolo Limiti scrisse \"Bionda bionda\" per Maria Doris. Dopo aver lavorato come creativo pubblicitario in alcune agenzie, nel 1968, per intuizione di Luciano Rispoli inizi\u00f2 la collaborazione con la Rai come autore e regista de \"La maga Merlini\" con Elsa Merlini, regista radiofonico di \"Cantanti all'inferno\" con Enrico Montesano e di \"Il maestro e Margherita\" con Alberto Lionello.\nCollabor\u00f2 soprattutto con Mina come paroliere di canzoni che la cantante cremonese porter\u00e0 al successo, tra le quali \"Bugiardo e incosciente\", \"La voce del silenzio\", \"Sacumd\u00ec Sacumd\u00e0\", \"Ballata d'autunno\", \"Un'ombra\" ed \"Eccomi\"; successivamente diede il via al sodalizio artistico con Mike Bongiorno, sempre come autore di trasmissioni televisive di successo, fra le quali spicca \"Rischiatutto\" (1970-1974). Nel 2013 ha ideato, dedicandolo alla madre Rosa, detta Etta, il \"Premio Etta Limiti\", concorso per voci liriche che nel 2014, con la supervisione alla produzione televisiva di Gianriccardo Pera, \u00e8 stato trasmesso su Raidue e su Raiworld, ottenendo in quest'ultimo caso decine di milioni di contatti. Nel 2014 gli \u00e8 stato conferito presso la Camera dei Deputati il Premio America della Fondazione Italia USA, per la quale dal 2015 \u00e8 divenuto responsabile per i progetti artistici.\nAttivit\u00e0 di paroliere.\nScrisse nel 1970 alcuni testi della commedia musicale \"L'ora della fantasia\", adattata da Maurizio Costanzo e interpretata da Pippo Baudo e Sandra Mondaini. Successivamente, iniziarono le collaborazioni con numerosi cantanti italiani e stranieri (tra gli altri, Jula de Palma, Ornella Vanoni, Dionne Warwick, Donovan, Peppino Di Capri, Loretta Goggi, Fred Bongusto, Iva Zanicchi, Demis Roussos, Mia Martini, Al Bano e Romina Power, Giovanna, Alma Manera). Autore della commedia musicale \"Biondissimamente tua\", ispirata alla vita di Wanda Osiris, nel 1976 torn\u00f2 alla radio con le trasmissioni curate per la Arnoldo Mondadori Editore in qualit\u00e0 di autore e regista assieme a Patty Pravo, Ornella Vanoni, Adriano Celentano, i Nuovi Angeli e molti altri.\n\"Telemen\u00f9\".\nCon l'inizio della televisione commerciale divenne autore e produttore di molti programmi, tra i quali \"La parola \u00e8 d'oro\" e \"Telemen\u00f9\" con Wilma De Angelis, \"Il musicuore\" con Betty Curtis e Giovanna e \"Luci di mezzanotte\" con Gianfranco Funari. Nel 1978 fu nominato direttore del palinsesto programmi di Telemontecarlo dove lavor\u00f2 come produttore. Dopo aver firmato la prima sit-com italiana \"Crociera di miele\" con Gaspare e Zuzzurro, divenne autore per Retequattro del telequiz \"Un milione al secondo\" con Pippo Baudo, produttore dello show \"M'ama non m'ama\" con Marco Predolin e Ramona Dell'Abate e coautore de \"Il principe azzurro\" con Raffaella Carr\u00e0. Nel 1992 condusse da Hollywood un documentario sulla vita di Marilyn Monroe, e l'anno successivo tenne una rubrica giornaliera di cinema nella trasmissione \"Parlato semplice\" su Rai 3.\n\"Dove sono i Pirenei?\".\nLa trasmissione \"Dove sono i Pirenei?\", presentata da Rosanna Cancellieri e di cui Paolo Limiti \u00e8 autore, conquista una candidatura nella Notte dei Telegatti. Sempre grazie a Paolo, in seguito alla fortunata trasmissione \"Viva Mina!\" (1995) dedicata alla cantante, la Rai realizza altri speciali televisivi su numerosi personaggi dello spettacolo, come Lucio Battisti, Dalida, Wanda Osiris, Milly, Julio Iglesias, Gina Lollobrigida, Maria Callas e Claudio Villa.\n\"Ci vediamo in tv\".\nDal giugno 1996 scrive (con Paolo Martini) e conduce il programma \"E l'Italia racconta\", poi rinominato \"Ci vediamo in tv, ieri, oggi e domani\" e, dalla successiva stagione, \"Ci vediamo in tv\". La trasmissione si trasferisce nel 1999 da Rai 2 a Rai 1 e cambia nome in \"Alle due su RAI 1\" (con un'appendice estiva dal titolo \"Alle due su RAI 1 estate\") e poi in \"Ci vediamo su RAI 1\". Nel settembre 2001 riprende il titolo \"Ci vediamo in tv\". La trasmissione vede la partecipazione dell'imitatore Gigi Vigliani e contribuisce a lanciare numerosi cantanti fra cui Stefania Cento e Nicola Congiu. Sulla seconda rete Rai conduce invece nel 1997 il Festival di Castrocaro, nel 2002 \"Supersera\" e nel 2003 il \"Paolo Limiti Show\", mentre nella stagione 2004/2005 \u00e8 tra i presentatori di \"Domenica In\".\nCommedie musicali e musica lirica.\nSi dedica quindi alla commedia musicale e alla musica lirica (2006/2007), scrivendo prima \"Carmen pop\", una commedia musicale che ricostruisce con notissime canzoni italiane e straniere la \"Carmen\" di Bizet, della quale presenta una trionfale versione concertata con movimenti scenici al Teatro Nuovo di Milano nel giugno 2006. Successivamente scrive il libretto del melodramma d'amore risorgimentale \"La zingara guerriera\", musicato dal maestro Luigi Nicolini, che viene presentato in una lussuosa forma di concerto al Teatro Dal Verme di Milano nel maggio 2007, nell'interpretazione del soprano Daniela Dess\u00ec e del tenore Fabio Armiliato con altri cantanti di fama, accompagnati dall'orchestra della Fondazione Arturo Toscanini e dal Coro del Comunale di Piacenza diretti dal maestro Steven Mercurio. \nInoltre ha collaborato alle musiche di \"Victor Victoria\" con la regia di Sandro Massimini. Nella stagione teatrale 2007/2008 Limiti ha presentato in vari teatri italiani di Piemonte, Liguria e Lombardia, lo spettacolo musicale \"Canzone, amore mio\" con i cantanti della trasmissione \"Ci vediamo in TV\". Il conduttore stava lavorando alla stesura della sceneggiatura di una teleserie tratta dal suo libro \"Bugiardo e Incosciente\" (Ed. Mondadori), dal titolo \"Stupida chi ti ama\".\nIl ritorno in tv.\nNel gennaio 2010 avrebbe dovuto condurre su Rai 2 \"Futuro anteriore\", ma il programma fu subito cancellato per problemi di bilancio. Il 29 marzo dello stesso anno condusse tuttavia sulla stessa rete \"Minissima 2010\", un tributo alla carriera di Mina in occasione del 70\u00ba compleanno della cantante cremonese. Nell'estate del 2012 torn\u00f2 su Rai 1 presentando \"E state con noi in tv\", in onda dal luned\u00ec al venerd\u00ec al posto de \"La prova del cuoco\", mentre in autunno cur\u00f2 una rubrica all'interno del programma \"Cristina Parodi Live\" su LA7.\nAltre attivit\u00e0.\n\u00c8 stato tra i maggiori esperti in Italia di cinematografia hollywoodiana degli anni venti e trenta, nonch\u00e9 amico di personaggi famosi come Jane Russell, Joan Collins ed Esther Williams. Ha tenuto per anni un blog personale.\nMorte.\nNell'agosto 2016, dopo un malore sopraggiunto mentre si trovava in villeggiatura ad Alassio, a Paolo Limiti fu diagnosticato un tumore al cervello. Nonostante l'intervento e la chemioterapia, il presentatore mor\u00ec il 27 giugno 2017 nella sua casa di Milano. A darne l'annuncio fu Nicola Carraro, produttore cinematografico, con un ricordo su Instagram. Le esequie si svolsero il 29 giugno a Milano, presso la chiesa di Santa Maria Goretti alla presenza di molti personaggi dello spettacolo. Il feretro, trasferito al cimitero di Lambrate, \u00e8 stato poi cremato.\nVita privata.\nDal 2000 al 2002 \u00e8 stato sposato con la \"showgirl\" Justine Mattera, che l'aveva affiancato nei suoi programmi.\nRiconoscimenti.\nNel 2017 il Comune di Milano ha deciso che il suo nome venga iscritto nel Pantheon di Milano, all'interno del Cimitero Monumentale."}
{"id": "614471", "revid": "119997870", "url": "https://it.wikipedia.org/wiki?curid=614471", "title": "Province dell'Angola", "text": "Le province dell'Angola sono la suddivisione territoriale di primo livello del Paese e sono pari a 18."}
{"id": "614474", "revid": "120833475", "url": "https://it.wikipedia.org/wiki?curid=614474", "title": "Ren\u00e9 Sch\u00e9rer", "text": "\u00c8 uno fra i principali attori della filosofia in Francia, compagno di filosofi e artisti come Fran\u00e7ois Ch\u00e2telet, Olivier Revault d'Allonnes, Gilles Deleuze, F\u00e9lix Guattari, Jean-Fran\u00e7ois Lyotard, Michel Foucault, Guy Hocquenghem, Georges Lapassade, Kateb Yacine. Ex allievo dell'\u00c9cole Normale Sup\u00e9rieure, professore emerito dell', fratello del cineasta \u00c9ric Rohmer, Sch\u00e9rer si \u00e8 occupato di filosofia della comunicazione, di fenomenologia husserliana, di ospitalit\u00e0 e di Charles Fourier.\nVoce francese della \"pedagogia della differenza\" (una pedagogia sviluppatasi all'interno delle contestazioni del 1968) \u00e8 autore di una critica profonda all'educazione occidentale, definita come un'azione che manovra il bambino portandolo ad una castrazione. La pedagogia deve, per Sch\u00e9rer, tutelare i diritti, operare una liberazione della corporeit\u00e0 e della perversione del fanciullo, attraverso un atteggiamento formativo anticonformistico e sovversivo.\nL\"'Emilio pervertito\" \u00e8 un'opera scritta nel 1974 dove Sch\u00e9rer, distanziandosi della tradizione pedagogica, compie una rilettura dell'educazione sessuale.\nCollegamenti esterni.\nEmilio Pervertito in versione pdf (libro non pi\u00f9 in commercio)"}
{"id": "614476", "revid": "1776051", "url": "https://it.wikipedia.org/wiki?curid=614476", "title": "Live in Toronto (Mot\u00f6rhead)", "text": "Live in Toronto \u00e8 una VHS live della band heavy metal britannica Mot\u00f6rhead, pubblicata nel 1982.\nLa videocassetta \u00e8 stata pubblicata solo nel Regno Unito ed \u00e8 un video semi-ufficiale della band, contenente il concerto eseguito il 5 maggio 1982 a Toronto, Canada."}
{"id": "614477", "revid": "106908", "url": "https://it.wikipedia.org/wiki?curid=614477", "title": "Govedarica", "text": ""}
{"id": "614478", "revid": "74801", "url": "https://it.wikipedia.org/wiki?curid=614478", "title": "Charlottenburg", "text": "Charlottenburg \u00e8 un quartiere (\"Ortsteil\") di Berlino, appartenente al distretto (\"Bezirk\") di Charlottenburg-Wilmersdorf.\nPosizione.\nCharlottenburg si trova nella zona occidentale della citt\u00e0. \u00c8 bagnato dal fiume Sprea e dal \"Landwehrkanal\".\nProcedendo da nord in senso orario, confina con i quartieri di Charlottenburg-Nord, Moabit, Hansaviertel, Tiergarten, Sch\u00f6neberg, Wilmersdorf, Halensee e Westend.\nNel quartiere Charlottenburg si trova una delle pi\u00f9 variegate offerte culturali di Berlino. Oltre ai numerosi musei, in particolare spiccano l'Opera tedesca e il Teatro dell'Ovest. Inoltre ci sono molti altri teatri, palcoscenici e cinema. Il pi\u00f9 grosso ateneo, l'Universit\u00e0 Tecnica (Technische Universit\u00e4t) si trova a Charlottenburg, cos\u00ec come una delle accademie d'arte pi\u00f9 vecchie della Germania, l'Universit\u00e0 d'Arte (Universit\u00e4t der K\u00fcnste). Qui ha la propria sede tedesca pure la prestigiosa ESCP Business School. \nAnche per gli appassionati dello shopping Charlottenburg offre molte opportunit\u00e0: oltre al viale Kurf\u00fcrstendamm esistono molte vie per fare acquisti e centri commerciali come il Wilmersdorfer Arcaden o l'Europacenter.\nStoria.\nNell'area dell'attuale quartiere di Charlottenburg esistevano dal medioevo tre piccoli centri abitati, di origine slava, ad economia agricola: \"Lietzow\" (o \"L\u00fctzow\"), nei pressi dell'attuale municipio; \"Casow\", sulla riva opposta della Sprea; \"Glienicke\", fra le attuali strade Kantstra\u00dfe e Kurf\u00fcrstendamm.\nNel 1695 Sofia Carlotta, moglie del principe elettore Federico III di Brandeburgo, acquis\u00ec l'area e vi fece costruire una residenza estiva a cui diede il nome di \"L\u00fctzenburg\".\nNel 1701 Federico III assunse il nome e il titolo di Federico I, re \"in\" Prussia; alla residenza di L\u00fctzenburg iniziarono cos\u00ec lavori di ampliamento, per trasformarla in un castello di rappresentanza.\nNel 1705, alla morte della regina Sofia Carlotta, il castello di L\u00fctzenburg prese il nome di Charlottenburg, e contemporaneamente assunse il titolo di citt\u00e0 (intorno al castello si era sviluppato un insediamento a maglia ortogonale). Fino al 1720 Charlottenburg fu alle dirette dipendenze del re prussiano, che ne deteneva la carica di borgomastro.\nFederico I intendeva destinare il castello di Charlottenburg a residenza reale suburbana, seguendo il modello proposto dal Re Sole a Versailles e ripreso da molti sovrani d'Europa; tuttavia questo ruolo pass\u00f2 gi\u00e0 con il regno di Federico II il Grande al castello di Sanssouci a Potsdam. Charlottenburg divenne comunque una meta apprezzata per le gite fuori porta dei cittadini berlinesi.\nNel XIX secolo lo sviluppo di Charlottenburg si fece tumultuoso, trasformando la cittadina in una grande citt\u00e0 borghese: molti industriali berlinesi vi costruirono le loro ville, come gi\u00e0 era accaduto nel quartiere berlinese del Tiergarten; la \"Villenkolonie Westend\" fu realizzata in pochi anni a partire dal 1866. Dal 1\u00ba gennaio 1877 Charlottenburg divenne citt\u00e0 extracircondariale (precedentemente apparteneva al circondario di Teltow).\nCharlottenburg divenne una citt\u00e0 orgogliosa dei propri primati e della propria indipendenza: la \"citt\u00e0 pi\u00f9 ricca della Prussia\" gareggiava in tutti i campi con la capitale, contrapponendo la vecchia capitale della burocrazia (Berlino) al \"nuovo ovest\" industriale (Charlottenburg, ma anche Sch\u00f6neberg e Wilmersdorf). Erano a Charlottenburg, e non a Berlino, il pi\u00f9 importante grande magazzino (\"KaDeWe\") e la maggiore strada commerciale (Kurf\u00fcrstendamm), cos\u00ec come la \"Technische Hochschule\" (attuale \"TU Berlin\") e la \"Hochschule der K\u00fcnste\".\nNel 1905, in occasione del 200\u00ba anniversario dalla fondazione della citt\u00e0, fu realizzato il Municipio, che gareggiava in imponenza con il municipio di Berlino. Nel 1907 al margine occidentale del Tiergarten fu eretta la \"Charlottenburger Tor\", sorta di ingresso monumentale a Charlottenburg come la \"Porta di Brandeburgo\" lo era per Berlino.\nI progetti di allargamento del territorio cittadino berlinese, con l'annessione di citt\u00e0 e comuni limitrofi, incontrarono sempre l'opposizione di Charlottenburg, che alla proposta della creazione di una \"Grande Berlino\" contrappose l'idea della \"Grande Charlottenburg\".\nAlla costituzione della \"Grande Berlino\" si arriv\u00f2 finalmente nel 1920: Charlottenburg divenne il settimo distretto della citt\u00e0, comprendente anche gli allora territori agricoli (\"Gutsbezirk\") di Pl\u00f6tzensee, Jungfernheide (parte sud) e Heerstra\u00dfe (parte sud); il distretto si estendeva sulle aree degli attuali quartieri di Charlottenburg-Nord e Westend.\nDopo la Rivoluzione d'ottobre del 1917 numerosi intellettuali ebrei russi abitarono a Charlottenburg, in particolare nella zona tra Kantstra\u00dfe e Kurf\u00fcrstendamm, chiamata quindi dai berlinesi scherzosamente \"Charlottengrad\". Nei primi anni venti i quartieri occidentali di Berlino costituivano capitale spirituale sostitutiva del mondo russo, fenomeno anche editoriale con una notevole pubblicazione di libri russi. Dopo la fine dell'Unione Sovietica Berlino - citt\u00e0 dalla pi\u00f9 rapida crescita della comunit\u00e0 ebraica a livello mondiale, Israele escluso - attira molti ebrei russi, motivo per cui il nomignolo \"Charlottengrad\" \u00e8 tornato di moda.\nAnche durante la Repubblica di Weimar e il successivo regime nazionalsocialista Charlottenburg mantenne il ruolo del quartiere berlinese pi\u00f9 moderno, con la costruzione dei primi padiglioni della Fiera di Berlino (1919), della AVUS, la prima autostrada al mondo (1921), della torre della radio (1927) e del grande complesso sportivo \"Reichssportfeld\", costruito per le Olimpiadi del 1936 e comprendente l\"'Olympiastadion\". Tutte queste attrezzature si trovano oggi nel quartiere Westend.\nAlla fine degli anni trenta Breitscheidplatz divenne la piazza pi\u00f9 trafficata di Berlino, togliendo il primato a Potsdamer Platz.\nDurante la seconda guerra mondiale i bombardamenti colpirono con violenza la parte orientale di Charlottenburg, nella zona della stazione Zoo e del \"Neuer Westen\"; la parte centrale del quartiere sub\u00ec danni di minore entit\u00e0.\nSorsero a Charlottenburg due dei migliori esempi della ricostruzione postbellica a Berlino Ovest: la nuova \"Ged\u00e4chtniskirche\", affiancata alla rovina della vecchia chiesa, e l'Ernst-Reuter-Platz con il grattacielo \"Telefunken\".\nCon la divisione della citt\u00e0 (1949), il distretto di Charlottenburg fu assegnato al settore di occupazione britannico, e quindi a Berlino Ovest.\nIl \"Neuer Westen\" assunse il ruolo di centro commerciale dei settori occidentali; i negozi e i grandi magazzini del Kurf\u00fcrstendamm e della Tauentzienstra\u00dfe divennero simbolo della superiorit\u00e0 e dell'opulenza del sistema capitalistico occidentale, contrapposto al socialismo di Berlino Est. Anche la costruzione dell'anello autostradale (attuale \"Stadtring\" A 100) lungo il tracciato della \"Ringbahn\", pur con alcune difficolt\u00e0 d'inserimento ambientale, rispondeva all'esigenza di creare una citt\u00e0 moderna, \"dedicata all'automobile\" (\"Autogerechte Stadt\").\nFu la costruzione improvvisa del Muro di Berlino (13 agosto 1961) a segnare l'inizio del declino: i negozi del Kurf\u00fcrstendamm, non pi\u00f9 in concorrenza diretta con il settore orientale, persero smalto; Charlottenburg divenne il centro delle contestazioni studentesche del 1968, spesso violente, dirette principalmente contro l\"'Amerika-Haus\" di Hardenbergstra\u00dfe.\nNegli anni ottanta la zona intorno alla stazione Zoo divenne tristemente nota come centro dello spaccio e del consumo di eroina, a cui si aggiungevano la diffusione di fenomeni di piccola criminalit\u00e0 e prostituzione; l'atmosfera ha ispirato un libro, \"Noi, i ragazzi dello zoo di Berlino\", da cui \u00e8 stato tratto il noto film.\nNel 2001 il distretto di Charlottenburg fu unificato con quello di Wilmersdorf, a formare il nuovo distretto di Charlottenburg-Wilmersdorf; Charlottenburg ne divenne un quartiere (\"Ortsteil\").\nNel 2004 i due nuovi quartieri di Charlottenburg-Nord e Westend sono stati scorporati dal quartiere di Charlottenburg, che \u00e8 risultato pertanto notevolmente ridotto.\nAmministrazione.\nGemellaggi.\nCharlottenburg \u00e8 gemellata con:"}
{"id": "614480", "revid": "1543377", "url": "https://it.wikipedia.org/wiki?curid=614480", "title": "Wilmersdorf", "text": "Wilmersdorf \u00e8 un quartiere (\"Ortsteil\") di Berlino, appartenente al distretto (\"Bezirk\") di Charlottenburg-Wilmersdorf.\nStoria.\nNel 1906 Wilmersdorf assunse il titolo di citt\u00e0 e il nome ufficiale di \"Deutsch-Wilmersdorf\".\nIl 1\u00ba aprile 1907 Deutsch-Wilmersdorf divenne una citt\u00e0 extracircondariale (prima apparteneva al circondario di Teltow).\nNel 1912 prese il nome di \"Berlin-Wilmersdorf\".\nNel 1920 entr\u00f2 a far parte della \"Grande Berlino\", nel distretto di Wilmersdorf.\nAmministrazione.\nGemellaggi.\nWilmersdorf \u00e8 gemellata con:"}
{"id": "614482", "revid": "2149408", "url": "https://it.wikipedia.org/wiki?curid=614482", "title": "Scherer", "text": ""}
{"id": "614483", "revid": "110157", "url": "https://it.wikipedia.org/wiki?curid=614483", "title": "Friedrichshain", "text": "Friedrichshain \u00e8 un quartiere (\"Ortsteil\") di Berlino, appartenente al distretto (\"Bezirk\") di Friedrichshain-Kreuzberg.\nFino al 2001, Friedrichshain costituiva un distretto (\"Bezirk\") indipendente.\nPosizione.\nFriedrichshain si trova immediatamente ad est del centro cittadino. Procedendo da nord in senso orario, confina con i quartieri di Prenzlauer Berg, Lichtenberg, Rummelsburg, Pl\u00e4nterwald, Alt-Treptow, Kreuzberg e Mitte. Verso sud il quartiere \u00e8 bagnato dal fiume Sprea.\nAppartiene a Friedrichshain anche la localit\u00e0 di Stralau, antico borgo di pescatori posto su una penisola della Sprea.\nStoria.\nL'area dell'attuale quartiere di Friedrichshain, pur appartenendo interamente al territorio cittadino berlinese, era attraversata dall\"'Akzisemauer\" (\"muro doganale\") della citt\u00e0.\nLa parte interna all\"'Akzisemauer\" era divisa fra la parte orientale del quartiere \"K\u00f6nigsstadt\" e il sobborgo intramurale \"Stralauer Vorstadt\". La parte esterna comprendeva la localit\u00e0 di Stralau.\nNel 1846-48, nel quartiere \"K\u00f6nigsstadt\", fu realizzato il \"Volkspark Friedrichshain\"; il grande parco, che avrebbe dato il nome al quartiere, fu pensato come \"pendant\" orientale del \"Tiergarten\". Nel 1874, al suo interno, fu inaugurato il primo ospedale pubblico berlinese, il \"Krankenhaus im Friedrichshain\".\nA partire dal 1870, l'area dell'attuale quartiere fu interessata da un fortissimo sviluppo industriale ed edilizio. Particolarmente imponenti gli stabilimenti del macello (\"Zentraler Schlacht- und Viehhof\"), che sorgevano lungo la ferrovia di circonvallazione (\"Ringbahn\").\nLa costruzione di case d'affitto per la classe operaia, proseguita fino al 1914, port\u00f2 il quartiere a raggiungere indici altissimi di densit\u00e0 edilizia ed abitativa: negli anni trenta la popolazione raggiunse i 340.000 abitanti. Friedrichshain divenne uno dei centri del movimento operaio berlinese, capeggiato dai partiti comunista (KPD) e socialdemocratico (SPD).\nNel 1907-13 fu realizzato l\"'Osthafen\" (\"porto est\") sulla Sprea, ampliato nel 1929.\nNel 1920, con la creazione della \"Grande Berlino\", fu creato il distretto di Friedrichshain, il quinto della citt\u00e0.\nNegli anni successivi Friedrichshain, distretto a forte presenza operaia, fu spesso teatro di disordini e violenze a sfondo politico. Nel 1930, in uno scontro con militanti comunisti, rimase ucciso il nazionalsocialista Horst Wessel.\nWessel, per i nazisti, divenne un martire. Nel 1933, alla presa del potere, per ricordarne la figura e celebrare la sconfitta delle forze di sinistra, ribattezzarono il distretto di Friedrichshain \"Horst-Wessel-Stadt\", nome mantenuto fino al 1945.\nNel 1938 furono incorporate nel distretto le localit\u00e0 di \"Boxhagen\" e \"Friedrichsberg\", gi\u00e0 appartenenti al distretto di Lichtenberg.\nDurante la seconda guerra mondiale l'area ad ovest di \"Warschauer Stra\u00dfe\", vicina al centro storico, sub\u00ec violentissimi bombardamenti, risultando quasi totalmente distrutta. Le zone orientali pi\u00f9 periferiche, invece, furono poco danneggiate.\nNel 1945, con la divisione della citt\u00e0, il distretto di Friedrichshain fu assegnato al settore di occupazione sovietica, e quindi a Berlino Est.\nLa ricostruzione del distretto inizi\u00f2 con la \"Frankfurter Allee\" (ribattezzata nel 1949 \"Stalinallee\" e nel 1961 \"Karl-Marx-Allee\"), che divenne un maestoso \"boulevard\", fiancheggiato da imponenti \"palazzi per operai\", simbolo e modello per la ricostruzione socialista della citt\u00e0. Successivamente, per\u00f2, le linee guida della ricostruzione mutarono, e ci si orient\u00f2 verso sistemi di prefabbricazione edilizia (\"Plattenbauweise\"); uno fra i migliori esempi architettonici del periodo \u00e8 il complesso residenziale in \"Leninplatz\" (oggi \"Platz der Vereinten Nationen\"), realizzato nel 1968-70 da Hermann Henselmann.\nNel 1981 fu inaugurato, all'estremit\u00e0 orientale del \"Volkspark Friedrichshain\", il centro sportivo \"Sport- und Erholungszentrum (SEZ)\", il maggiore dell'intera citt\u00e0, frequentato da pi\u00f9 di 10.000 visitatori al giorno.\nTuttavia, la parte orientale del distretto rimase ai margini dei lavori di rinnovo urbano; solo una parte delle case d'affitto ottocentesche venne restaurata, e anche la quantit\u00e0 di verde pubblico restava (e resta tuttora) insufficiente.\nDopo la riunificazione (1990) sono stati intrapresi lavori di risanamento degli edifici pi\u00f9 vecchi, con il conseguente forte aumento degli affitti e le prevedibili tensioni sociali. \nCome conseguenza, la quasi totalit\u00e0 degli abitanti furono costretti ad abbandonare il quartiere, divenuto troppo caro, e furono sostituiti da giovani benestanti provenienti dalle regioni pi\u00f9 ricche della Germania.\nA Friedrichshain, lungo le rive della Sprea, si trova il pi\u00f9 lungo tratto conservato del Muro di Berlino; negli anni novanta \u00e8 stato interamente decorato da artisti. Battezzato East-Side-Gallery, costituisce oggi un importante richiamo turistico.\nDal 1\u00ba gennaio 2001 il distretto di Friedrichshain si un\u00ec a quello di Kreuzberg. Da quella data, Friedrichshain e Kreuzberg sono quartieri (\"Ortsteil\") del nuovo distretto di Friedrichshain-Kreuzberg.\nDal (2008), la fascia gi\u00e0 industriale fra l'Ostbahnhof e la Sprea \u00e8 stata interessata da grandi cantieri edilizi per la realizzazione di un nuovo quartiere direzionale e residenziale che comprende ora (2013) la nuova grande arena per concerti e manifestazioni sportive Mercedes-Benz Arena (ex O2 World)."}
{"id": "614484", "revid": "1305772", "url": "https://it.wikipedia.org/wiki?curid=614484", "title": "Kreuzberg", "text": "Kreuzberg \u00e8 un quartiere (\"Ortsteil\") di Berlino, appartenente al distretto (\"Bezirk\") di Friedrichshain-Kreuzberg.\nFino al 2001, Kreuzberg costituiva un distretto (\"Bezirk\") indipendente.\n\u00c8 il quartiere della citt\u00e0 con la pi\u00f9 alta densit\u00e0 abitativa.\nVisione generale.\nKreuzberg \u00e8 un quartiere posto nella ex Berlino Ovest, a sud del centro.\nSi suddivide informalmente in due parti, dette \"Kreuzberg 61\" (o SW 61) e \"Kreuzberg 36\" (o SO 36) dal numero dei vecchi codici postali; in particolare, \"Kreuzberg 36\" era un quartiere di confine ai tempi del muro, e si svilupp\u00f2 negli anni ottanta come centro della controcultura berlinese, con presenza di punk e di artisti, ma anche come centro della forte immigrazione turca. Il carattere alternativo e multietnico hanno reso \"Kreuzberg 36\" oggi uno dei centri della vita notturna cittadina.\nIl videoclip del 1983 per il brano \"Everything Counts\" dei Depeche Mode \u00e8 girato a Kreuzberg.\nPosizione.\nKreuzberg si trova immediatamente a sud del centro cittadino. Procedendo da nord in senso orario, confina con i quartieri di Mitte, Friedrichshain, Alt-Treptow, Neuk\u00f6lln, Tempelhof, Sch\u00f6neberg e Tiergarten.\nIl quartiere \u00e8 bagnato, a nord-est, dal fiume Sprea, ed \u00e8 attraversato in direzione est-ovest dal \"Landwehrkanal\".\nVi \u00e8 un'altura, il Kreuzberg appunto, sita nel \"Viktoriapark\".\nStoria.\nL'area dell'attuale quartiere di Kreuzberg era storicamente divisa fra le parti meridionali dei quartieri Friedrichstadt e Luisenstadt di Berlino, ed il sobborgo extramurale Tempelhofer Vorstadt. L'intera area fu edificata nel XIX secolo.\nNel 1920, con la creazione della \"Grande Berlino\", l'area fu unita, divenendo il sesto distretto della citt\u00e0, inizialmente denominato \"Hallesches Tor\". La denominazione definitiva di \"Kreuzberg\" \u00e8 derivata da un'altura posta nel \"Viktoriapark\".\nDurante la seconda guerra mondiale l'area intorno a Friedrichstra\u00dfe e Mehringplatz, vicina al centro storico, sub\u00ec violentissimi bombardamenti, risultando quasi totalmente distrutta. Le zone corrispondenti alle vecchie Luisenstadt e Tempelhofer Vorstadt, invece, furono poco danneggiate.\nNel 1945, con la divisione della citt\u00e0, il distretto di Kreuzberg fu assegnato al settore di occupazione statunitense, e quindi a Berlino Ovest.\nKreuzberg risult\u00f2 cos\u00ec essere il distretto pi\u00f9 centrale fra quelli appartenenti ai settori occidentali (il centro storico, Mitte, apparteneva a Berlino Est). Pertanto, fu interessato da interventi di risanamento urbanistico, consistenti nella demolizione dei vecchi edifici residenziali e la loro sostituzione con edifici terziari, pi\u00f9 redditizi. Gli abitanti, in maggioranza dei ceti popolari, furono trasferiti in quartieri pi\u00f9 periferici, come la Gropiusstadt e il M\u00e4rkisches Viertel. Numerose demolizioni si resero necessarie anche per la prevista costruzione di un'autostrada urbana (la \"S\u00fcdtangente\").\nNel 1961 l'improvvisa costruzione del muro rese Kreuzberg, da zona centrale, un quartiere di frontiera. Le demolizioni proseguirono, ma l'area, improvvisamente non pi\u00f9 ambita, divenne squallida e desolata. Gli abitanti gi\u00e0 trasferiti in periferia furono sostituiti da immigrati (particolarmente turchi).\nNegli anni settanta, a causa dello stato di forte degrado, si svilupp\u00f2 fra gli abitanti un forte movimento di protesta sociale. Kreuzberg divenne il centro della scena \"punk rock\" e alternativa di Berlino Ovest.\nLa mostra internazionale di architettura \"IBA 84\", svoltasi nel 1984, tent\u00f2 di porre rimedio alla situazione: le demolizioni vennero bloccate, e si inizi\u00f2 una faticosa opera di ricostruzione e restauro degli edifici pi\u00f9 fatiscenti, introducendo forme limitate di progettazione partecipata. L'area intorno a Friedrichstra\u00dfe, ancora in rovina dal 1945, fu ricostruita richiamando la struttura urbana tradizionale, con un'alta percentuale di edifici residenziali (anche \"Sozialwohnungen\").\nDopo la riunificazione (1990), Kreuzberg \u00e8 diventato un quartiere particolarmente apprezzato da giovani e studenti, per via della vicinanza al centro e del multiculturalismo. Permangono tuttavia (particolarmente intorno a \"Kottbusser Tor\") fenomeni di degrado, piccola criminalit\u00e0 e spaccio di droga.\nDal 1\u00ba gennaio 2001 il distretto di Kreuzberg si un\u00ec a quello di Friedrichshain. Da quella data, Kreuzberg e Friedrichshain sono quartieri (\"Ortsteil\") del nuovo distretto di Friedrichshain-Kreuzberg."}
{"id": "614486", "revid": "1005847", "url": "https://it.wikipedia.org/wiki?curid=614486", "title": "Presidente dell'Angola", "text": ""}
{"id": "614487", "revid": "858648", "url": "https://it.wikipedia.org/wiki?curid=614487", "title": "Marzahn", "text": "Marzahn \u00e8 un quartiere (\"Ortsteil\") di Berlino, appartenente al distretto (\"Bezirk\") di Marzahn-Hellersdorf.\nPosizione.\nMarzahn si trova nella zona nord-orientale della citt\u00e0. Procedendo da nord in senso orario, confina con il comune di Ahrensfelde e con i quartieri berlinesi di Hellersdorf, Biesdorf, Friedrichsfelde, Lichtenberg, Alt-Hohensch\u00f6nhausen, Neu-Hohensch\u00f6nhausen e Falkenberg.\nStoria.\nIl borgo agricolo di Marzahn fu nominato per la prima volta nel 1300; nei secoli successivi non vi fu alcun evento di rilievo.\nUn limitato sviluppo del territorio di Marzahn inizi\u00f2 nella seconda met\u00e0 del XIX secolo, con l'utilizzo a marcite dei dintorni berlinesi e la costruzione della stazione ferroviaria (1898) sulla linea Berlino-Wriezen (\"Wriezener Bahn\").\nNel 1920 Marzahn fu incorporata nella \"Grande Berlino\", entrando a far parte del distretto (\"Bezirk\") di Lichtenberg. Negli anni successivi si realizzarono alcuni insediamenti a bassa densit\u00e0 (villette) in direzione di Biesdorf e Friedrichsfelde.\nNel periodo nazionalsocialista (1936) fu realizzato, a nord-ovest del vecchio borgo di Marzahn, un campo di concentramento e di lavoro destinato agli zingari. Nel 1945 Marzahn fu il primo quartiere di Berlino ad essere occupato dall'Armata Rossa. Il distretto di Lichtenberg fu assegnato al settore di occupazione sovietico, e quindi a Berlino Est.\nNel 1971 il Partito Socialista Unificato di Germania diede avvio ad un imponente programma di costruzione di abitazioni (\"Wohnungsbauprogramm der DDR\"), che prevedeva la realizzazione di grandi quartieri residenziali alla periferia di Berlino Est: Marzahn fu il primo, seguito da Hohensch\u00f6nhausen e Hellersdorf; il quarto quartiere, Malchow, non fu mai realizzato.\nLa costruzione del nuovo grande quartiere residenziale inizi\u00f2 nel 1977 e dur\u00f2 fino al 1990, procedendo da sud (presso il piccolo lago \"Springpfuhl\") verso nord, fino a sconfinare nel limitrofo comune di Ahrensfelde.\nLa costruzione delle abitazioni fu coordinata alla realizzazione di infrastrutture, servizi e posti di lavoro: la ferrovia locale per Wriezen fu ricostruita ed integrata nella rete \"S-Bahn\", e ad ovest di questa si realizz\u00f2 una grande area industriale; il vecchio borgo agricolo (\"Alt-Marzahn\"), posto nel 1977 sotto tutela monumentale (\"Denkmalschutz\"), fu restaurato ed integrato nel nuovo quartiere; gli elementi naturali preesistenti (il fiume Wuhle, il lago \"Springpfuhl\") caratterizzarono le aree a verde.\nNel 1979 fu istituito il nuovo distretto urbano (\"Stadtbezirk\") di Marzahn, scorporato da Lichtenberg; comprendeva, oltre a Marzahn, i quartieri (\"Ortsteil\") di Biesdorf, Hellersdorf, Kaulsdorf e Mahlsdorf. Nel 1986 anche Hellersdorf assunse lo status di distretto urbano indipendente, comprendente anche i quartieri di Kaulsdorf e Mahlsdorf, che vennero pertanto scorporati dal distretto urbano di Marzahn.\nNel 1987, in occasione del 750\u00ba anniversario di fondazione della citt\u00e0, fu realizzato l\"'Erholungspark Marzahn\" (\"parco di divertimento\"), progettato come sfondo di un'esposizione di giardinaggio secondo diversi stili, tipici dei paesi dell'Asia orientale.\nDopo la riunificazione (1990) il quartiere \u00e8 stato oggetto di interventi di risanamento edilizio, resisi necessari a causa della rapidit\u00e0 di costruzione e dal ricorso a tecniche di prefabbricazione edilizia (\"Plattenbauweise\" e \"Gro\u00dftafelbauweise\"). L'aumento della disoccupazione, dovuto al calo della produzione industriale, ha costituito, e costituisce tuttora, un grave problema sociale; hanno fatto la loro comparsa fenomeni di xenofobia ed estremismo politico, che hanno arrecato una cattiva fama al quartiere.\nPertanto Marzahn (e in particolare la zona nord pi\u00f9 problematica) \u00e8 campo d'azione di un \"Quartiersmanagement\", un ente che promuove progetti di sviluppo con capitali pubblici e privati.\nNel 2001 i distretti di Marzahn ed Hellersdorf furono unificati, formando il nuovo distretto di Marzahn-Hellersdorf.\nNel 2005, nell'ambito del programma urbanistico per le citt\u00e0 dell'ex-RDT (\"Stadtumbau Ost\"), si \u00e8 realizzata un'interessante trasformazione di alcuni edifici residenziali a stecca, parzialmente demoliti e divenuti edifici a terrazze (\"Ahrensfelder Terrassen\")."}
{"id": "614489", "revid": "1543377", "url": "https://it.wikipedia.org/wiki?curid=614489", "title": "Hellersdorf", "text": "Hellersdorf \u00e8 un quartiere (\"Ortsteil\") di Berlino, appartenente al distretto (\"Bezirk\") di Marzahn-Hellersdorf.\nPosizione.\nConfina con i quartieri berlinesi di Kaulsdorf, Mahlsdorf, Marzahn e Biesdorf; e con i comuni di Hoppegarten, Ahrensfelde e Neuenhagen.\nStoria.\nNel 1920 Hellersdorf, che fino ad allora costituiva un \"Gutsbezirk\" di 252 abitanti denominato \u201cHellersdorf mit Wuhlgarten\u201d, venne annessa a Berlino in virt\u00f9 della legge costitutiva della \u201cGrande Berlino\u201d, venendo assegnata al distretto di Lichtenberg.\nL\u2019area rimase a carattere rurale fino agli anni settanta del XX secolo, quando si inizi\u00f2 la costruzione di nuovi quartieri-satellite a carattere residenziale. L\u2019aumento dell\u2019urbanizzazione port\u00f2 a modificare la struttura amministrativa della zona: nel 1979 Hellersdorf, insieme ai quartieri di Biesdorf, Kaulsdorf, Mahlsdorf e Marzahn, pass\u00f2 al nuovo distretto di Marzahn; nel 1986 Hellersdorf, Kaulsdorf e Mahlsdorf formarono il nuovo distretto di Hellersdorf."}
{"id": "614491", "revid": "110157", "url": "https://it.wikipedia.org/wiki?curid=614491", "title": "Petriolo (Firenze)", "text": "Petriolo \u00e8 un sobborgo di Firenze, posto alla periferia occidentale della citt\u00e0. Appartiene amministrativamente al Quartiere 5 Rifredi.\nStoria e descrizione.\nIl borgo di Petriolo, che fece parte del comune di Brozzi fino al 1928, non ebbe mai una vera e propria identit\u00e0, essendo spesso considerato a sua volta un'appendice della pi\u00f9 grande frazione di Peretola, se non fosse stato per la sua autonomia dal punto di vista ecclesiastico, dovuta alla sua strutturazione in \"popolo\" della chiesa di San Biagio a Petriolo.\nOggi il borgo di Petriolo forma ormai un tutt'uno con i limiti quartieri di Peretola e Quaracchi e la sua memoria \u00e8 ormai testimoniata solo dalla toponomastica, dalla chiesa e dai ricordi storici.\nA Petriolo nacque e dimor\u00f2 Marcello Lotti, notissimo campione di biliardo e attore in alcuni film di Francesco Nuti."}
{"id": "614493", "revid": "110157", "url": "https://it.wikipedia.org/wiki?curid=614493", "title": "Steglitz", "text": "Steglitz \u00e8 un quartiere (\"Ortsteil\") di Berlino, appartenente al distretto (\"Bezirk\") di Steglitz-Zehlendorf.\nPosizione.\nSteglitz si trova nella zona sudoccidentale della citt\u00e0. Il confine meridionale \u00e8 segnato dal \"Teltowkanal\".\nProcedendo da nord in senso orario, confina con i quartieri di Wilmersdorf, Friedenau, Sch\u00f6neberg, Tempelhof, Lankwitz, Lichterfelde e Dahlem.\nStoria.\nNel 1920 Steglitz, che allora costituiva un comune rurale di abitanti, venne annessa a Berlino in virt\u00f9 della legge costitutiva della \u201cGrande Berlino\u201d, venendo assegnata al distretto di Steglitz.\nMonumenti e luoghi d\u2019interesse.\nA Steglitz si trovano molti piccoli parchi e luoghi inverditi, che rendono la vita piuttosto piacevole. Inoltre le vie che fiancheggiano il canale Teltow invogliano a fare lunghe passeggiate, fare jogging e andare in bicicletta."}
{"id": "614494", "revid": "1305772", "url": "https://it.wikipedia.org/wiki?curid=614494", "title": "Zehlendorf (Berlino)", "text": "Zehlendorf \u00e8 un quartiere di Berlino, appartenente al distretto di Steglitz-Zehlendorf.\nStoria.\nGi\u00e0 comune indipendente, fu annesso alla \"Grande Berlino\" nel 1920 e inserito nel distretto di Zehlendorf."}
{"id": "614496", "revid": "1543377", "url": "https://it.wikipedia.org/wiki?curid=614496", "title": "Tempelhof", "text": "Tempelhof \u00e8 un quartiere (\"Ortsteil\") di Berlino, appartenente al distretto (\"Bezirk\") di Tempelhof-Sch\u00f6neberg.\nQui sorgeva il pi\u00f9 centrale aeroporto della citt\u00e0, teatro dello storico ponte aereo. L'aeroporto \u00e8 divenuto un parco nel 2008.\nStoria.\nGi\u00e0 comune autonomo, Tempelhof venne annessa alla \"Grande Berlino\" nel 1920, venendo assegnata all'omonimo distretto. Dal 2001 \u00e8 parte del distretto di Tempelhof-Sch\u00f6neberg."}
{"id": "614497", "revid": "1979289", "url": "https://it.wikipedia.org/wiki?curid=614497", "title": "Sch\u00f6neberg (Berlino)", "text": "Sch\u00f6neberg \u00e8 un quartiere (\"Ortsteil\") di Berlino, appartenente al distretto di Tempelhof-Sch\u00f6neberg.\nPosizione.\nSch\u00f6neberg si trova nella zona sud-occidentale della citt\u00e0. Procedendo da nord in senso orario, confina con i quartieri di Tiergarten, Kreuzberg, Tempelhof, Steglitz, Friedenau, Wilmersdorf e Charlottenburg.\nStoria.\nLe prime notizie del borgo di Sch\u00f6neberg, ad economia agricola, risalgono al 1264. Con la ricostruzione della strada per Potsdam, Sch\u00f6neberg acquist\u00f2 una qualche importanza commerciale.\nNel XIX secolo, in concomitanza con l'industrializzazione dei dintorni di Berlino, Sch\u00f6neberg conobbe un impetuoso sviluppo edilizio, ottenendo nel 1898 il titolo di citt\u00e0, e il 1\u00ba aprile 1899 lo \"status\" di citt\u00e0 extracircondariale (precedentemente apparteneva al circondario di Teltow).\nNel 1910 venne attivata la metropolitana municipale, o \"Sch\u00f6neberger U-Bahn\" (attuale linea U4), che fece di Sch\u00f6neberg la seconda citt\u00e0 tedesca (dopo Berlino) con una propria metropolitana.\nDal 1910 al 1973 l'area intorno a Pallasstra\u00dfe fu sede del Palazzo dello Sport (Berliner Sportpalast), nel quale nel 1943 il ministro nazista Joseph Goebbels pronunci\u00f2 il suo discorso inneggiante alla guerra totale. Il sito \u00e8 attualmente occupato dal complesso architettonico Wohnen am Kleistpark.\nNel 1912, ormai completamente unita a Berlino, la citt\u00e0 cambi\u00f2 nome in \"Berlin-Sch\u00f6neberg\", restando per\u00f2 indipendente. Nel 1920 fu inglobata nella \"Grande Berlino\", entrando a far parte del distretto omonimo, l'undicesimo della citt\u00e0 (\"Bezirk Sch\u00f6neberg\"). Il distretto comprendeva, oltre a Sch\u00f6neberg, anche l'ex comune rurale di Friedenau.\nNegli anni Venti e agli inizi degli anni Trenta Sch\u00f6neberg si contraddistinse per la vibrante vita notturna e per la presenza di una folta comunit\u00e0 gay incentrata in particolare intorno a Nollendorfplatz. Lo scrittore britannico Christopher Isherwood visse nel quartiere fino ai mesi immediatamente precedenti alla presa del potere dei nazionalsocialisti e qui ambient\u00f2 il romanzo \"Addio a Berlino\". Ancora oggi Sch\u00f6neberg \u00e8 l'epicentro della comunit\u00e0 omosessuale residente in citt\u00e0.\nNel 1938 in seguito ad una modifica ai confini distrettuali Sch\u00f6neberg acquis\u00ec l'area comprendente Nollendorfplatz e Wittenbergplatz, fino ad allora parte del distretto di Charlottenburg. Il famoso grande magazzino KaDeWe \u00e8 situato proprio in Wittenbergplatz.\nNel 1945 (dopo un'effimera scorporazione di Friedenau in distretto autonomo), il distretto di Sch\u00f6neberg fu assegnato al settore di occupazione statunitense e quindi a Berlino Ovest. \nDal 1946 al 1993 \u00e8 stata la sede della radio Rundfunk im amerikanischen Sektor.\nDal 1948 al 1990 il municipio di Sch\u00f6neberg (\"Municipio di Sch\u00f6neberg\") funse come sede provvisoria dell'amministrazione comunale di Berlino Ovest, in sostituzione dello storico \"Rotes Rathaus\" sito nel settore orientale. Fu nella piazza antistante (attuale \"John.-F.-Kennedy-Platz\") che John Fitzgerald Kennedy nel 1963 pronunci\u00f2 il famoso discorso che terminava con le parole \"Ich bin ein Berliner\".\nDavid Bowie visse a Sch\u00f6neberg tra il 1976 e il 1979, periodo in cui scrisse e incise gli album della cosiddetta \"Trilogia berlinese\". Nello stesso stabile abit\u00f2 per un periodo anche Iggy Pop. Fuori dall'appartamento, sito in Hauptstra\u00dfe 155, vi \u00e8 oggi una targa che lo ricorda.\nTra i figli illustri del quartiere si contano anche Marlene Dietrich, Alfred Lion (fondatore dell'etichetta jazz Blue Note), il fotografo Helmut Newton, la scrittrice vincitrice del premio Nobel Nelly Sachs e il musicista d'avanguardia Blixa Bargeld. \nDal 1\u00ba gennaio 2001 il distretto di Sch\u00f6neberg si un\u00ec a quello di Tempelhof. Da quella data, Sch\u00f6neberg e Friedenau sono quartieri del nuovo distretto Tempelhof-Sch\u00f6neberg.\nUno dei simboli del quartiere \u00e8 costituito dall'imponente gasometro, eretto nel 1913 e disattivato nel 1995. Alto 78 metri, l'edificio \u00e8 stato in seguito utilizzato come studio televisivo (ad esempio per ospitare il popolare talk show condotto dal giornalista G\u00fcnther Jauch) e come campus del Forum europeo per l'energia (EUREF). Il gasometro \u00e8 attualmente sotto tutela monumentale.\nAnche se posto all'esterno delle tradizionali rotte turistiche, oggi Sch\u00f6neberg \u00e8 un quartiere apprezzato per i piccoli caff\u00e8, i maestosi palazzi in stile jugendstil sopravvissuti alla Seconda guerra mondiale e la vibrante atmosfera tollerante e multiculturale che si respira nei vari angoli che lo compongono."}
{"id": "614498", "revid": "1494169", "url": "https://it.wikipedia.org/wiki?curid=614498", "title": "Treptow", "text": ""}
{"id": "614499", "revid": "1543377", "url": "https://it.wikipedia.org/wiki?curid=614499", "title": "K\u00f6penick", "text": "K\u00f6penick \u00e8 un quartiere di Berlino, appartenente al distretto di Treptow-K\u00f6penick.\nGeografia.\nPosta all'estremit\u00e0 sud orientale di Berlino, \u00e8 attraversata dalla Dahme, che nel suo territorio sfocia nella Sprea.\nStoria.\nNell'VIII secolo, nel territorio del quartiere odierno, s'insediarono gli Sprevani, popolazione di origine slava. Divenne citt\u00e0 nel medioevo.\nNel 1920 la citt\u00e0 di K\u00f6penick, che allora contava abitanti, venne annessa a Berlino in virt\u00f9 della legge costitutiva della \u201cGrande Berlino\u201d, venendo assegnata all'omonimo distretto.\nEbbe notevole risonanza ai primi del Novecento a causa del \"Capitano di K\u00f6penick\" Wilhelm Voigt."}
{"id": "614505", "revid": "599013", "url": "https://it.wikipedia.org/wiki?curid=614505", "title": "Jean-Pierre Cyprien", "text": "Carriera.\nDopo gli inizi con il , si mette in luce nel , in cui milita dal 1986 al 1990. Passa poi al , dove rimane per altri quattro anni. Nel 1992-1993 si afferma come uno dei migliori difensori centrali della massima divisione francese, formando con Sylvain Kastendeuch una delle coppie di centrali pi\u00f9 affidabili. Nella stagione seguente si conferma, stavolta al fianco di Laurent Blanc, malgrado l'annata pi\u00f9 difficile della squadra. Le sue prestazioni gli fanno guadagnare anche la prima convocazione nella nazionale francese, per l'esordio di Aim\u00e9 Jacquet, nominato CT dopo la clamorosa esclusione della Francia dal a seguito della sconfitta interna contro la del novembre 1993. Cyprien debutta in nazionale il 16 febbraio 1994 allo Stadio San Paolo di Napoli nell'amichevole vinta contro l': rester\u00e0 la sua unica presenza con la maglia della Francia. Tre giorni dopo si frattura il tendine d'Achille, infortunio che lo tiene lontano dai campi per molti mesi.\nNell'estate del 1994 \u00e8 prelevato dal , subisce un grave infortunio al ginocchio ed \u00e8 costretto a saltare quasi tutta la stagione. Esordisce in Serie A il 28 maggio 1995 in Torino- 4-0. Totalizza 2 presenze nella massima serie italiana, che non gli valgono la conferma. In estate si accasa al , dove \u00e8 autore di una buona stagione prima di trasferirsi in Svizzera, al .\nNell'estate del 1997 \u00e8 acquistato dal , neopromosso in Serie A. L'annata nel Salento si conclude con la retrocessione in Serie B, ma Cyprien gioca da titolare una stagione soddisfacente dal punto di vista personale. Rimane in giallorosso anche per il successivo torneo, conclusosi con il ritorno in Serie A, nel 1999. La sua ultima presenza in Serie A resta quella in Lecce- 1-3 del 16 maggio 1998.\nNel 1999 approda all', dove ottiene anche 2 presenze in UEFA Champions League. Nel 2000-2001 \u00e8 dapprima alla , ma non scende mai in campo con i campani, e poi, da gennaio 2001, al .\nNel 2002 fa rientro in patria, al , poi nel 2004 al . Nel 2007-2008 chiude la carriera nelle file del Cagnes."}
{"id": "614511", "revid": "767487", "url": "https://it.wikipedia.org/wiki?curid=614511", "title": "Andrea Gracis", "text": "Carriera.\nQuando era bambino aveva iniziato a giocare a calcio con i pulcini del Treviso, ma i familiari preferirono indirizzarlo alla pallacanestro perch\u00e9 pensavano che l'ambiente calcistico fosse poco educativo per Andrea. A forza di litigate, dato che il piccolo Gracis amava il calcio, tronc\u00f2 undicenne la pratica di questo sport e si convinse a giocare a basket.\nSi inser\u00ec a diciassette anni nel vivaio del Point Villorba di Treviso. Nella stagione 1979-80 il grande salto, dato che fece parte nel roster della Liberti Treviso, in quel momento squadra di serie A2 con grandi ambizioni. In seguito ad uno screzio con l'allenatore Mario De Sisti, abbandon\u00f2 dopo solo una stagione il club trevigiano per approdare alla Reyer Venezia.\nNel 1983 approd\u00f2 alla Scavolini Pesaro, una delle squadre pi\u00f9 forti d'Italia. Per Andrea fu un trauma ed inizialmente accett\u00f2 malvolentieri il trasferimento, ma dopo essersi ambientato nella citt\u00e0 marchigiana, ne divent\u00f2 uno dei giocatori-simbolo rimanendovi per 11 anni. Per la \"Victoria Libertas\" vinse due scudetti, due coppe Italia e la port\u00f2 per tre volte alla finale scudetto.\nNel 1994, ormai avanti con l'et\u00e0, ritorn\u00f2 a Treviso, facendo ancora in tempo a vincere, con la Benetton di Mike D'Antoni, uno scudetto, una coppa Italia ed una coppa Europa.\nCon la nazionale italiana di pallacanestro ha collezionato 93 presenze. Vinse l'argento all'Eurobasket 1991 a Roma.\nTermin\u00f2, a 39 anni, la sua carriera cestistica ai Bears Mestre in serie B d'Eccellenza. Chiude la carriera collezionando 655 partite e 5.015 punti in Serie A.\nDopo il suo ritiro, \u00e8 restato sempre nel mondo del basket lavorando come procuratore-agente; \u00e8 stato scout per l'Europa della squadra NBA dei Sacramento Kings. Attualmente \u00e8 direttore sportivo del Treviso Basket, squadra promossa in serie A1."}
{"id": "614513", "revid": "339392", "url": "https://it.wikipedia.org/wiki?curid=614513", "title": "Liberti Treviso", "text": ""}
{"id": "614515", "revid": "228587", "url": "https://it.wikipedia.org/wiki?curid=614515", "title": "Tisza", "text": ""}
{"id": "614522", "revid": "125630000", "url": "https://it.wikipedia.org/wiki?curid=614522", "title": "Serpente marino (mitologia)", "text": "I serpenti marini sarebbero enormi creature acquatiche presenti in numerose mitologie. Questi animali, molto spesso feroci e distruttivi, terrorizzavano i naviganti dell'antichit\u00e0.\nDescrizione.\nNella mitologia per serpente marino si intende un vero e proprio serpente di mare, quindi dall'aspetto di Ofide e privo di zampe. Generalmente, i serpenti marini mitologici sono di grandi dimensioni e capaci di affondare facilmente le navi, risultando un vero pericolo per i marinai anche per via del loro temperamento aggressivo. Nella maggior parte delle leggende il serpente marino possiede un potentissimo veleno, in altri casi pu\u00f2 addirittura sputare fuoco come un drago e non mancano serpenti marini capaci di lanciare scariche di elettricit\u00e0 come fossero anguille elettriche o addirittura di creare tsunami e tempeste al loro arrivo.\nI serpenti marini della mitologia non vanno confusi con quelli che esistono in natura, ovvero gli Hydrophiinae, che sono animali noti alla zoologia. \u00c8 possibile che in antichit\u00e0 questi animali, assieme ad altre creature marine serpentiformi come la Balena e il Pesce Remo, abbiano ispirato i miti sui serpenti marini mitologici.\nSignificato metaforico.\nNella lingua francese il \"serpente marino\" (\"serpent de mer\") \u00e8 anche una metafora per indicare un progetto che non si conclude mai (o un soggetto) che tuttavia ricompare periodicamente senza per\u00f2 mai concretizzarsi."}
{"id": "614527", "revid": "6923", "url": "https://it.wikipedia.org/wiki?curid=614527", "title": "Nikolaj Vasil'evi\u010d Krylenko", "text": "Biografia.\nNato da una famiglia quasi sicuramente ucraina di condizione media, nel 1904 venne mandato a studiare giurisprudenza a San Pietroburgo, allora capitale della Russia zarista.\nIn citt\u00e0 entr\u00f2 presto in contatto con movimenti di stampo comunista e socialista, tanto che venne presto costretto a riparare in esilio per alcuni anni.\nArruolatosi nell'esercito zarista all'inizio della prima guerra mondiale (secondo alcuni vi venne costretto) presto divent\u00f2 un fedelissimo di Lenin ed un personaggio di spicco nel suo entourage.\nDiventato commissario alla Guerra (22 novembre 1917) in seguito alla destituzione di Nikolaj Nikolaevi\u010d Duchonin, tratt\u00f2 con la Germania la pace di Brest-Litovsk (1918), propugnando la costituzione dell'Armata rossa secondo criteri opposti a quelli gerarchici dell'esercito zarista.\nDa quel momento fece carriera come procuratore dell'URSS con il compito di debellare la dissidenza al comunismo. Grande accusatore dei pi\u00f9 grandi processi degli anni tra il 1918 e il 1922, Krylenko \"affermava che il Comitato esecutivo centrale del partito ha il diritto di interferire in qualsiasi processo, che esso grazia e commina pene capitali illimitatamente, a proprio arbitrio; che i tribunali sono, al tempo stesso, creatori del diritto e \u00abarma politica\u00bb: \u00abnon mi si dica \u2013 sosteneva Krylenko \u2013 che il nostro tribunale deve funzionare appoggiandosi unicamente su norme scritte esistenti. Noi viviamo nel processo della rivoluzione; noi stiamo creando un nuovo diritto e nuove norme etiche\u00bb.\"\nKrylenko assolse talmente bene il suo compito che fece una rapida carriera e venne presto considerato uno dei maggiori uomini del potere sovietico.\nPartecip\u00f2 alla stesura dei codici penali del 1922, 1926 e 1934 e, inoltre, elabor\u00f2 un progetto nel 1927.\nDal 1924 alla sua morte fu anche direttore dell'importante rivista di scacchi \"64\".\nNel 1929, assieme allo studioso Evgenij Bronislavovi\u010d Pa\u0161ukanis, elabor\u00f2 la teoria del \"principio di corrispondenza dei fini\".\nNel 1930, nella sua qualit\u00e0 di procuratore generale dell'Urss sostenne l'accusa nel processo contro il partito Industriale, organizzazione costituita attraverso capitali francesi finalizzata a far fallire l'economia dell'URSS. Nel 1936 venne promosso a commissario alla Giustizia per i suoi meriti.\nTuttavia - al pari di altri noti giuristi sovietici che avevano teorizzato il superamento della sovrastruttura giuridica una volta esauritasi la fase dello stato intermedio, fra i quali lo stesso Evgenij Bronislavovi\u010d Pa\u0161ukanis - si trov\u00f2 presto in contrapposizione con Stalin e quindi venne improvvisamente destituito nel gennaio 1938 e arrestato poco dopo.\nDopo una lunga attesa venne processato e condannato a morte per presunte irregolarit\u00e0 ed incapacit\u00e0 nella gestione del suo ministero.\nLa condanna venne tuttavia revocata \"post mortem\" e la sua figura completamente riabilitata nel 1956."}
{"id": "614529", "revid": "767487", "url": "https://it.wikipedia.org/wiki?curid=614529", "title": "Manikongo", "text": "Manicongo o Manikongo (parola portoghese derivante dal congolese: \"Mwenekongo\", \"Signore dei Congo\"), era il titolo del sovrano del regno africano di Kongo, il regno che dal XIV secolo al XIX secolo domin\u00f2 l'area corrispondente agli attuali stati dell'Angola e della Repubblica Democratica del Congo. \nLa sede del Manikongo era la citt\u00e0 di M'banza-Kongo, (dal 1570 al 1975 chiamata \"S\u00e3o Salvador\") capoluogo dell'attuale provincia angolana dello Zaire, qui il Manikongo nominava i governatori delle province e riceveva i dignitari e i tributi dai regni confinanti. \nIl Manikongo era eletto da un consiglio degli anziani tra persone scelte prevalentemente dai clan Kimpanzu oppure Kimulazu. Dopo lo smantellamento del regno la carica \u00e8 rimasta in essere come istituzione tradizionale ma senza alcuna ufficiale rilevanza politica o giuridica. \nIl termine \"Manikongo\" probabilmente deriva da \"mwene Kongo\" che essenzialmente significa \"governante\" o colui che giudica nel Kikongo. Il termine \"wene\", da cui deriva \"mwene\" \u00e8 anche usato per definire il regno, quest'uso \u00e8 attestato nel catechismo del 1624 con riferimento al regno dei cieli. Mwene \u00e8 composto apponendo alla radice il prefisso personale (classe 1) Mu-, il termine diviene quindi \"colui che esegue le funzioni del regno\"."}
{"id": "614531", "revid": "72396", "url": "https://it.wikipedia.org/wiki?curid=614531", "title": "Danubio-Kris-Mures-Tibisco", "text": "Danubio-Kris-Mures-Tibisco (rumeno: \"Dun\u0103re-Cri\u0219-Mure\u0219-Tisa\", ungherese: \"Duna-K\u00f6r\u00f6s-Maros-Tisza\", serbo: \"Dunav-Kri\u0161-Mori\u0161-Tisa\" o \"\u0414\u0443\u043d\u0430\u0432-\u041a\u0440\u0438\u0448-\u041c\u043e\u0440\u0438\u0448-\u0422\u0438\u0441\u0430\") \u00e8 una euroregione situata in Ungheria, Romania e Serbia, istituita nel 1997. Prende il nome da quattro fiumi: Danubio, Cri\u0219, Mure\u0219 e Tibisco.\nPrincipali citt\u00e0.\nRomania:\nSerbia:\nUngheria:"}
{"id": "614535", "revid": "36426", "url": "https://it.wikipedia.org/wiki?curid=614535", "title": "La Sala", "text": "La Sala \u00e8 un rione di Firenze, posto all'estrema periferia nord-ovest della citt\u00e0. Il toponimo deriva dalla presenza di una villa signorile (\"\"sala\") di et\u00e0 longobarda nella zona o dalla presenza in loco di coltivazioni della omonima pianta palustre, un tempo usata per le impagliature.\nIl rione della Sala, che fece parte del comune di Brozzi fino al 1928, non ebbe mai una vera e propria identit\u00e0, essendo spesso considerato a sua volta un'appendice dell'antico capoluogo comunale, se non fosse stato per la sua autonomia dal punto di vista ecclesiastico, dovuta alla sua strutturazione in \"popolo\"\" di Santa Lucia alla Sala, peraltro di minima entit\u00e0 (nel 1833 contava solo 436 anime). La chiesa di Santa Lucia alla Sala, unica testimonianza artistica della zona, fu totalmente distrutta nell'estate 1944 durante gli eventi bellici e ricostruita \"ex novo\" nel dopoguerra.\nOggi il rione della Sala, confina con Quaracchi il nucleo storico di Brozzi e vi si trovano oltre alla chiesa l'antica villa Lo Specchio e l'Istituto Suore Francescane dell'Immacolata, via san Bonaventura."}
{"id": "614537", "revid": "32698", "url": "https://it.wikipedia.org/wiki?curid=614537", "title": "Decadimento doppio beta", "text": ""}
{"id": "614543", "revid": "729019", "url": "https://it.wikipedia.org/wiki?curid=614543", "title": "Fortezze del Quadrilatero", "text": "Il Quadrilatero fu, tra il 1815 e il 1866, un sistema difensivo costruito dall'Impero austriaco nel Lombardo-Veneto, che si dispiegava su un quadrilatero i cui vertici erano le fortezze di Peschiera del Garda, Mantova, Legnago e Verona, comprese fra il Mincio, il Po, l'Adige e dal 1850 circa la ferrovia Milano-Venezia, tramite la quale erano garantiti i rifornimenti. Difficilmente aggirabile, ostacolava i movimenti di truppe nemiche nella Pianura Padana.\nStoria e funzione.\nL'esperienza della seconda guerra d'indipendenza italiana del 1859, nel corso della quale furono impiegati per la prima volta i cannoni rigati, di maggiore gittata e precisione, indusse Vienna a far costruire una seconda cerchia di otto forti, distanti poco meno di quattro chilometri dalla cinta magistrale (secondo campo trincerato 1859-60). Questa seconda cintura pi\u00f9 esterna era composta da forte Parona, forte Lugagnano, forte Dossobuono, forte Azzano, forte Tomba, forte San Michele, forte C\u00e0 Vecchia e forte C\u00e0 Bellina.\nCon queste opere, le ultime delle quali terminate nella primavera del 1866, Verona venne ad assumere la funzione di piazzaforte di manovra e di deposito principale del Quadrilatero, una delle pi\u00f9 agguerrite \"regioni fortificate\" d'Europa, i cui capisaldi erano rappresentati dalle fortezze di Peschiera, Mantova e Legnago."}
{"id": "614548", "revid": "287204", "url": "https://it.wikipedia.org/wiki?curid=614548", "title": "Imera settentrionale", "text": "LImera settentrionale (o Fiume Grande, Him\u00e8ras, \u0397\u03bc\u03ad\u03c1\u03b1\u03c2 in greco antico) \u00e8 un fiume del Nord della Sicilia lungo 35\u00a0km. Ha un bacino idrografico di 342,03\u00a0km\u00b2 ed \u00e8 uno dei principali fiumi siciliani che sfociano nel mar Tirreno.\nCorso del fiume.\nNasce con il nome di Torrente Fichera presso il monte Mufara, a quota 1848\u00a0m s.l.m. Scorre incassato, costeggiando l'Autostrada A19, in un tratto tipicamente di montagna nel territorio di Polizzi Generosa caratterizzato dalla presenza di noccioleti, uliveti e alberi da frutto, fino all'incontro con il suo principale affluente, il torrente Salito, alla cui confluenza muta denominazione, diventando l'Imera. Da qui, con letto ampio e ciottoloso, prosegue verso nord, sempre costeggiando la A19, andando poi a sfociare nei pressi dell'uscita autostradale di Buonfornello (dove la A20 si congiunge con la A19), vicino ai resti della colonia greca di Imera.\nRegime.\nIl fiume ha regime spiccatamente torrentizio con piene autunnali e magre estive. Le sue acque vengono utilizzate a scopo irriguo.\nAspetti della valle dell'Imera.\nLa valle dell'Imera \u00e8 condizionata storicamente dal ruolo avuto di confine fra il Val Demone e il Val di Mazara. La stanzialit\u00e0 umana nella valle dell'Imera \u00e8 molto limitata; i centri urbani si distaccano fortemente dall'alveo del fiume e non vi sono n\u00e9 masserie n\u00e9 mulini n\u00e9 collegamenti longitudinali.\nDal punto di vista culturale \u00e8 certamente la regione pi\u00f9 povera poich\u00e9 non v'insiste un'agricoltura ricca. Le pendici fluviali sono fortemente degradate ed erose, e solo recentemente la disponibilit\u00e0 idrica abbondante ha favorito la formazione di consorzi d'irrigazione che provocano rapidamente trasformazioni agrarie in senso moderno.\nLa valle dell'Imera non \u00e8 stato un transito sicuro nemmeno in epoche preistoriche, ma grava nella parte bassa fondamentale sulla fascia costiera. \u00c8 una regione che risente fortemente dell'autostrada, la quale ne ha modificato di recente il significato e le valenze, trasformandola per la prima volta in un sistema di collegamento longitudinale moderno."}
{"id": "614554", "revid": "287204", "url": "https://it.wikipedia.org/wiki?curid=614554", "title": "Michele Columbu", "text": "Biografia.\nNel 1948 fu eletto consigliere comunale del suo paese, del quale divenne anche sindaco nel corso degli anni sessanta. Nell'aprile del 1964 fu protagonista della \"marcia su Cagliari\", percorrendo a piedi 500\u00a0km lungo tutta la Sardegna per chiedere lavoro e sviluppo delle zone interne e montane.\nDal 1972 al 1976 fu deputato indipendente eletto nelle liste del Partito Comunista Italiano, in seguito all'accordo elettorale stipulato tra il Psd'Az e il Pci, ricoprendo anche la carica di vicepresidente della commissione parlamentare Agricoltura e foreste, in quota al gruppo misto e delle autonomie del quale era membro.\nRicandidato alle elezioni politiche del 1976, non fu rieletto per una manciata di voti. Nel 1980 present\u00f2 con successo la sua candidatura al consiglio comunale di Cagliari portando il Partito Sardo d'Azione al 4,1% dei consensi cittadini. Venne eletto per un giorno sindaco del capoluogo.\nVenne eletto parlamentare europeo alle elezioni del 1984 per la lista Federalismo Europa dei Popoli, formata da un accordo tra il Psd'az e l'Union Vald\u00f4taine. \u00c8 stato membro della Commissione per la politica regionale e l'assetto territoriale, della Commissione per gli affari istituzionali, della Commissione per la protezione dell'ambiente, la sanit\u00e0 pubblica e la tutela dei consumatori.\nNel 1984 divenne pure consigliere regionale ma si dimise subito dopo, a causa dell'incompatibilit\u00e0 di questo incarico con quello di eurodeputato. \u00c8 stato segretario del Partito Sardo d'Azione dal 1974 al 1979 e poi presidente dal 1979 fino al 1991, anno in cui si ritir\u00f2 dalla politica per motivi d'et\u00e0 e di salute.\nHa scritto anche numerosi saggi di carattere politico e la raccolta di racconti \"L'aurora \u00e8 lontana\".\nSi spegne la notte del 10 luglio 2012 a 98 anni."}
{"id": "614557", "revid": "256896", "url": "https://it.wikipedia.org/wiki?curid=614557", "title": "Processo contro il partito Industriale", "text": "Il processo contro il partito Industriale \u00e8 un procedimento giudiziario tenutosi tra il 25 novembre ed il 7 dicembre 1930 a Mosca diretto contro la fantomatica organizzazione del \"partito Industriale\" creata, secondo l'accusa, da capitali economici francesi con lo scopo di far fallire l'economia dell'URSS.\nAntefatto.\nDopo la morte di Lenin (24 gennaio 1924) e le lotte per il potere Stalin era emerso come unico capo della repubblica sovietica.\nNel 1927 \u2013 1928,in seguito ad un grave errore economico \u2013 politico, Stalin aveva deciso di condurre una forzata collettivizzazione delle fattorie imponendo la consegna dei raccolti alla stato che avrebbe poi provveduto a ridistribuirli.\nErrori e corruzione fecero fallire questo irrealistico progetto causando una gravissima crisi economica, seguita poi dalla carestia.\nSubito si cercarono dei \"colpevoli\" da consegnare all'opinione pubblica.\nIl processo.\nL'allora Procuratore generale dell'URSS, Nikolai Krylenko, ricevette ordine di arrestare membri eccellenti del partito; gli arresti si concentrarono soprattutto tra economisti e collaboratori.\nPresto gli imputati, alcuni dei quali sicuramente spinti dal partito a confessare, parlarono d'un incredibile complotto pagato da ambienti capitalistici francesi per ingannare e cos\u00ec far fallire la politica economica della Russia.\nA quanto \"risult\u00f2\" migliaia di membri del partito comunista avevano sabotato la \"corretta\" politica stalinista.\nIn quei giorni si scoprirono altri fantomatici partiti che miravano a far crollare la rivoluzione.\nIl processo, rapidissimo, vide la confessione di quasi tutti e pene abbastanza morbide tanto che, in meno di dieci anni, quasi tutti vennero graziati e qualcuno persino promosso."}
{"id": "614561", "revid": "838137", "url": "https://it.wikipedia.org/wiki?curid=614561", "title": "Roberto Cicciomessere", "text": "Biografia.\nTesoriere del Partito Radicale nel 1970, ne diviene segretario generale nel 1971 e nel 1984. Nel 1972 venne arrestato e detenuto in carcere militare per obiezione di coscienza. Deputato del partito Radicale per cinque legislature (1976-1994). \u00c8 entrato al parlamento europeo nel settembre 1984, dopo essere stato candidato alle elezioni del 1984 per la lista del partito Radicale. \u00c8 stato membro della commissione per i bilanci, della commissione per il regolamento e le petizioni, della delegazione per le relazioni con Israele, della commissione per gli affari istituzionali, della commissione per il regolamento, la verifica dei poteri e le immunit\u00e0.\nNel 1989 crea a Roma, insieme a Gianni Sandrucci, \"Agor\u00e0 Telematica\", una BBS, raggiungibile in fonia ed anche tramite la rete di commutazione a pacchetto basata su Itapac.\nAlle elezioni europee del 1999 si candida con la lista Emma Bonino nella circoscrizione Centrale e in quella Meridionale senza essere eletto.\nNel 2006 partecipa al progetto \"Volenterosi\" distinguendosi con un intervento sulla Pubblica Amministrazione in Italia. Nel 2007 segue la vicenda parlamentare del cosiddetto \"protocollo welfare\", ovvero l'intesa programmatica su previdenza, lavoro e competitivit\u00e0 sottoscritta dalle organizzazioni sindacali Cgil, Cisl e Uil con il governo Prodi il 23 luglio 2007 e successivamente convertita nella Legge 24 dicembre 2007 n. 247.\nAlle elezioni europee del 2009 si candida con la lista Pannella-Bonino nella circoscrizione Isole, senza essere eletto.\nDal 2003 \u00e8 consulente di Italia Lavoro per gli studi e le ricerche sul mercato delle lavoro. Ha collaborato con il Cerm dal 2008 al 2009. Ha pubblicato studi sulle criticit\u00e0 della partecipazione femminile al mercato del lavoro e sulle donne inattive per motivi familiari, sul welfare aziendale, sui giovani che non studiano e non lavorano (Neet), sugli esiti professionali dell'apprendistato e sulle politiche attive del lavoro.\nHa avuto una relazione sentimentale con l'esponente radicale Emma Bonino."}
{"id": "614562", "revid": "110157", "url": "https://it.wikipedia.org/wiki?curid=614562", "title": "Caxito", "text": "Caxito (talvolta scritto Kaxito o Kashito) \u00e8 un comune dell'Angola situato nella municipalit\u00e0 di Dande appartenente alla provincia del Bengo.\n\u00c8 situata circa 60\u00a0km a nord di Luanda ed \u00e8 capoluogo della provincia di Bengo. \nNel 2007 la citt\u00e0 \u00e8 diventata sede di diocesi."}
{"id": "614566", "revid": "34928", "url": "https://it.wikipedia.org/wiki?curid=614566", "title": "Umlaut", "text": ""}
{"id": "614568", "revid": "547992", "url": "https://it.wikipedia.org/wiki?curid=614568", "title": "Giovanni Negri", "text": "Biografia.\nGiovane attivista del Partito Radicale e \"beniamino\" di Marco Pannella, quest'ultimo gi\u00e0 nel 1979 lo propose alla segreteria del PR ma l'opposizione interna, guidata da Giulio Ercolessi e Giuseppe Ramadori, ottenne quasi il 50% dei voti e imped\u00ec a Negri di ottenere l'incarico: al suo posto venne eletto Giuseppe Rippa. Negri comunque sarebbe stato posto alla guida del movimento cinque anni dopo, rimanendovi fino al 1988.\nNell'aprile di quell'anno subentr\u00f2 al Parlamento europeo, dopo essere stato candidato alle elezioni del 1984 per la lista del Partito Radicale. \u00c8 stato membro della \"Commissione per la protezione dell'ambiente, la sanit\u00e0 pubblica e la tutela dei consumatori\" e della \"Delegazione per le relazioni con la Jugoslavia\". Nel 1989 si candida nelle liste del Partito Socialista Democratico Italiano nelle isole, ma non viene eletto. Nel 1995 si candida in un'elezione suppletiva alla Camera nel collegio di Padova - Selvazzano Dentro: sostenuto dal centrodestra, ottiene il 42.9% e viene sconfitto dal rappresentante del centrosinistra Giovanni Saonara.\nSuccessivamente abbandona la politica e si dedica completamente alla produzione di vino a Serradenari (frazione di La Morra), nelle Langhe piemontesi.\nAttualmente \u00e8 Amministratore delegato di Le Stazioni di Montalcino 1865 srl, la societ\u00e0 che d\u00e0 vita in Italia al Treno del Vino. Nel dicembre 2010 ha pubblicato per Einaudi editore il suo primo romanzo giallo, dal titolo \"Il sangue di Montalcino\".\nTorna in campo in vista delle Elezioni politiche del 2018 con Energie per l'Italia di Stefano Parisi."}
{"id": "614571", "revid": "287204", "url": "https://it.wikipedia.org/wiki?curid=614571", "title": "Andrea Bonetti", "text": "Biografia.\nFamiglia e Studi.\nFiglio di Teresa Di Leo e di Miro Bonetti, fondatore e segretario dell'Unione Provinciale Artigiani iscritto al Famedio di Brescia nel 2017.\nDopo il diploma in Ragioneria nel 1966, si laurea in Economia e Commercio all'Universit\u00e0 di Padova nel 1970 con la tesi \u201cProblemi della legislazione antimonopolistica.\u201d , relatore On. Prof. Mario Segni.\nNel 1971 parte per il servizio di leva e si congeda, con il grado di Sottotenente di Artiglieria nel 1972.\nAttivit\u00e0 professionali.\nDal 1970 al 2010 ricopre il ruolo di presidente di Soa Pmi Lombardia S.p.a., Pmi Lombardia Servizi, HIG - Holding di Investimenti e Gestioni S.p.A., Enerhig S.r.l. Nel settore bancario ha fondato la Banca Artigianato e Industria e da Presidente della \u201cFin-P SpA\u201d, societ\u00e0 esercente attivit\u00e0 finanziaria, ne ha promosso la trasformazione in \u201cBanca Santa Giulia SpA\u201d di cui ne \u00e8 stato Presidente fino al 2010.\nAttivit\u00e0 istituzionale e politica.\nComune di Brescia.\nAlle elezioni amministrative di Brescia del 8-9 giugno 1980 viene eletto in Consiglio Comunale ed \u00e8 Membro della commissione urbanistica. Ricopre il ruolo di Revisore dei conti della Azienda dei Servizi Municipalizzati, di Consigliere dell\u2019Ortomercato e delle Farmacie comunali. Alle elezioni amministrative di Brescia del 13-14 aprile 2008 viene rieletto in Consiglio comunale, dove \u00e8 Capogruppo dell\u2019UDC che sostiene il Sindaco On. Adriano Paroli\nCamera dei deputati.\nDal 1983 al 1990 \u00e8 stato Deputato alla Camera, eletto nella Circoscrizione di Brescia-Bergamo. Ha fatto parte della Commissione Difesa della Camera.\nParlamento europeo.\nNel 1989 \u00e8 stato eletto deputato europeo nella Circoscrizione Nord-Ovest (Lombardia - Piemonte - Liguria \u2013 Valle d'Aosta. \u00c8 stato Presidente della Delegazione della Democrazia Cristiana italiana al Parlamento Europeo; presidente della Delegazione del Parlamento Europeo per le relazioni con gli Stati del Golfo: membro delle Commissioni del Parlamento Europeo: Problemi economici e monetari; Politica industriale; Affari Esteri e Sicurezza; Fondatore e Consigliere della \u201cFondation pour la Cooperation des D\u00e9mocrates Chr\u00e9tiens d\u2019Europe\u201d costituita con Decreto del Granduca di Lussemburgo nel 1990.\nAltri incarichi.\nNel 1983 Direttore dell'Unione Provinciale dell'Artigianato Confartigianato di Brescia.\nDal 1989 al 2001 Presidente dell'Unione Provinciale dell'Artigianato Confartigianato di Brescia.\nDal 1990 al 1998 Presidente della Federazione Regionale Artigianato Lombardo-Confartigianato Lombardia.\nDal 1999 al 2002 Presidente dell\u2019 U.E.A.P.M.E - Unione Europea dell\u2019Artigianato e delle Piccole e Medie Imprese.\nDal 2010 Presidente della Fondazione Universitaria Milziade Tirandi."}
{"id": "614573", "revid": "1005847", "url": "https://it.wikipedia.org/wiki?curid=614573", "title": "Felice Contu", "text": "Biografia.\nNoto con il nome di Felicetto, svolge la professione di notaio ed \u00e8 stato per lungo tempo presidente regionale della Coldiretti.\nGi\u00e0 consigliere comunale e sindaco del suo paese (allora in provincia di Cagliari), \u00e8 poi divenuto consigliere e assessore della provincia di Cagliari a partire dal 1956.\nNel giugno 1961 venne eletto per la prima volta consigliere regionale della Sardegna per la IV legislatura nella liste della Democrazia Cristiana.\nSuccessivamente confermato per la V, VI, VII, XII e XIV legislatura regionale dal 1961 al 1979, dal 1999 al 2004 quando ha sfiorato la sesta elezione e infine rieletto nuovamente nel 2009.\n\u00c8 stato assessore regionale degli Enti Locali nella prima giunta Del Rio (aprile 1967 - giugno 1969), assessore dell'Agricoltura e Riforma Agro-Pastorale nella seconda e nella terza giunta Soddu (gennaio 1977 - giugno 1979) e nuovamente nelle giunte Pili e Masala (dicembre 2001 - giugno 2004).\nPrima di divenire assessore regionale per la seconda volta, era stato presidente del Consiglio regionale dal giugno 1969 al gennaio 1977 nella VI e VII legislatura, con il breve intermezzo di tre giorni con la presidenza dell'avv. Pietrino Monni nel 1974.\nEletto deputato della repubblica nel 1979, \u00e8 stato confermato nel 1983 e nel 1987.\nDurante l'esperienza parlamentare \u00e8 stato pure sottosegretario al ministero del Tesoro (governo Goria, luglio 1987 - Febbraio 1989), e sottosegretario al ministero della Sanit\u00e0 (governo De Mita, febbraio 1988 - luglio 1989).\nNel 1990 ha lasciato il parlamento per dedicarsi al mandato di deputato europeo.\n\u00c8 stato eletto deputato europeo alle elezioni del 1989 per la lista della DC. \u00c8 stato vicepresidente della Delegazione per le relazioni con i paesi dell'Asia del Sud e l'Associazione per la cooperazione regionale dell'Asia del Sud (SAARC); membro della Commissione per la politica regionale e l'assetto territoriale e le relazioni con i poteri regionali e locali.\nNel 1996 \u00e8 ritornato alla politica attiva dopo una breve assenza come candidato del P.P.I. alle elezione politiche nel collegio uninominale della Camera n.14 di Quartu S.Elena, ma \u00e8 stato battuto dal deputato uscente Cicu.\nNel 1999, \u00e8 ritornato in Consiglio regionale sotto le insegne del C.C.D. ed \u00e8 stato eletto presidente del gruppo consiliare U.D.C.\nPrimo dei non eletti alle elezioni regionali del 2004 nel collegio di Cagliari, ricopre attualmente la carica di presidente regionale dell'Unione dei Democratici di Centro.\nNel 2009, ritorna in Consiglio regionale per la XIV legislatura sotto le insegne dell'Unione dei Democratici di Centro venendo chiamato a ricoprire la carica di presidente della VII commissione consiliare permanente, competente in materia di Sanit\u00e0, Igiene Pubblica, Servizi Sanitari e Sociali. Attualmente \u00e8 difensore civico regionale."}
{"id": "614574", "revid": "2091899", "url": "https://it.wikipedia.org/wiki?curid=614574", "title": "Moto Guzzi 8 cilindri", "text": "La 8 cilindri \u00e8 una moto da competizione presentata dalla casa motociclistica italiana Moto Guzzi per gareggiare nella Classe 500 del Motomondiale. Prese parte al motomondiale 1956 e 1957.\nIl contesto.\nIl progetto della 8 cilindri mandellese fu impostato dall'ingegner Giulio Cesare Carcano nel 1954, in risposta agli scarsi risultati agonistici della 500 quattro cilindri dell'ing. Gianini e al dominio delle Gilera e MV Agusta quattro cilindri. Serviva quindi qualcosa di nuovo e superiore nei confronti della concorrenza: scartate soluzioni a due e quattro cilindri, si opt\u00f2 per la poco usuale soluzione di un propulsore V8 di 90\u00b0 montato trasversalmente, che permetteva la stessa disposizione dei pesi di un motore monocilindrico unita ad un ridotto ingombro trasversale e ad un eccellente equilibrio delle masse rotanti.\nIl progetto fu realizzato in breve tempo: gi\u00e0 nel 1955 si vide durante le prove del GP del Belgio e successivamente in occasione delle gare di Senigallia e Monza, facendo il debutto ufficiale in gara la stagione successiva.\nLa tecnica.\nCarcano per la nuova Guzzi da GP realizz\u00f2 un motore inedito: era un 8 cilindri 4 tempi a V di 90\u00ba, con distribuzione a due alberi a camme in testa per bancata e due valvole per cilindro, con cilindrata unitaria di 62,3 cm\u00b3 per un totale di 498,5\u00a0cm\u00b3 (alesaggio 44\u00a0mm, corsa 41\u00a0mm). Tale motore era raffreddato ad acqua, aveva accensione a spinterogeno e lubrificazione a carter secco.\nLa grande modernit\u00e0 del progetto, caratterizzato da soluzioni tecniche molto innovative, doveva confrontarsi per\u00f2 con materiali non altrettanto avanzati, causa di numerosi problemi di affidabilit\u00e0, inoltre l'elevata potenza del motore metteva in crisi il telaio, un doppia culla in tubi. Il motore era alquanto delicato, nelle gare spesso la moto segnava il miglior giro ma altrettanto spesso era costretta al ritiro per guasti meccanici dovuti all'eccessivo stress dei materiali, per questo nella versione definitiva non compaiono pi\u00f9 le bielle scomponibili e l'albero monolitico, sostituiti dalle bielle monolitiche montate su un albero a gomiti scomponibile realizzato dalla tedesca Hirth, e le valvole comandate dai cosiddetti \"bicchierini\" al posto dei piattelli filettati sopra le molle di ritorno. A tutto ci\u00f2 deve aggiungersi l'inadeguatezza per le doti dinamiche del motociclo degli pneumatici dell'epoca.\nIl propulsore nella versione iniziale erogava 68 CV a 12.000 giri/min, saliti a 72 (allo stesso regime) nella versione 1957, potenza che permetteva una velocit\u00e0 massima di 275\u00a0km/h. Il cambio prevedeva nella versione iniziale 6 rapporti; la notevole elasticit\u00e0 del motore, per\u00f2, permise l'impiego di un cambio a 4 o 5 marce (a seconda dei circuiti).\nInteressante la soluzione adottata per il telaio, anche se concettualmente non si discostava dall'allora imperante monotrave superiore a doppia culla. Il trave superiore infatti, di diametro notevolmente superiore alla media, fungeva anche da serbatoio dell'olio e da serbatoio del liquido di raffreddamento, liberando cos\u00ec prezioso spazio intorno all'imponente motore e consentendo l'utilizzo di una carenatura (del tipo a campana, come allora era permesso dai regolamenti internazionali, ma in alcuni casi fu utilizzata una carenatura parziale che lasciava scoperta la ruota anteriore) stretta ed aerodinamica.\nPer quanto riguarda le sospensioni, all'anteriore era impiegata una forcella a biscottini oscillanti, come sulle altre moto da GP della Casa, assistita in questo caso da due ammortizzatori Girling, mentre al posteriore si adott\u00f2 un forcellone oscillante che agiva su due ammortizzatori Girling.\nI freni erano entrambi a tamburo centrale in elektron, con quello anteriore a quattro ganasce.\nLe competizioni.\nDurante il motomondiale 1955 prese parte sia a test che a prove di qualificazione, senza per\u00f2 prendere parte a nessuna gara. Debutt\u00f2 in gara il 2 aprile 1956 alla Coppa d'Oro Shell di Imola, pilotata da Ken Kavanagh. La 8 cilindri inoltre ha abbattuto molti record, ad esempio i 10\u00a0km con partenza da fermo infranto nel 1957 a Terracina dal britannico Bill Lomas e il km e il miglio con partenza da fermo effettuato all'aeroporto di Brescia-Montichiari da Dickie Dale la cui 8 cilindri presentava la caratteristica che sulla solita carenatura a campana non erano presenti le \"bocche\" laterali per consentire il passaggio d'aria al radiatore, vista la brevit\u00e0 del tragitto. Il 1957 fu il suo ultimo anno di corse in quanto la Moto Guzzi firm\u00f2, assieme ad altre case italiane, il cosiddetto patto di astensione, che tarp\u00f2 le ali a ogni sviluppo ulteriore (tra cui una versione di 350\u00a0cm\u00b3).\nUn modello dell'8 cilindri \u00e8 attualmente esposto nel museo della casa di Mandello del Lario con a fianco il propulsore che lascia sbalorditi ancora oggi i visitatori e chiunque capisca qualcosa di moto, basta vedere l'incredibile intreccio degli 8 carburatori Dell'Orto da 20\u00a0mm (da 21\u00a0mm nella versione definitiva) costruiti appositamente per questo motociclo, con levette di sincronizzazione per avere una carburazione pi\u00f9 omogenea.\nNel 1997 un mecenate lecchese ha deciso di finanziare un progetto di costruzione di alcuni esemplari copia in tutto e per tutto, materiali inclusi, dell'8 cilindri. La proposta \u00e8 stata accolta da una piccola azienda mandellese (la Venini Tullio) che, col contributo di Todero e di alcuni ex dipendenti Guzzi, ha costruito questi esemplari. Uno \u00e8 stato esposto durante il motoraduno internazionale all'interno dello stabilimento della Moto Guzzi nel 1997 stesso. Un altro esemplare, guidato dallo stesso Todero, \u00e8 stato usato per la corsa storica sul circuito cittadino di Mandello sempre durante il motoraduno."}
{"id": "614578", "revid": "1347902", "url": "https://it.wikipedia.org/wiki?curid=614578", "title": "Principio di corrispondenza dei fini", "text": "Il Principio di corrispondenza dei fini, esplicitato per la prima volta, nel 1927, nel libro del giurista sovietico Evgenij Bronislavovi\u010d Pa\u0161ukanis \"Obssaja teorja prava i marksism\" \u00e8 un punto fondante del diritto sovietico dall'inizio della rivoluzione alla dissoluzione del 1991.\nSecondo i giuristi sovietici, che per elaborare una teoria penale si basavano sugli insegnamenti tratti dal \"Das Kapital\" di Marx, la pena nel mondo sovietico non poteva avere una funzione retributiva (pagare un male commesso con un male proporzionale) come nel mondo europeo.\nLa funzione retributiva (secondo Pa\u0161ukanis riassunta col latino: \"do ut des\", cio\u00e8 \u201ddare per avere\u201d) \u00e8 adatta ad una societ\u00e0 mercantilista e quindi adatta agli europei ma non ai sovietici.\nSecondo la nuova teoria, invece, il giudice doveva valutare il reato non tanto secondo la sua gravit\u00e0 \u201cretributiva\u201d (es. un omicidio \u201cvale\u201d pi\u00f9 d'un furto) ma secondo il grado di pericolosit\u00e0 verso il fine ultimo, cio\u00e8 la tutela del comunismo: maggiore \u00e8 la pericolosit\u00e0 per la sopravvivenza della rivoluzione e del predominio del partito maggiore sar\u00e0 la pena.\nIl diritto, cos\u00ec politicizzato, serviva, nella nuova ottica, solo a reprimere comportamenti non consoni alla nuova ideologia in modo totalmente discrezionale. "}
{"id": "614579", "revid": "2122025", "url": "https://it.wikipedia.org/wiki?curid=614579", "title": "Lorenzo De Vitto", "text": "Biografia.\nViene ricordato ancora oggi come uno dei politici pi\u00f9 amati dagli irpini, essendo stato un fiero ed operoso rappresentante delle aree interne della Campania nel cuore dell'Europa.\nEntra in politica negli anni '50, quando si afferma anche come impetuoso e combattivo avvocato penalista.\nNel 1970 viene eletto per la prima volta al Consiglio regionale della Campania, appena costituito, assumendo subito un ruolo di primo piano nella qualit\u00e0 di Presidente della Commissione Lavori Pubblici-Urbanistica-Trasporti.\nNel 1975 assume il delicato incarico di segretario regionale della Democrazia Cristiana e viene rieletto al Consiglio regionale. In seguito viene nominato assessore regionale alla Pubblica Istruzione, rendendosi fautore di numerose leggi regionali sul diritto allo studio, all'assistenza scolastica.\nNel 1980, con quasi 30.000 preferenze nel ristretto collegio irpino, \u00e8 nuovamente eletto al Consiglio regionale, risultando in percentuale uno dei primi eletti in Italia. Questi anni sono caratterizzati da un forte e quotidiano impegno per la ricostruzione e lo sviluppo delle zone colpite dal sisma del 1980, che ebbe quale epicentro il suo paese natio (Sant'Angelo dei Lombardi).\nNel 1985, per la quarta volta consecutiva, viene rieletto al Consiglio regionale, risultando l'unico consigliere rimasto in carica fin dal primo giorno di costituzione dell'ente. Assume cos\u00ec anche l'importante incarico di assessore alla Formazione professionale, alla ricerca scientifica e all'assistenza.\nAlle elezioni del 1989, viene eletto al Parlamento europeo, dove fu, tra l'altro, chiamato a svolgere le funzioni di vicepresidente della Commissione affari sociali e lavoro, nonch\u00e9 di delegato per le relazioni con il Canada e con la Cina; attivit\u00e0 che svolse con competenza e grande autorevolezza, interpretando in modo ammirevole il ruolo di rappresentante del Mezzogiorno d'Italia nel massimo consesso assembleare comunitario. Nella Democrazia Cristiana assume a lungo l'incarico di consigliere nazionale, divenendone uno degli esponenti pi\u00f9 apprezzati e non celando talvolta posizioni critiche.\nLorenzo De Vitto ha attraversato circa quarant'anni di storia politica senza ombre e senza macchie. Dopo la sua morte ne \u00e8 stato rivalutato il compito di proiettare l'Irpinia e la Campania nella dimensione europea, come esempio per i pi\u00f9 giovani di competenza, passione e trasparenza in politica. La sua tenacia, la sua concretezza e il suo talento politico lo hanno proiettato al centro dello scenario regionale prima ed europeo poi.\nDa assessore regionale si \u00e8 battuto per inserire l'Irpina nelle dinamiche regionali dello sviluppo, da eurodeputato ha lavorato per risolvere i problemi del Mezzogiorno, dimostrando una grande competenza sui temi del turismo, dei trasporti, ma anche della formazione, del lavoro e delle politiche sociali; settori decisivi per la costruzione del modello sociale europeo e per il rilancio dell'economia meridionale.\nIl 5 marzo 1999 la sua carriera politica \u00e8 stata onorata con l'attribuzione della prestigiosa medaglia Schuman, riconoscimento del Partito Popolare Europeo che \u00abrende omaggio alle personalit\u00e0 pubbliche che hanno fatto progredire la causa della pace, della costruzione europea e dei valori umani attraverso le loro attivit\u00e0 pubbliche e il loro impegno personale\u00bb, conferita tra gli altri anche a Giovanni Paolo II, Giulio Andreotti, Flaminio Piccoli, Mario Monti, Jos\u00e9 Mar\u00eda Aznar, Angela Merkel e Jos\u00e9 Manuel Barroso.\nNel 2010 il Comune di Avellino ha intitolato a De Vitto la strada che conduce alla nuova \"Citt\u00e0 ospedaliera\", avendo quest'ultimo ricoperto l'incarico di presidente dell'ente ospedaliero nel 1969, quando fu inaugurato il precedente Ospedale S. G. Moscati."}
{"id": "614580", "revid": "13833", "url": "https://it.wikipedia.org/wiki?curid=614580", "title": "Astypalaia", "text": ""}
{"id": "614583", "revid": "647919", "url": "https://it.wikipedia.org/wiki?curid=614583", "title": "Megisti", "text": ""}
{"id": "614584", "revid": "57342", "url": "https://it.wikipedia.org/wiki?curid=614584", "title": "Lionello Levi Sandri", "text": "Uomo di Stato socialista, fu Commissario europeo, Consigliere e Presidente del Consiglio di Stato.\nBiografia.\nLa carriera pubblica.\nNato in una famiglia di origine ebraica, al completamento degli studi nel 1932, Levi Sandri intraprese la carriera pubblica nell'amministrazione italiana del Lavoro e fu promosso ad alte cariche gi\u00e0 in giovane et\u00e0.\nNel 1940 divenne docente di diritto del lavoro presso l'ateneo di Roma.\nLa seconda guerra mondiale.\nSempre nel 1940 Levi Sandri prest\u00f2 servizio in Africa come capitano di artiglieria nel corso della seconda guerra mondiale. A seguito dell'armistizio, l'8 settembre 1943, e dei fatti a esso correlati, scelse tuttavia di unirsi alla Resistenza contro Mussolini, a capo della formazione partigiana Brigate Fiamme Verdi nell'area bresciana. Combatt\u00e9 nelle battaglie del Mortirolo.\nIl dopoguerra.\nDopo la guerra, Levi Sandri divenne attivo nel Partito Socialista Italiano (PSI). Dal 1946 al 1950 fu consigliere comunale a Brescia, e dal 1948 del comitato esecutivo regionale del partito. Fu inoltre capo di gabinetto al Ministero del lavoro.\nIn seguito fu tra i sostenitori della formazione del Partito Socialista Europeo.\nNel febbraio 1961, succedendo a Giuseppe Petrilli, entr\u00f2 da commissario europeo nella prima Commissione Hallstein, incaricato degli Affari Sociali, oltre che degli stati e territori d'oltremare. Sostenne l'armonizzazione dei diritti sociali e del lavoro tra gli stati della Comunit\u00e0 Europea.\nProsegu\u00ec come membro della seconda Commissione Hallstein dal 1962 al 1967, della quale fu vicepresidente dal 1964, e come membro della Commissione Rey dal 1967 al 1970."}
{"id": "614587", "revid": "729019", "url": "https://it.wikipedia.org/wiki?curid=614587", "title": "Antonio Fantini", "text": "Biografia.\nNel 1980 \u00e8 eletto consigliere regionale della Campania nella lista DC. Diviene Presidente della Giunta regionale della Campania dal 1983 al 1989 per la Democrazia Cristiana, accusato della cattiva gestione dei fondi per il terremoto dell'Irpinia del 1980 (circa 60.000 miliardi di lire), riconosciuto responsabile di corruzione per un atto contrario ai doveri di uffici, \u00e8 condannato in appello a 2 anni e 10 mesi. \u00c8 stato eletto deputato europeo alle elezioni del 1989. \u00c8 stato membro della Commissione per i trasporti e il turismo, della Delegazione per le relazioni con i paesi dell'America del Sud, della Commissione politica, della Commissione giuridica e per i diritti dei cittadini. Nel 1992 si candid\u00f2 al Senato nel collegio di Napoli III, ma non fu eletto. Rest\u00f2 al Parlamento europeo fino al 1994.\nDalla nascita dei Popolari UDEUR di Clemente Mastella fino al 2009 ricopre la carica di segretario regionale campano. In tale veste, nel febbraio 2008 ha espulso dal partito i promotori della scissione dei Popolari Democratici.\n\u00c8 stato a capo di una parte di fuoriusciti dall'Udeur, contrari all'alleanza col Pdl e sostenitore di un'alleanza di centrosinistra.\nCondannato in appello nel 2009 nel processo per il terremoto del 1980 a due anni e dieci mesi di reclusione..\nNell'ottobre 2009 venne indagato nell'ambito di un'inchiesta sull'Agenzia regionale per la protezione ambientale (ARPA) e gli viene vietato di dimorare nella Regione Campania"}
{"id": "614591", "revid": "339392", "url": "https://it.wikipedia.org/wiki?curid=614591", "title": "Leipsoi", "text": ""}
{"id": "614596", "revid": "120953095", "url": "https://it.wikipedia.org/wiki?curid=614596", "title": "Val Lumiei", "text": "La Val Lumiei (in friulano: Valade dal Lumiei o Cjan\u00e2l di Lumiei) \u00e8 una delle otto valli della Carnia (Friuli-Venezia Giulia), percorsa dall'omonimo torrente e collegata attraverso la SP 73 del Lumiei con Ampezzo, in Alta Val Tagliamento.\nGeografia fisica.\nCircondata dai Monti di Sauris, sottogruppo delle Alpi Tolmezzine Occidentali, a sua volta pare delle Alpi Carniche (Col Gentile (2.075 m), il Monte Tarondon (2.019 m), il Monte Pieltinis (2.027 m), il Crodon di Tiarfin (2.413 m), il Monte B\u00ecvera (2.474 m), il Monte Zauf (2.245 m), il Monte Tinisa (2.080 m)), \u00e8 collegata al fondovalle ampezzano (Alta Val Tagliamento) da due strade, una della quali raggiunge il Passo Pura, sopra il lago di Sauris e al Cadore (Veneto) tramite la Sella di Rioda. In essa si trova appunto il comune di Sauris con le frazioni di \"Lateis\", \"La Maina\" e \"Field\" e negli anni cinquanta per ricavare energia elettrica pulita \u00e8 stata eretta una diga lungo il corso del torrente, che ha portato alla formazione dell'omonimo Lago di Sauris (977\u00a0m)."}
{"id": "614597", "revid": "111433", "url": "https://it.wikipedia.org/wiki?curid=614597", "title": "Repubblica Socialista Sovietica Ucraina", "text": "La Repubblica Socialista Sovietica Ucraina (; ) fu una delle 15 repubbliche dell'Unione Sovietica dalla sua nascita, il 25 dicembre 1917 al subentro in sua vece dell'Ucraina indipendente il 24 agosto 1991.\nIl nome.\nInizialmente, quando la Repubblica Comunista Ucraina venne proclamata a Charkiv nel 1919 era conosciuta come la Repubblica Popolare Ucraina, cosa che gener\u00f2 parecchia confusione con l'omonima Repubblica Popolare Ucraina ma con capitale Kiev che \u00e8 nota anche col nome di Repubblica Nazionale ucraina per distinguersi dalla prima. \nCon il formarsi dell'Unione Sovietica nel 1923 il nome venne cambiato in Repubblica Socialista Sovietica Ucraina con iniziali \u0423\u0421\u0421\u0420 in ucraino (RSSU in italiano). Nel 1936 il nome della repubblica venne cambiato di nuovo, cos\u00ec come quello di tutte le altre repubbliche sovietiche trasponendo la seconda e la terza parola: dal 1936 al 1991 la denominazione \u00e8 Ucraina Sovietica Socialista Repubblica (l'ordine delle parole ucraino consente i tre aggettivi prima del nome finale).\nStoria.\nFu un membro fondatore dell'Unione Sovietica dal momento in cui nacque nel 1922. Dopo la seconda guerra mondiale, nel 1945, furono approvati alcuni emendamenti alla Costituzione della RSS Ucraina: questi cambiamenti portarono il Paese a una maggior autonomia dall'URSS in campo di politica internazionale, pur rimanendo all'interno dell'Unione Sovietica.\nIn particolare, questi emendamenti permisero all'Ucraina di diventare uno dei membri fondatori delle Nazioni Unite insieme all'URSS e alla RSS Bielorussa. In realt\u00e0, il seggio ottenuto era senza significato, era un semplice modo per fare avere all'URSS tre voti anzich\u00e9 uno soltanto. La capitale fu all'inizio Charkiv (dal 1918 al 1934) e in seguito Kiev. La Crimea fu annessa alla repubblica nel 1954, scorporandola dalla RSSF Russa.\nLa RSS Ucraina fu rinominata \"Ucraina\" il 24 agosto 1991, giorno in cui si separ\u00f2 dall'Unione Sovietica, diventando uno Stato indipendente.\nLeader della RSS Ucraina.\nI leader del Partito Comunista ucraino (e di fatto capi dello stato) furono:"}
{"id": "614613", "revid": "1254", "url": "https://it.wikipedia.org/wiki?curid=614613", "title": "Le Spose di Dracula", "text": ""}
{"id": "614618", "revid": "123481145", "url": "https://it.wikipedia.org/wiki?curid=614618", "title": "Camma", "text": "La camma \u00e8 un componente sagomato che fa parte di meccanismi di trasmissione del moto con contatto tra due profili. Lo scopo della camma \u00e8 quello di trasformare una legge di moto (solitamente rotatorio uniforme) in un'altra voluta (molto spesso un moto alternativo).\nTipi di camma.\nLe camme possono essere:\nPossono anche essere suddivise in camme:\ned ognuna delle precedenti pu\u00f2 essere ulteriormente divisa in camma:\nEsempi di meccanismi a camme.\nL'esempio pi\u00f9 comune per comprendere il funzionamento di un meccanismo a camme \u00e8 il comando della distribuzione dei motori a combustione 4 tempi. In essi ogni valvola (cedente) \u00e8 spinta da una molla contro la camma (movente) per fare in modo che sia sempre in contatto e segua il movimento imposto da essa. La camma \u00e8 messa in rotazione da un albero (nel caso specifico chiamato albero a camme). Cos\u00ec si ottiene la trasformazione di un moto rotatorio in moto alternativo con la legge voluta.\nCi sono molti esempi diversi e non notati che possono essere catalogati come meccanismi a camma. Un diffuso esempio \u00e8 la chiave della serratura (trasformazione di moto rettilineo alternato in un diverso moto rettilineo alternato multiplo con camma a coltello). Infatti l'immissione della chiave nella sua sede (movente la cui forma dei denti \u00e8 la camma a strisciamento) ha lo scopo di muovere in una data posizione i pistoncini (cedenti) che liberano la rotazione della chiave stessa.\nProgettazione delle camme.\nLa progettazione delle camme \u00e8 strutturata con questa logica:\nLa fase (1) \u00e8 imposta dal progetto. La fase (2) \u00e8 quella che pi\u00f9 si affida all'intuito ed esperienza del progettista. La fase (3) \u00e8 una analisi allo scopo di ottenere la forma necessaria della camma per ottenere il moto voluto (a seconda dei casi e degli approcci pu\u00f2 essere pi\u00f9 o meno difficoltosa, pi\u00f9 o meno approssimata).\nLe varie fasi non sono una semplice successioni tra loro, ma tendono ad influirsi a vicenda, in quanto a seconda di determinate scelte si hanno limiti differenti nelle altre fasi.\nBisogna tenere presente anche che il profilo della camma \u00e8 composto da 4 zone:\nVantaggi delle camme.\nLe camme hanno capacit\u00e0 di imporre movimenti con:\nIn alcuni casi (come ad esempio i motori a combustione) non c'\u00e8 soluzione altrettanto affidabile a parit\u00e0 di costo.\nSvantaggi delle camme.\nSi elencano di seguito:\nL'insieme degli svantaggi elencati dimostra che la scelta di utilizzare un meccanismo a camme deve essere sempre ben ponderata. Le camme vanno usate solo dove \u00e8 strettamente necessario. In passato rivolgersi alle camme era necessario in molte pi\u00f9 occasioni rispetto ai giorni nostri. Con la diffusione di sistemi elettrici/elettronici affidabili e precisi rivolgersi alle camme \u00e8 diventato molto pi\u00f9 raro."}
{"id": "614625", "revid": "1645873", "url": "https://it.wikipedia.org/wiki?curid=614625", "title": "Tati (gruppo etnico)", "text": "I tati sono un gruppo etnico di origine iranica del Caucaso. \nSi stima che i tati di Arran, la comunit\u00e0 pi\u00f9 grande in Azerbaigian, siano circa 22.000. I tati discendono dalle trib\u00f9 persiane che migrarono verso i monti del Caucaso tra il V e il VI secolo.\nLa maggioranza dei tati del Daghestan (circa 15.000) vivono a Kaitag, Magaramkend, Derbent e Macha\u010dkala. Un altro piccolo gruppo \u00e8 stanziato a nord del Caucaso (Gornyj e Nal'\u010dik). I tati di Arran vivono nelle valli a nord-est dell'Azerbaijan, lungo i confini con la Russia, con importanti concentrazioni a Krasnaja Sloboda e O\u011fuz. Un'altra grande comunit\u00e0 \u00e8 stanziata intorno a Baku.\ni tati includono tre sottogruppi: i musulmani (al 90% sciiti), i cristiani e gli ebrei (conosciuti anche come ebrei della montagna). Su questi ultimi c'\u00e8 stata qualche divergenza in passato tra gli etnologi: alcuni considerano gli ebrei della montagna non come un gruppo etnico separato ma semplicemente come una comunit\u00e0 ebraica che ha acquisito la lingua tata; altri vedono in essi i discendenti dei tati che si sono convertiti al giudaismo. Tutti i tre sottogruppi dei tati parlano un unico dialetto di origine persiana denominato lingua tata. Siccome non esiste un alfabeto per questa lingua, i tati usano la lingua azera per comunicare in forma scritta.\nI turchi originariamente coniarono il termine \"tati\" per designare i gruppi del Caucaso che non avevano origini turche. Denominazioni alternative erano tatiani e dagchufut.\nSebbene i tati siano sempre stati un popolo di agricoltori, nel corso dei secoli hanno sviluppato notevoli comunit\u00e0 cittadine. I contadini che vivono nelle valli coltivano riso, mais, orzo e allevano mucche. Quelli che vivono sulle montagne allevano anche pecore, tori e bufali. Nelle aree a nord-est, i gruppi di case, non superiori a 100, 120 unit\u00e0, sono costruiti essenzialmente vicino ai corsi d'acqua ed ogni villaggio contiene un proprio edificio religioso. Le famiglie dei tati rurali vivono in case con une o due stanze, costruite con basi in cemento e pareti in pietra. Nelle case a due piani, quello superiore viene utilizzato per dormire e quello inferiore per le attivit\u00e0 lavorative. I tati sono considerati una societ\u00e0 molto chiusa alle influenze esterne soprattutto perch\u00e9 i matrimoni sono consentiti solo tra esponenti tati mentre sono fortemente proibiti le unioni con elementi di etnie diverse."}
{"id": "614627", "revid": "226458", "url": "https://it.wikipedia.org/wiki?curid=614627", "title": "Giovanni Cattanei", "text": "Studioso appassionato della educazione civica deline\u00f2 con finezza, gi\u00e0 negli anni sessanta, i legami tra sociologia e pedagogia esaminando la formazione dell'italiano nella dilagante \"civilt\u00e0 dei consumi\" che diventa anche \"civilt\u00e0 delle tentazioni\"."}
{"id": "614628", "revid": "767487", "url": "https://it.wikipedia.org/wiki?curid=614628", "title": "Burt Bacharach", "text": "Vincitore di numerosi premi, \u00e8 conosciuto soprattutto per i grandi successi discografici negli anni 1962-1969 scritti assieme a Hal David e interpretati principalmente da Dionne Warwick.\nBacharach \u00e8 autore di un totale di 70 brani che hanno stazionato nella Top 40 statunitense e di 52 successi nella Top 40 del Regno Unito. Inoltre \u00e8 il diciottesimo compositore di maggior successo nella storia delle classifiche britanniche, basandosi sulle settimane che le sue composizioni hanno trascorso in classifica.\nBiografia.\nFiglio di Irma e Bert Bacharach, discende da una famiglia di ebrei tedeschi. Dopo aver studiato musica alla McGill University ed alla Mannes School of Music \u00e8 stato, negli anni cinquanta e nei primi anni sessanta, pianista, arrangiatore e direttore della formazione che accompagnava Marlene Dietrich nei suoi spettacoli.\nNel 1958, ancora semi-sconosciuto come autore di canzoni, ottiene un enorme successo con \"Magic Moments\" eseguita da Perry Como, che vince il primo disco d'oro certificato dalla RIAA (il premio era stato istituito appunto nel 1958).\nAlla fine degli anni cinquanta inizia la fortunata collaborazione con il paroliere Hal David, scrivendo con lui per quasi vent'anni numerose canzoni di grande successo, molte delle quali ancor oggi conosciute dal grande pubblico, come \"Walk On By\", \"Do You Know the Way to San Jos\u00e8\", \"A Look of Love\", \"Anyone Who Had a Heart\", \"I Say a Little Prayer\".\nI pezzi di Bacharach sono stati cantati da artisti di grande fama fra cui i Beatles, Aretha Franklin, B.J. Thomas, Tom Jones, Dusty Springfield, Herb Alpert, i Drifters, Luther Vandross e soprattutto Dionne Warwick, con la quale svilupp\u00f2 un duraturo sodalizio musicale. Nel 1967 Bacharach ha composto la colonna sonora del film \"Casino Royale\", con \"The Look of Love\", cantata da Dusty Springfield.\nOltre al pop da classifica, molte canzoni di Bacharach furono adattate da artisti jazz del tempo, come Stan Getz, Cal Tjader e Wes Montgomery. La composizione di Bacharach e David \"My Little Red Book\", registrata originalmente da Manfred Mann per il film \"Ciao Pussycat\", e prontamente ripresa dai Love nel 1966, \u00e8 diventato uno standard della musica rock; tuttavia, secondo quanto raccolto nel libro \"Burt Bacharach and Hal David\" di Robin Platts, il compositore non apprezz\u00f2 questa versione. Bacharach e David collaborarono anche col produttore di Broadway David Merrick per il musical del 1968 \"Promises, Promises\", che include diverse canzoni di successo, fra cui la title-track. L'anno 1969 ha accolto, forse, il maggior successo della coppia Bacharach-David, con la canzone \"Raindrops Keep Falling on My Head\", che fu scritta per l'acclamato film \"Butch Cassidy and the Sundance Kid\" ed inclusa nella sua colonna sonora.\nIl duo Bacharach-David si sciolse nel 1973, in seguito al disastro di pubblico e di critica del film \"Orizzonte perduto\", remake del classico del 1937, per il quale i due avevano composto la colonna sonora. La divisione dei due autori port\u00f2 anche all'allontanamento della Warwick. Bacharach tent\u00f2 diversi progetti solisti, fra cui l'album del 1977 \"Futures\", ma tutti questi progetti fallirono senza portare a nessun successo memorabile.\nIntorno ai primi anni ottanta, il matrimonio di Bacharach con Angie Dickinson fin\u00ec, ma una nuova collaborazione con Carole Bayer Sager port\u00f2 a un miglioramento sia personale sia musicale. I due si sposarono e collaborarono per diversi grandi successi attraverso il decennio, tra cui \"Arthur's Theme (Best That You Can Do)\" (Christopher Cross), \"Heartlight\" (Neil Diamond), \"Making Love\" (Roberta Flack), \"On My Own\" (Michael McDonald con Patti LaBelle), e, forse, il pi\u00f9 memorabile: \"That's What Friends Are For\" nel 1985, il secondo singolo a riunire Bacharach con Dionne Warwick. I profitti delle ultime canzoni furono donati per la ricerca sull'AIDS. I brani di Bacharach degli anni ottanta mostrano un nuovo stile, provandone la capacit\u00e0 di cambiare col tempo.\nBacharach \u00e8 stato sposato per quattro volte (nell'ordine con Paula Stewart, con l'attrice Angie Dickinson, con la musicista Carole Bayer Sager e, dal 1993, con Jane Hanson) ed ha in totale quattro figli.\nNel 1998 ha collaborato con Elvis Costello all'album \"Painted from Memory\". Bacharach ha inoltre avuto dei ruoli cameo in numerosi spettacoli cinematografici e televisi, tra cui i tre film di \"Austin Powers\" le cui colonne sonore hanno tratto ispirazione dalla sua musica. Bacharach ha lavorato anche con Ornella Vanoni, Neil Diamond, Dionne Warwick, Roberta Flack, Ray Parker Jr., Patti LaBelle, Barbra Streisand, Natalie Cole.\nNel 2005 scrive insieme alla cantautrice e pianista jazz Chiara Civello, la canzone \"Trouble\".\nNel 2008, Bacharach \u00e8 apparso al festival BBC Electric Proms alla Roundhouse con la BBC Concert Orchestra. Ha eseguito spettacoli simili nello stesso anno alla Walt Disney Concert Hall e con la Sydney Symphony Orchestra. Nello stesso anno, il compositore \u00e8 stato insignito del Premio Grammy alla carriera.\nNel mese di febbraio 2009 ha prodotto la canzone \"Come in ogni ora\" della cantante soul italiana Karima. La canzone, in competizione al festival di Sanremo nella categoria Nuove Proposte, \u00e8 arrivata seconda riscuotendo un buon successo della critica e raggiunge la posizione numero 4 tra i singoli pi\u00f9 scaricati in Italia.\nSempre nel 2009, ha scritto la canzone \"Something that Was Beautiful\" per il cantante Mario Biondi, inclusa nell'album \"If\"."}
{"id": "614629", "revid": "1409041", "url": "https://it.wikipedia.org/wiki?curid=614629", "title": "Neuch\u00e2tel Xamax Football Club Serri\u00e8res", "text": "Il Neuch\u00e2tel Xamax Football Club Serri\u00e8res, meglio noto come Neuch\u00e2tel Xamax, \u00e8 una societ\u00e0 calcistica svizzera con sede nella citt\u00e0 di Neuch\u00e2tel. Milita nella Challenge League, seconda serie del campionato svizzero.\nNata il 16 giugno 1970 dalla fusione tra il Cantonal Neuch\u00e2tel (1906) e lo Xamax (1912), la societ\u00e0 \u00e8 stata rifondata nel 2012 con il nome di \"Neuch\u00e2tel Xamax 1912\" e successivamente nel 2013 con il nome di \"Neuch\u00e2tel Xamax FCS\". In bacheca vanta 2 titoli nazionali e 3 Supercoppe di Svizzera.\nIl club gioca le proprie partite casalinghe allo Stade de la Maladi\u00e8re.\nStoria.\nNeuch\u00e2tel e Cantonal Neuch\u00e2tel.\nLa prima squadra fondata nella citt\u00e0 di Neuch\u00e2tel \u00e8, nel 1893, il \"FC Neuch\u00e2tel-Rovers\"; al nome pi\u00f9 tardi (1905) verr\u00e0 rimossa la seconda parte, rimanendo \"FC Neuch\u00e2tel\". Questa compagine partecipa a 6 campionati dell'epoca pionieristica del campionato elvetico (prima apparizione nel 1898). Nel 1906 questo club ed il \"FC Vignoble\" (fondato nel 1900), fondendosi, danno vita ad una nuova squadra, il \"FC Cantonal Neuch\u00e2tel\", che nel campionato 1915-16 riesce ad aggiudicarsi il titolo nazionale (il primo ed unico della sua storia), sconfiggendo nel girone finale FC Winterthur-Veltheim e BSC Old Boys Basel. Il Cantonal rimarr\u00e0 la principale squadra della citt\u00e0 fino alla fine degli anni sessanta.\nLa nascita del Neuch\u00e2tel Xamax.\nIl 16 giugno 1970, dalla fusione tra \"FC Cantonal Neuch\u00e2tel\" e \"FC Xamax\" (fondato nel 1912 ma mai arrivato ai massimi livelli nazionali), nasce l'attuale squadra, il Neuch\u00e2tel Xamax. Il nome \"Xamax\" deriva da uno dei fondatori dello stesso club, Max Abegglen, soprannominato \"Xam\". I calciatori pi\u00f9 prestigiosi della societ\u00e0 neocastellana sono stati il tedesco Uli Stielike, il bulgaro Trifon Ivanov, l'ungherese Lajos D\u00e9t\u00e1ri, l'italo-svizzero Guerino Gottardi e il rumeno Viorel Moldovan.\nL'era Chagaev (2011-2012).\nNel maggio 2011, Sylvio Bernasconi, allora presidente del club, vende le sue azioni a Bulat Chagaev, un ricco imprenditore ceceno vicino al Presidente Ramzan Kadyrov. Il 12 maggio 2011 la carica di presidente viene affidata all'ex calciatore russo Andre\u00ef Rudakov. In seguito Chagaev nomina presidente Islam Satujev, lasciando cos\u00ec a Rudakov la carica di direttore sportivo. Nell'organigramma societario entra Gilbert Facchinetti, presidente del club dal 1979 al 2003, il quale viene nominato presidente onorario.\nIl 18 gennaio 2012 \u00e8 stata revocata la licenza della Super League allo Xamax, mentre la squadra si trovava al 4\u00ba posto. Questa sanzione fu dovuta alla non consegna alla Swiss Football League di documenti finanziari ed altre informazioni sul cambio di propriet\u00e0 avvenuto nel mese di maggio 2011. Per di pi\u00f9, il presidente Chagaev aveva contraffatto dei documenti della Bank of America per poter provare alla commissione della Swiss Football League di poter essere in grado di sopperire ai bisogni economici del club neocastellano.\nIl 24 gennaio 2012 Bulat Chagaev libera i giocatori della prima squadra. Due giorni dopo, la giustizia neocastellana dichiara fallito il Neuch\u00e2tel: il club aveva accumulato un totale di 8 milioni di franchi svizzeri (circa 6,5 milioni di euro) di debiti.\nIl Neuch\u00e2tel Xamax 1912.\nNel febbraio 2012 viene inaugurata la \"Fondation Gilbert Facchinetti\", il cui obiettivo \u00e8 quello di riportare la squadra ai massimi livelli, partendo dai giovani della formazione Under 21. Nella stagione 2012-2013 la formazione neocastellana riparte cos\u00ec dalla Seconda Lega interregionale.\nIl Neuch\u00e2tel Xamax FCS.\nIl 29 aprile 2013 si svolge un'assemblea in cui si decide la fusione tra il Neuch\u00e2tel Xamax Football Club e il Football Club Serri\u00e8res per dar vita al Neuch\u00e2tel Xamax Football Club Serri\u00e8res. La squadra militer\u00e0 in Prima Lega Classic a partire dalla stagione 2013-2014. La maglia sar\u00e0 rossonera per le gare interne, colori ereditati dal Neuch\u00e2tel Xamax, mentre sar\u00e0 di colore biancoverde, per ricordare il FC Serri\u00e8res, per quelle esterne.\nNel 2018 il club torna nella Super League. Conclude il campionato al 9\u00ba posto (penultimo) con 37 punti, giocanodosi, cos\u00ec, lo spareggio promozione/retrocessione contro la seconda di Challenge League, l\u2019. Nonostante il pesantissimo 4-0 casalingo subito dagli avversari all\u2019andata, quattro giorni dopo, il 2 giugno 2019, il club ribalta la situazione eguagliando il risultato e portando la sfida ai tiri di rigore, dove il Neuch\u00e2tel si impone per 5-4 senza sbagliarne uno. Il club, di conseguenza, si mantiene nel massimo campionato anche per la stagione seguente.\nStadio.\nIl Neuch\u00e2tel Xamax gioca le partite casalinghe allo stadio della Maladi\u00e8re. Completamente rifatto nel 2007 dove sorgeva il precedente vecchio ed omonimo stadio, ha 11.997 posti a sedere, tutti al coperto, e 10 logge VIP. Le dimensioni del campo, in erba sintetica, sono di 105 x 68 m. Oltre al campo da calcio, l'impianto ospita 54 negozi per un'area commerciale di circa 28 000 metri quadrati, 930 posti auto coperti, la sede centrale del corpo comunale dei pompieri e sei palestre. L'investimento totale per il rifacimento della Maladi\u00e8re \u00e8 stato di circa 230 milioni di franchi svizzeri.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nRosa 2020-2021.\n\"Aggiornata al 20 novembre 2020\".\nStaff tecnico.\n\"Aggiornato al 6 aprile 2020\".\nRosa 2017-2018.\n\"Aggiornata al 18 gennaio 2018\"."}
{"id": "614631", "revid": "780783", "url": "https://it.wikipedia.org/wiki?curid=614631", "title": "David Millar", "text": "Carriera.\nNato a Malta (paese che ha rappresentato nei Giochi dei piccoli stati d'Europa del 2001, conquistando la medaglia d'oro nella prova a cronometro su strada) ma cresciuto tra Scozia, Inghilterra e Hong Kong, pass\u00f2 professionista nel 1997 con la Cofidis, squadra francese. Mostr\u00f2 subito di avere ottime doti sul passo e conquist\u00f2 una notevole fama nelle prove a cronometro fin dal Tour de l'Avenir, gara per Under-23, dove ottenne la sua prima vittoria.\nNegli anni successivi riusc\u00ec a cogliere diversi importanti successi, tra i quali la vittoria nel prologo del Tour de France 2000, alla prima partecipazione assoluta (indoss\u00f2 anche per tre giorni la maglia gialla, quarto britannico a riuscirvi dopo Tom Simpson, Sean Yates e Chris Boardman), la medaglia d'argento a cronometro ai campionati del mondo di Lisbona nel 2001, la tappa di B\u00e9ziers al Tour de France 2002, la cronometro con arrivo a Nantes al Tour de France 2003, la tappa di Cordova alla Vuelta a Espa\u00f1a 2003 e il titolo mondiale a cronometro al campionato mondiale di Hamilton nello stesso anno.\nNel luglio del 2004, sull'onda dello scandalo doping che coinvolge la Cofidis, ammette durante un interrogatorio a Parigi di aver fatto ricorso a pratiche dopanti tra il 2001 e il 2004, nella fattispecie di aver assunto Eprex, farmaco a base di EPO. Ci\u00f2 gli costa, nel settembre dello stesso anno, la perdita del titolo mondiale a cronometro 2003, che viene cos\u00ec assegnato all'australiano Michael Rogers, giunto secondo, ed una squalifica di due anni, con decorrenza al 23 giugno 2006, oltre al licenziamento dalla squadra.\nSuperato il difficile momento e scontata la squalifica, Millar viene ingaggiato dal team spagnolo Saunier Duval-Prodir, con cui fa il suo rientro alle gare in occasione del Tour de France 2006, chiudendo 58\u00ba a oltre 2 ore dal vincitore \u00d3scar Pereiro. In settembre partecipa alla Vuelta a Espa\u00f1a: qui riesce a tornare al successo, aggiudicandosi la cronometro di Cuenca per pochi centesimi di secondo su Fabian Cancellara. Termina la gara a tappe spagnola in 64\u00aa posizione, a quasi due ore da Aleksandr Vinokurov, ma si guadagna la convocazione per i campionati mondiali di Salisburgo, dove chiude quindicesimo nella gara a cronometro e trentacinquesimo nella prova in linea.\nNel 2008 si trasferisce al Team Slipstream-Chipotle e partecipa al Giro d'Italia, concludendolo al 94\u00ba posto. L'anno dopo trionfa nella penultima tappa della Vuelta a Espa\u00f1a, una cronometro di 30\u00a0km a Toledo, mentre nel 2010 consegue cinque vittorie, tra cui quella nella cronometro ai Giochi del Commonwealth (nella stessa rassegna \u00e8 terzo in linea), oltre alla medaglia d'argento nella prova contro il tempo ai mondiali di Melbourne. L'anno dopo partecipa quindi al Giro d'Italia, vestendo per due giorni la maglia rosa di leader e aggiudicandosi la cronometro conclusiva della corsa sulle strade di Milano. In giugno pubblica la sua autobiografia, intitolata \"Racing Through the Dark\".\nNel 2012 vince la dodicesima tappa del Tour de France battendo in uno sprint a due il francese Jean-Christophe P\u00e9raud."}
{"id": "614639", "revid": "114881687", "url": "https://it.wikipedia.org/wiki?curid=614639", "title": "Bovaro dell'Appenzell", "text": "Il bovaro dell'Appenzell \u00e8 un bovaro pluricolore a pelo corto di taglia media di origine svizzera.\nViene utilizzato come cane da pastore, da custodia e da ferma, \u00e8 un cane adatto alla guardia, sicuro ed affidabile e, con i bambini, \u00e8 un vero compagno di giochi.\nDiviene razza originale nel 1898. Lo standard fu redatto dalla guardia forestale Max Sieber. Grazie all'opera del professor Albert Heim che si \u00e8 occupato della salvaguardia delle razze dei bovari svizzeri il \"Club svizzero del bovaro dell'Appenzell\" fu creato nel 1906 con lo scopo di conservare e promuovere la razza. \nSono presenti due colori: nero focato e avana (marrone focato). Le macchie devono essere simmetriche. Sono ammesse macchie bianche su zampe, muso, petto e collo, preferibilmente con stacco netto tra i colori, senza sfumature. \nIl pelo \u00e8 lucido di lunghezza medio-corto tenuto vicino al corpo. Il folto sottopelo permette di sopportare le basse temperature tipiche delle Alpi. \nAma la vita all'aria aperta, non ama molto la vita in appartamento, sebbene vi si adatti.\nLoppide facilmente addestrabile, l'Appenzell si affeziona a tutti i membri della famiglia, tuttavia il suo padrone diventa la sua ragione di vita. \u00c8 esuberante, ma non mordace. Pi\u00f9 che veloce \u00e8 molto resistente. Apprezza le passeggiate in montagna e nei boschi."}
{"id": "614642", "revid": "1718925", "url": "https://it.wikipedia.org/wiki?curid=614642", "title": "Valle del But", "text": "La Valle del But (o Canale di San Pietro, in friulano: Cjan\u00e2l di San Pieri) \u00e8 una delle otto valli della Carnia, posta in direzione nord-sud, e attraversata dal torrente But che nasce nei pressi di Timau, primo paese della valle, dalle pendici del \"monte Floriz\", con una lunghezza totale di circa .\nGeografia fisica.\nConfina ad ovest con la Valcalda di Ravascletto, a est con la Val Pontaiba di Treppo Carnico, a sud con l'Alta Val Tagliamento di Tolmezzo. Il torrente attraversa i comuni della vallata Paluzza, Sutrio, Zuglio ed Arta Terme prima di gettarsi nel Tagliamento a Tolmezzo (i principali affluenti sono nell'ordine: \"rio Moscardo\" presso \"Cleulis\", torrente \"Pontaiba\" presso \"Paluzza\" e \"Chiars\u00f2\" presso \"Cedarchis\", tutti affluenti di sinistra). L'intera valle \u00e8 percorsa dalla strada statale 52 bis Carnica da Tolmezzo al confine di Stato del passo di Monte Croce Carnico e per estensione geografica la valle comprende anche due frazioni del Comune di Tolmezzo \u00e8 pi\u00f9 precisamente, Cadunea e Imponzo."}
{"id": "614643", "revid": "767487", "url": "https://it.wikipedia.org/wiki?curid=614643", "title": "Periodo Yayoi", "text": "Il \u00e8 un'epoca nella storia del Giappone che va dal 400-300 a.C. al 250-300 d.C., attraversando il Neolitico, l'et\u00e0 del bronzo e l'et\u00e0 del ferro. Il suo nome deriva dal quartiere di Tokyo dove furono per la prima volta ritrovati resti archeologici di quell'era.\nA seconda della fonte che si prende in considerazione il periodo Yayoi viene fatto iniziare o con l'inizio della coltivazione del riso nelle risaie oppure con il ritrovamento di nuovi tipi di terraglie, che ricollecherebbe l'inizio di quest'epoca attorno all'anno 1000 a.C. Prove archeologiche hanno dimostrato che al tempo un imprecisato numero di agricoltori provenienti dal continente asiatico si stabil\u00ec nel territorio giapponese (popolo Yayoi), sopraffacendo la popolazione locale di cacciatori-raccoglitori. Seguendo in ordine cronologico il periodo J\u014dmon, la cultura Yayoi fior\u00ec in un'area compresa tra il Ky\u016bsh\u016b meridionale e l'Honsh\u016b settentrionale.\nPeriodizzazione.\nIl periodo Yayoi prende il nome dall'omonimo quartiere di Tokyo dove nel 1884 furono ritrovati per la prima i resti di un nuovo tipo di ceramica diversa da quella utilizzata nel periodo J\u014dmon. Generalmente il suo inizio viene fatto coincidere con l'introduzione delle tecniche legate alla risicoltura nel territorio giapponese, tra il 400 e il 300 a.C., sebbene l'analisi di alcune terraglie della stessa epoca abbia fatto dedurre che queste risalgano almeno al 1000-800 a.C., circa 500 anni prima di quanto si credesse.\nTradizionalmente la storia della cultura Yayoi \u00e8 suddivisa in tre sottoperiodi, ognuno con una serie di fasi ceramiche che differiscono da regione a regione. La datazione esatta di questi sottoperiodi non \u00e8 tuttavia chiara, principalmente a causa di un numero insufficiente di elementi per determinare con certezza inizio e fine degli stessi.\nIn risposta all'eventualit\u00e0 di retrodatare l'inizio del periodo di circa 500 anni, nel 2003 un team di esperti del Museo nazionale di storia giapponese ha proposto un'ulteriore periodizzazione: tale posizione, che tuttavia non ha ancora ottenuto il consenso generale, suddivide l'epoca Yayoi in quattro grandi fasi e cinque o sei sottoperiodi, laddove l'ultima parte del periodo J\u014dmon \u00e8 considerata parte dello Yayoi inuziale.\nIl periodo Yayoi termina attorno al III secolo, quando inizi\u00f2 ad affermarsi l'uso di grandi tumuli funerari chiamati \"kofun\", da cui deriva il nome del periodo successivo della storia giapponese.\nCaratteristiche.\nLe prime genti appartenenti alla cultura Yayoi si pensa siano apparse nella parte settentrionale di Ky\u016bsh\u016b. Successivamente si spostarono sull'isola principale, Honsh\u016b, dove erano presenti in massa i nativi dell'era J\u014dmon; ci fu cos\u00ec probabilmente uno scambio di materiale genetico, pratiche e culture. Il periodo vide una certa continuit\u00e0 nella produzione di ceramiche con l'epoca precedente, ma sebbene le terraglie Yayoi fossero tecnologicamente pi\u00f9 avanzate di quelle del periodo J\u014dmon (poich\u00e9 erano prodotte al tornio), esse erano decorate in modo pi\u00f9 semplice. Se nel resto del mondo si pass\u00f2 gradualmente dall'et\u00e0 della pietra a quella del bronzo per approdare al ferro, il Giappone pass\u00f2 dal Neolitico all'uso quasi contemporaneo di utensili in bronzo e ferro, perch\u00e9 introdotti dai cinesi e coreani di cultura pi\u00f9 antica. Una volta acquisite le tecniche e le conoscenza necessarie alla fusione dei metalli, esse vennero impiegate per realizzare attrezzi agricoli, campane cerimoniali in bronzo, specchi e armi.\nLa popolazione Yayoi crebbe e la loro societ\u00e0 divenne sempre pi\u00f9 complessa. Indossavano vestiti, vivevano in insediamenti stabili, costruivano abitazioni in legna e pietra, accumulavano ricchezza attraverso il possesso della terra e la conservazione del grano e svilupparono distinte classi sociali. Nacquero i primi conflitti e le prime alleanze tribali. Da un'alimentazione basata sulla caccia e la raccolta si pass\u00f2 alla coltivazione, permettendo lo sviluppo delle prime forme di religione, contraddistinte dall'osservazione del culto della natura e l'adorazione di tutti quegli elementi terreni (come il suolo, l'acqua, il sole) che potessero garantire un buon raccolto. Si trattava dunque di una forma arcaica dello shintoismo (la via degli dei), caratterizzato da credenze animistiche, pratiche magiche e influssi sciamanici.\nStoria.\nOrigini della cultura Yayoi.\nLe origini del popolo e della cultura Yayoi sono state a lungo dibattute. \u00c8 certo comunque che il Giappone fu effettivamente invaso da popoli provenienti dal continente asiatico, i quali portarono con s\u00e9 le conoscenze e le tecniche legate alla coltura del riso. Esistono diverse teorie riguardo all'itinerario percorso dai migranti per raggiungere il paese, anche se la maggior parte degli studiosi \u00e8 concorde nel ritenere la penisola coreana la via pi\u00f9 probabile, data la sua vicinanza all'arcipelago giapponese; non \u00e8 chiaro tuttavia se il punto di partenza fu la stessa Corea, oppure la Cina.\nDurante il periodo Yayoi si assistette a un incremento della popolazione fino a due milioni di persone, probabilmente dovuto, oltre ai flussi migratori, al miglioramento delle condizioni di vita. Se da una parte il passaggio alla coltivazione garantiva una migliore dieta, lo sfruttamento dei giacimenti di metallo permise l'affinamento di attrezzi agricoli, utensili e armi. Si costruirono villaggi permanenti, e la societ\u00e0 assunse una struttura fortemente gerarchizzata, ponendo i presupposti per la formazione di uno Stato vero e proprio nei secoli successivi.\nYayoi nella cultura cinese.\nPer ricostruire l'etnogenesi di un popolo ci si affida generalmente ai documenti in forma scritta. In Giappone, tuttavia, la scrittura fu introdotta soltanto alcuni secoli dopo con il buddhismo. \u00c8 possibile comunque trovare le prime tracce scritte sul Giappone in alcune fonti cinesi. Nel \"Libro degli Han\", la storia dinastica ufficiale cinese completata intorno all'82 d.C., si fa rifarimento all'arcipelago giapponese con l'epiteto di \"terra di Wa\", che al tempo significava \"terra dei nani\". Nell'opera il Giappone viene descritto come un paese formato da oltre cento regni: difatti, durante il periodo Yayoi, la suddivisione del territorio in risposta al bisogno di terra per coltivare il riso e l'intensificarsi dei conflitti portarono il Giappone alla formazione di tanti piccoli regni tribali.\nNel \"Libro degli Han posteriori\", scritto nel 445 circa, ci si riferisce anche allo stato di Na, appartenente a Wa, il cui sovrano ricevette un sigillo d'oro dall'imperatore della dinastia Han. Si fa menzione del regno di Wa anche nel \"Libro degli Wei\", del 297 d.C., in una sezione dedicata ai \"barbari orientali\", che include anche vari popoli della Corea e della Manciuria.\nIl regno Yamatai.\nNel \"Libro degli Wei\" si parla di una visita a Wa, nel 240, effettuata da parte dei Wei cinesi. Ed \u00e8 proprio in questo brano che si fa riferimento al pi\u00f9 forte dei cento regni: il regno Yamatai (in cinese Hsieh-ma-t'ai). In questo paese vi era una regnante, Himiko, divenuta regina dopo innumerevoli guerre e che al tempo viveva in una fortezza sorvegliata da cento uomini e servita da mille donne e un solo servitore. Era attraverso questo che comunicava col mondo esterno. Ella si preoccupava principalmente di faccende spirituali, mentre suo fratello minore si occupava degli affari di stato tra cui le relazioni con i Wei (220-265). Nel 238 Himiko vers\u00f2 i tributi all'imperatore cinese (pratica che era stata avviata nel 57 d.C.) e in questo modo ottenne il riconoscimento di regina di tutta la terra di Wa (e non solo del suo regno). Ella ricevette dall'imperatore vari doni tra cui stoffe, gioielli e specchi e lei ricambi\u00f2 inviando schiavi, tessuti e cinabro. Quando la regina mor\u00ec nel 248, aveva sessantacinque anni. Dopo di lei vi fu un periodo di caos finch\u00e9 una ragazza di tredici anni, parente di Himiko, di nome Iyo, sal\u00ec al trono sostituendo un sovrano poco amato dal popolo.\nYamatai, che fior\u00ec intorno al III secolo, fu il regno pi\u00f9 importante del periodo. Tuttavia sussistono ancora dubbi sulla sua esatta ubicazione poich\u00e9 la narrazione del viaggio compiuta dagli ambasciatori cinesi contenuta nel \"Libro degli Wei\" \u00e8 aperta a varie interpretazioni: alcuni pensano che si tratti di Yamato, nelle vicinanze del bacino di Nara, altri affermano che lo stato si trovasse nel Ky\u016bsh\u016b settentrionale."}
{"id": "614647", "revid": "1318658", "url": "https://it.wikipedia.org/wiki?curid=614647", "title": "But (fiume)", "text": "Il But (\"B\u00fbt\" in friulano, \"Pooch\" in tedesco timavese) \u00e8 un corso d'acqua friulano, immissario di sinistra del fiume Tagliamento.\nNomi e grafia.\nIn friulano il corso d'acqua ha un nome femminile: si dice, dunque, \"la B\u00fbt\".\nNell'uso attestato dai documenti storici, il tratto pi\u00f9 a monte (sino alla confluenza con la Pontaiba, presso Paluzza, se non addirittura a quella col Chiars\u00f2, presso Cedarchis) era chiamato semplicemente \"Fiume\" o addirittura \"fiume detto Fiume\" (friulano \"Flum\"). Una traccia di ci\u00f2 rimane nell'uso dialettale timavese, che continua a denominare il corso d'acqua \"Pooch\", che come termine generico significa semplicemente \"torrente\".\nPercorso.\nNasce nell'alta Carnia, nei pressi di Timau e del passo di Monte Croce Carnico, e percorre con direzione nord-sud il Canale di San Pietro, detto anche, appunto, Val But, bagnando i comuni di Paluzza, Cercivento, Sutrio, Arta Terme e Zuglio, prima di gettarsi nel Tagliamento presso Caneva, frazione di Tolmezzo.\nCome confine.\nIl corso d'acqua funge, in alcuni suoi tratti, da confine tra i comuni di Paluzza e di Cercivento; di Paluzza e di Sutrio; di Arta Terme e di Zuglio.\nAffluenti.\nI principali affluenti sono, a sinistra, il rio Fontanon, la Pontaiba, il Chiars\u00f2, il rio Randice; a destra la Gladegna, il rio di Saustri, il rio Buede.\nSfruttamento idroelettrico.\nLa B\u00fbt ed alcuni dei suoi affluenti sono utilizzati per la produzione idroelettrica dall'Enel e dalla SECAB.\nNavigazione.\nSino al XIX secolo il corso d'acqua ospitava alcuni porti per la fluitazione del legname. La portata del fiume, allora maggiore di quella attuale, consentiva una navigazione (esclusivamente in discesa e con zattere) a partire da Rivo di Paluzza; altri porti erano ubicati a Cedarchis ed a Tolmezzo."}
{"id": "614648", "revid": "2110845", "url": "https://it.wikipedia.org/wiki?curid=614648", "title": "Hubert de Givenchy", "text": "\u00c8 diventato famoso per aver creato i guardaroba personali e di scena dell'attrice Audrey Hepburn e per aver vestito clienti come Jacqueline Kennedy, l'imperatrice Farah Pahlavi, Marella Agnelli, la principessa Grace, la duchessa di Windsor, la cantante Frederica von Stade, le attrici Marlene Dietrich, Greta Garbo, Lauren Bacall, Jeanne Moreau e Ingrid Bergman. Ha curato anche la creazione l'abito da sposa per Kim Kardashian, che si \u00e8 annoverato tra gli abiti pi\u00f9 costosi mai realizzati da una maison di moda. \nBiografia.\nNato in una famiglia aristocratica nativa della Contea d'Artois dal 1713, da Lucien Taffin de Givenchy e B\u00e9atrice Badin.\nHubert James Marcel Taffin de Givenchy studia all'\u00c9cole nationale sup\u00e9rieure des beaux-arts a Parigi, dove, contro il volere della famiglia, che desideravano per lui una carriera da avvocato, inizia la carriera nel mondo della moda. Lavora per Luciene Lelong dal '45 al '46, per Piguet dal 46 al 48, per Jacques Fath dal 48 al 49 e per Schiapparelli dal '49 al '51.\nAll'et\u00e0 di 27 anni, nel 1952, debutta con la prima collezione a suo nome. Il successo \u00e8 immediato. In particolare, desta grande interesse la \"blusa bettina\", dedicata alla celebre \"mannequin\" dell'epoca Bettina Graziani. L'anno successivo avviene l'incontro con Audrey Hepburn, la quale diviene la sua musa, incarnando l'ideale estetico femminile da sempre ricercato nelle sue creazioni. L'attrice veste i suoi abiti sia nella vita che nei film che interpreta (indimenticabili \"Sabrina\" del 1954 e \"Colazione da Tiffany\" del 1961), divenendo ambasciatrice del suo stile, caratterizzato dal taglio classico abbinato ad una fantasia profondamente sentimentale.\nFin dalle prime collezioni si distingue per una ricerca di tessuti (una passione trasmessagli dal nonno materno che era a capo di una manifattura tessile) e forme di un'eleganza mai banale. Tra gli anni '50 e gli anni '60 sono molte le creazioni iconiche che lo stilista lancia nelle sue collezioni: l'abito a sacco del 1953, il mantello a collo avvolgente del 1958, l'abito a palloncino e l'abito a bustino dell'anno successivo.\nNel 1968, anno in cui il suo idolo Crist\u00f3bal Balenciaga si ritira dal mondo della moda, Givenchy eredita la sua clientela.\nIl 1988 \u00e8 l'anno del ritiro dello stilista, che decide di vendere per 45 milioni di dollari la sua maison al gruppo francese LVMH di Bernard Arnault. Continuer\u00e0 a firmare le collezioni della maison fino al 1995. Il suo compagno, Philippe Venet, comunica in data 12 marzo 2018 che \u00e8 morto nel sonno due giorni prima nel castello dove viveva nei dintorni di Parigi.\nI profumi.\nNel 1957, costituisce una nuova impresa, \"Parfums Givenchy\" affidando la direzione al fratello Jean-Claude. Dopo le prime difficolt\u00e0, il successo arriva verso la fine degli anni '60, grazie al lancio dei profumi \"De\" e \"L'Interdit\". Quest'ultimo, inizialmente creato in esclusiva per l'amica attrice Audrey Hepburn, prese solo in un secondo momento questa denominazione, che in francese significa \"Proibito\". Le caratteristiche del profumo, dai toni fioriti ed aldeidati, esprime l'immagine di perfezione che l'attrice comunicava.\nNel 1959, Hubert de Givenchy propose due fragranze maschili a completamento della linea di prodotti: \"Monsieur de Ghivency\" e \"l'Eau de V\u00e9tyver\", originariamente pensati per se stesso.\nNel 2007, per i suoi 50 anni, la maison Givenchy ripropose varie creazioni, tra cui \"L'Interdit\", \"Vetyver\" o \"Givenchy III\".\nFilmografia.\nGivenchy appare in diversi film anche con filmati di repertorio. Firma i costumi di alcuni film, tra cui quelli con Audrey Hepburn e Kay Kendall."}
{"id": "614649", "revid": "1305772", "url": "https://it.wikipedia.org/wiki?curid=614649", "title": "Mudhoney", "text": ""}
{"id": "614661", "revid": "767487", "url": "https://it.wikipedia.org/wiki?curid=614661", "title": "From Autumn to Ashes", "text": "I From Autumn to Ashes (o FATA) sono un gruppo musicale metalcore formatosi a Long Island, New York, nel 2001.\nStoria del gruppo.\nIl loro album di debutto, \"Too Bad You're Beautiful\", \u00e8 stato pubblicato nel 2001 dalla Ferret Records e subito trasform\u00f2 la band in un successo underground. Successivamente hanno firmato un contratto con la Vagrant Records, con cui hanno pubblicato \"The Fiction We Live\" nel 2003, seguito dall'album \"Abandon Your Friends\" nel 2005.\nDopo la pubblicazione di quest'ultimo album la band entr\u00f2 in un periodo di silenzio che dur\u00f2 un paio di mesi, durante i quali la stampa ipotizz\u00f2 il fatto che i FATA si fossero sciolti. Questi per\u00f2 tornarono allo scoperto per informare i fan dicendo che avevano perso il contatto con loro stessi e con lo scopo per il quale suonavano, che non si stavano sciogliendo, ma che anzi avevano iniziato a incidere nuovi brani.\nIl nuovo album dei FATA, \"Holding a Wolf By the Ears\", \u00e8 stato pubblicato il 10 aprile 2007 negli Stati Uniti. Si sono sciolti ufficialmente il 17 giugno 2008, giorno dell'uscita dell'album dal vivo \"Live at Looney Tunes\".\nIl 9 giugno 2008 i membri della band hanno annunciato la volont\u00e0 di prendersi un periodo di pausa a tempo indeterminato aggiungendo che la decisione \u00e8 stata presa in modo amichevole e che la band ha raggiunto il suo termine naturale. Si sono riformati nel novembre 2014, inaugurando la riunione con l'annuncio della loro partecipazione all'Amnesia Festival 2015."}
{"id": "614662", "revid": "6923", "url": "https://it.wikipedia.org/wiki?curid=614662", "title": "Centro-sinistra", "text": "Per centro-sinistra (o \"sinistra moderata\") si intende una posizione politica nata dall'alleanza dei partiti di sinistra con quelli di centro, di impostazione progressista e riconducibile alla socialdemocrazia, al riformismo, alla liberaldemocrazia, al socialismo liberale, al liberalismo sociale e all\u2019ambientalismo.\nSostiene il miglioramento della giustizia sociale e promuove un grado di uguaglianza sociale che ritiene sia raggiungibile promuovendo le pari opportunit\u00e0. Ritiene infatti che la completa uguaglianza di risultati non sia possibile, ma che le pari opportunit\u00e0 migliorino un grado di uguaglianza di risultati nella societ\u00e0.\nIl centro-sinistra si oppone a un ampio divario tra ricchi e poveri e sostiene misure moderate per ridurre il divario economico, come un'imposta progressiva sul reddito, leggi che vietano il lavoro minorile, leggi sul salario minimo, leggi che regolano le condizioni di lavoro, limiti all'orario di lavoro e leggi per garantire il diritto dei lavoratori di organizzarsi.\nIn Europa, il centro-sinistra include socialdemocratici, progressisti, verdi e la sinistra cristiana. Anche alcune varianti del liberalismo, in particolare il liberalismo sociale, sono descritte come di centro-sinistra.\nDescrizione.\nIdee politiche.\nIl centro-sinistra si caratterizza per il rifiuto del superamento del sistema capitalista ma in favore a riforme graduali intese alla formazione di un \"capitalismo popolare\" o un\"'economia sociale di mercato\" volta a conciliare le esigenze dell'economia di mercato e quelle delle questioni sociali.\nLe maggiori forze di centro-sinistra sono il socialismo liberale, il liberalismo sociale ed alcune correnti del socialismo democratico e del cristianesimo democratico. Negli ultimi decenni, alcuni partiti comunisti sono diventati di centrosinistra, convertendosi al libero mercato e alla tradizione socialdemocratica a seguito della caduta del Muro di Berlino; tra questi, il Partito Comunista Italiano, che prima nel 1991 divenne Partito Democratico della Sinistra, poi nel 1998 conflu\u00ec nei Democratici di Sinistra, e infine si fuse con La Margherita ed altre forze di centro-sinistra nel Partito Democratico, nel 2007.\nNel centro-sinistra si riconoscono spesso anche forze che si rifanno all'ecologismo e all'ambientalismo.\nIl centro-sinistra in Europa.\nI partiti socialdemocratici d'Europa si sono riuniti nel 1992 nel Partito del Socialismo Europeo, mentre alcuni partiti di stampo cristiano-sociale si sono uniti con altri partiti politici di centro-sinistra, fondando il Partito Democratico Europeo nel 2004. Questo soggetto politico centrista ha stretto solidi rapporti sia con il PSE che con i liberali dell'ELDR. Con questi ultimi il PDE ha formato il Gruppo dell'Alleanza dei Democratici e dei Liberali per l'Europa.\nI partiti di centro-sinistra esistenti in Europa sono molteplici e generalmente sono di area socialdemocratica come il Partito Socialdemocratico Tedesco, il Partito Laburista Britannico, il Partito Socialdemocratico Svedese ed anche l'Alleanza Socialdemocratica d'Islanda, che \u00e8 frutto di una fusione tra varie formazioni di centro-sinistra islandesi.\nQueste formazioni politiche sono considerate anche come \"centriste radicali\" \"radical centrist\" frutto della loro revisione alla propria ideologia politica che ha avuto come obiettivo di costituire una nuova area politica che consentisse di sconfiggere i partiti del centro-destra e nello stesso tempo di abbandonare i vecchi schemi ideologici preesistenti. Per questo motivo i leader inglesi e tedeschi Gerhard Schr\u00f6der e Tony Blair hanno attuato il cosiddetto \"Neue Mitte\" o \"New Labour\" rispettivamente.\nIn Francia il Partito Socialista con la candidatura della Royal il partito ha moderato molte sue posizioni rispetto al passato cercando di collocarlo su una linea dialogante con l'UDF di Bayrou al fine di costituire un'alleanza che sconfiggesse Sarkozy.\nIn Italia.\nDopo l'esperimento fallito del governo Tambroni, \"il ritorno del governo nelle mani di Fanfani segn\u00f2 una vittoria della Democrazia Cristiana e coincise con un pi\u00f9 forte senso di s\u00e9 e delle proprie ragioni storiche nella classe dirigente cattolica\", che spos\u00f2 nella sua maggioranza la prospettiva del centro-sinistra, sia pur declinata diversamente a seconda delle varie correnti interne. Tale \"alleanza di governo\" \u2013 l\u2019ultima coalizione politica in senso pieno nella storia della Prima Repubblica, diversa dalle varie maggioranze parlamentari che si sono successivamente formate \u2013 nacque con l\u2019ambizioso proposito di portare a compimento i grandi problemi del paese, rimasti aperti dal Risorgimento in poi, in primo luogo la Questione meridionale. Questa classe dirigente coltiv\u00f2 l\u2019aspirazione a completare la costruzione dello Stato, di cui nel 1961 si celebr\u00f2 il centenario della fondazione: era una prospettiva che rileggeva l\u2019intera storia unitaria non pi\u00f9 dal punto di vista dei padri fondatori, ma nell\u2019ottica del compimento della loro opera da parte di forze democratiche che ne avevano ripreso il progetto, abbandonato e tradito dal fascismo. I risultati del centro-sinistra si sono poi rivelati inferiori alle attese e gi\u00e0 tra il 1964 e il 1965 si cominci\u00f2 a parlare, all\u2019interno della DC, di fallimento di quel progetto politico, di delusioni per la fragilit\u00e0 dell\u2019interlocutore socialista e di preoccupazione per le critiche che venivano da destra. Ma i primi anni sessanta furono indubbiamente segnati da un ruolo pi\u00f9 dinamico della dirigenza democristiana, che tent\u00f2 di spingere i cattolici italiani a dissociarsi da posizioni conservatrici, in campo culturale, sociale ed economico\".\nIl centro-sinistra in America.\nAmerica Latina.\nIn America Latina il Cile \u00e8 il paese che possiede una coalizione di centro-sinistra denominata Concertazione dei Partiti per la Democrazia comprendente democristiani e socialisti/socialdemocratici. La Concertaci\u00f3n de Partidos por la Democracia \u00e8 posizionata a centro-sinistra del quadro politico del paese ed \u00e8 un'alleanza il cui scopo \u00e8 di unire i principi dell'Umanesimo cristiano, incarnato dal Partito Democratico Cristiano del Cile, a quelli dell'Umanesimo laico rappresentato dai partiti laici e socialdemocratici Socialista, Democratico e Partito Radicale Social Democratico.\nMantiene posizioni di stampo keynesiano e socialdemocratico nell'ambito della politica economica, favorendo in certi periodi la privatizzazione di alcuni industrie statali e in altri il sostegno ad aziende a conduzione pubblica. La politica sociale sostenuta dalla coalizione ha come obiettivo l'aiuto alle famiglie meno abbienti con la riduzione della povert\u00e0 ed il sostegno alle famiglie del ceto medio.\nL'unica differenza tra le varie componenti della coalizione \u00e8 questione dei temi etici, in quanto l'ala progressista dell'alleanza si dice disponibile alle legalizzazione di diritti civili come l'aborto ed il matrimonio gay mentre la Democrazia Cristiana tende ad assumere una posizione pi\u00f9 distante da questi temi. Sempre in Cile tentativi di alleanza di centro-sinistra si ebbero subito dopo l'elezione di Salvador Allende tra il leader della Democrazia Cristiana Radomiro Tomic e i dirigenti socialisti e comunisti della Unidad Popular.\nIn Argentina nel corso degli anni novanta \u00e8 stata costituita l'Alianza para el Trabajo formata da Unione Civica Radicale e spezzoni della sinistra peronista ma essa \u00e8 stata affossata dopo la crisi del governo di centrosinistra a seguito della crisi economica del 2001. Nel 2006 si \u00e8 costituita la Coalizione Civica fondata da radicali, centristi, socialdemocratici e liberali sociali che si rif\u00e0 all'economia keynesiana ed al cristianesimo sociale e alla socialdemocrazia. Anche sul versante del peronismo si \u00e8 costituita un'alleanza chiamata Concertaci\u00f3n Plural \u00e8 costituita da giustizialisti di sinistra e radicali di sinistra assieme a democratici cristiani.\nIn Brasile sia l'attuale partito di opposizione Partito della Social Democrazia Brasiliana sia il partito di governo Partito dei Lavoratori sono collocabili in questa area politica anche se di differente origine: il primo \u00e8 nato da spezzoni di partiti e correnti socialdemocratiche, liberali sociali e cristiano democratiche mentre il secondo da marxisti, socialisti democratici, cristiano socialisti e socialdemocratici di sinistra.\nIl socialdemocratico Fernando Henrique Cardoso, fondatore del PSDB ed ex Presidente della Repubblica ha governato da una posizione di centro e conferma che la linea del partito \u00e8 di \"un centro che guarda al centrosinistra\".\nNord America.\nNegli Stati Uniti il Partito Democratico \u00e8 considerato come un partito di centro-sinistra di tendenza socioliberale con alcune correnti tendenti alla socialdemocrazia europea, i cosiddetti \"liberal\", ed i centristi o democratici conservatori che si riconoscono nei valori e nella cultura del centro politico con tendenza verso la versione europea del cristianesimo democratico come i \"Blue Dog Coalition\". Il partito non \u00e8 di certo di estrazione socialista, bens\u00ec di estrazione liberale e negli Stati Uniti il liberalismo statunitense \u00e8 di per s\u00e9 considerato come progressista in contrapposizione al conservatorismo del repubblicani.\nIn Canada il Partito Liberale ed il Nuovo Partito Democratico sono entrambi collocati a questa posizione politica ma sono di origine differente: il primo \u00e8 di origine liberale con una tradizione di stampo centrista mutata negli ultimi anni come centro orientato a sinistra a seguito dei governi degli anni novanta durato fino al 2006 con un'orientazione favorevole al riconoscimento di alcuni diritti civili ed un approccio all'economia con una visione riferente alla Terza Via, sulla scia di Blair e di altri leader europei, il secondo invece fa riferimento al mondo della socialdemocrazia, della tradizione sindacale ed una certa influenza del pensiero centrista e riformista."}
{"id": "614667", "revid": "125442106", "url": "https://it.wikipedia.org/wiki?curid=614667", "title": "Volvo Serie 300", "text": "La Serie 300 \u00e8 un'autovettura prodotta dalla Volvo dal 1976 al 1991.\nLa genesi e l'evoluzione.\nConcepita per rimpiazzare la Daf 66, dopo che la casa olandese era stata rilevata dalla svedese Volvo, la nuova nata avrebbe dovuto chiamarsi \"Daf 77\", ma poi venne preferito il marchio Volvo.\nDisponibile originariamente solo in configurazione berlina 3 porte, la 343 (questo il nome assegnato al modello, secondo il classico \"schema\" Volvo: Serie \"300\", \"4\" cilindri, \"3\" porte) era ricca, per la casa di G\u00f6teborg, di novit\u00e0, come l'originale carrozzeria a 2 volumi e mezzo con portellone.\nNon meno originali le scelte meccaniche: a parte il motore, il noto 4 cilindri Renault con albero a camme laterale di 1397\u00a0cm\u00b3 da 69\u00a0cv, alimentato a carburatore, la 343 era caratterizzata dall'adozione di serie del cambio automatico a variazione continua Variomatic (di origine Daf), montato in posizione posteriore (per migliorare la distribuzione dei pesi) e abbinato ad un retrotreno con schema De Dion. La trazione era posteriore, mentre l'impianto frenante era di tipo misto.\nGli allestimenti disponibili erano 2: standard o \"DL\" (pi\u00f9 ricco).\nNel 1978, in occasione di un moderato restyling (ritocchi alla plancia, nuovi appoggiatesta di sicurezza, retrovisore nero opaco anzich\u00e9 cromato), venne introdotto, in alternativa al Variomatic, anche un pi\u00f9 convenzionale cambio manuale a 4 rapporti, derivato da quello della 240. La trasmissione manuale anche in questo caso era montata in blocco con il differenziale posteriore.\nNel 1979 venne introdotta la 345, con carrozzeria a 5 porte. Sia 343 che 345 erano disponibili anche nella lussuosa versione \"GL\" (con tanto di finestrini anteriori ad azionamento elettrico, vernice metallizzata e pneumatici maggiorati).\nNel 1980 un restyling interess\u00f2 il frontale (nuovi fari rettangolari anzich\u00e9 tondi, mascherina ridisegnata), i paraurti (completamente in plastica) e i gruppi ottici posteriori (ampliati). In alternativa al motore 1400 Renault, venne reso disponibile il 4 cilindri monoalbero in testa Volvo di 1986\u00a0cm\u00b3 da 95\u00a0cv della 240. Le 343/345 mosse da questo motore riportavano la sigla \"S\" accanto a quella dell'allestimento (DL e GL).\nNel 1983 la gamma venne riorganizzata. Le versioni con motore 1400 vennero denominate, indipendentemente da numero di porte, 340, mentre quelle spinte da 2 litri divennero 360. Gli allestimenti mutarono nome in \"L\", \"GL\" e \"GLE\". Nel settembre dello stesso anno arriv\u00f2 anche la \"360 GLT\", equipaggiata dal 2 litri Volvo alimentato a iniezione da 115\u00a0cv. Il cambio divenne su tutte manuale a 5 marce.\nNel 1985 venne introdotta anche la variante a 3 volumi e 4 porte (nelle stesse versioni della 5 porte). Contemporaneamente sul mercato italiano non era pi\u00f9 disponibile la 3 porte.\nAlla fine del 1986 un restyling pi\u00f9 radicale (nuovi paraurti in tinta integrati, frontale completamente ridisegnato, nuovi interni), accompagn\u00f2 l'introduzione di un nuovo 4 cilindri Renault (monoalbero in testa a carburatore) di 1721\u00a0cm\u00b3 (80\u00a0cv). Come alternativa rimase il 4 cilindri 2 litri Volvo a iniezione da 115\u00a0cv.\nAll'inizio del 1987 venne reso disponibile anche un 4 cilindri diesel (di origine Renault) di 1596\u00a0cm\u00b3 da 55\u00a0cv.\nNel 1991 la \"Serie 300\" usc\u00ec di listino, rimpiazzata dalle 440/460\nLa Volvo 300 nella cronaca.\nIn Italia l'auto \u00e8 salita agli onori delle cronache quando il cantautore Rino Gaetano mor\u00ec prematuramente schiantandosi contro un camion mentre era alla guida della sua Volvo 343 GL targata Roma Z40932, il 2 giugno 1981."}
{"id": "614668", "revid": "1705737", "url": "https://it.wikipedia.org/wiki?curid=614668", "title": "Vaf\u00fer\u00fa\u00f0nism\u00e1l", "text": "Il Vaf\u00fer\u00fa\u00f0nism\u00e1l (in norreno \"il discorso di Vaf\u00fer\u00fa\u00f0nir\") \u00e8 il terzo canto dell'\"Edda poetica\", che segue l'\"H\u00e1vam\u00e1l\" (\"il discorso di H\u00e1r\") e precede il \"Gr\u00edmnism\u00e1l\" (\"il discorso di Gr\u00edmnir\") nel manoscritto \"Codex Regius\".\nPer la sua datazione, gli studiosi non sono in accordo, ma non sembra distaccarsi dallo stesso periodo in cui fu redatta la \"V\u01eblusp\u00e1\" (\"la profezia della veggente\"), cio\u00e8 intorno alla prima met\u00e0 del X secolo.\nContenuto.\nIl poema \u00e8 tutto sotto forma di dialogo, eccetto la quinta strofa, che \u00e8 di tipo narrativo:\nDopo un breve colloquio introduttivo tra Odino e la moglie Frigg, incentrato sulla reputazione di sapienza del gigante Vaf\u00fer\u00fa\u00f0nir, Odino decide di recarsi alla corte di quest'ultimo per disputare con lui una gara di sapienza.\nPresentatosi col nome di \"Gagnr\u00e1\u00f0r\", Odino comincia la sua disputa con \"Vaf\u00fer\u00fa\u00f0nir\" sul sapere delle cose remote. Per primo il gigante pone al dio quattro domande che stabiliscano chi sia il pi\u00f9 saggio dei due. Odino risponde correttamente e quand'\u00e8 il suo turno di chiedere, rivolge a \"Vaf\u00fer\u00fa\u00f0nir\" dodici domande riguardanti la creazione del mondo.\nA tutte, il gigante risponde correttamente. Allora il dio pone al gigante altre cinque domande riguardanti la fine del mondo, il \"Ragnar\u01ebk\", nell'ultima delle quali chiede al gigante chi sar\u00e0 a uccidere Odino nell'ultima Battaglia. Di nuovo il gigante risponde a tutte e finalmente Odino pone la sua ultima domanda, a cui per\u00f2 non \u00e8 possibile dare una risposta.\nVaf\u00fer\u00fa\u00f0nir capisce allora che il suo avversario non \u00e8 altri che lo stesso Odino e riconosce la sconfitta.\nMetrica.\nIl \"Vaf\u00fer\u00fa\u00f0nism\u00e1l\" \u00e8 un poema gnomico-sapienzale. Nella disputa di sapienza tra il dio e l'antico gigante viene ricapitolata la conoscenza mitica del mondo norreno.\nIl metro dell'opera \u00e8 il cosiddetto \"li\u00f3\u00f0ah\u00e1ttr\" o \"metro strofico\", che \u00e8 in genere legato alla poesia sentenziosa, ai testi dai contenuti magico-formulari o proverbiali, e forse risente alla lontana del distico elegiaco (ed epigrammatico) latino, il pi\u00f9 comune della poesia norrena. Ogni strofa \u00e8 formata di quattro versi, divisibili in due unit\u00e0 di due versi ciascuna (le \"helmingar\") composte da un \"verso lungo\" alternato ad un \"verso pieno\"."}
