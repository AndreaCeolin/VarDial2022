{"id": "559586", "revid": "125692173", "url": "https://it.wikipedia.org/wiki?curid=559586", "title": "Elisoccorso", "text": "L'elisoccorso \u00e8 l'attivit\u00e0 di soccorso effettuata mediante l'impiego di elicotteri dedicati. Scopo principale del servizio di elisoccorso \u00e8 quello di portare soccorso a persone in pericolo di vita, in qualunque tipo di ambiente, urbano, marittimo e montano. Per quanto riguarda l'elisoccorso sanitario, lo stesso garantisce un'assistenza ad alto livello, con tempi di intervento molto rapidi, specie in localit\u00e0 isolate o remote.\nLo stesso permette una veloce ospedalizzazione della vittima nella struttura ospedaliera pi\u00f9 idonea, anche se questa \u00e8 distante dal luogo dell'evento, da considerare inoltre come il trasporto con elicottero risulti molto pi\u00f9 rapido, pi\u00f9 confortevole e potenzialmente meno rischioso, specialmente per i pazienti politraumatizzati, rispetto a un trasporto in ambulanza, le sollecitazioni cinetiche per la vittima trasportata in elicottero sono sensibilmente minori.\nNell'area Metropolitana di Bologna l'elisoccorso nel 2020, nell'ambito del progetto BLOB (Blood on Board), \u00e8 stato dotato per la prima volta in Italia di emocomponenti e plasmaderivati al fine di iniziare il supporto trasfusionale, laddove necessario dal punto di vista clinico, direttamente sul luogo dell\u2019emergenza, prima di trasferire il paziente in ospedale.\nIl razionale che ha portato all'implementazione di tale attivit\u00e0 assistenziale nel preospedaliero risiede nel fatto che lo shock emorragico \u00e8 una delle principali cause di morte e rappresenta fino al 50% delle morti potenzialmente prevenibili. Da alcuni anni, i servizi di elisoccorso anglosassoni hanno adottato la trasfusione direttamente sul luogo dell\u2019emergenza e gli esiti sono assolutamente confortanti: effettuare la trasfusione sul luogo dell\u2019incidente permette, infatti, una riduzione della mortalit\u00e0 preospedaliera dei traumi emorragici del 15% ed una riduzione complessiva della mortalit\u00e0 di oltre il 5%.\nTipologie di intervento.\nGli interventi di elisoccorso sanitario in Italia sono classificabili in due categorie:\nLa \"classificazione anglosassone\" identifica invece:\nLa maggior parte dei servizi di elisoccorso sanitario, in Italia, operano in orario diurno, dall'alba al tramonto (effemeridi orario H/J). In alcuni casi sono attivi servizi con orario anche notturno (orario H24), usati principalmente per i trasporti tra ospedali o comunque utilizzando superfici abilitate, attrezzate e illuminate come quelle di aeroporti, eliporti o di alcuni ospedali. L\u2019introduzione dei NVG (Night Vision Googles) introdotti in ambito civile dal Regolamento Europeo ha permesso l\u2019evoluzione dei servizi HEMS regionali, consentendo non solo l\u2019atterraggio fuori campo in aeree senza illuminazione senza preventiva ricognizione, ma anche le operazioni speciali (verricello, imbarco e sbarco in hovering). Le basi di elisoccorso di Como (AW139), Trento (AW139), Aiut Alpin Dolomites (EC135) e da poco anche Torino (AW139) sono attualmente le uniche in Italia ad effettuare questa tipologia di interventi in Fase III Full Operational Capability.\nElicotteri impiegati.\nGli elicotteri maggiormente usati per il soccorso sono:\nDotazione sanitaria.\nIl materiale sanitario e i farmaci in dotazione permettono l'esecuzione di manovre rianimatorie avanzate (ACLS) e il trattamento dei politraumatizzati.\nA bordo sono presenti anche dei kit dedicati per situazioni particolari come pazienti ustionati, pediatrici, infettivi o con amputazioni.\nPer quanto riguarda il materiale medicale sono presenti:\nIl materiale di immobilizzazione per il soccorso a traumatizzari \u00e8 invece composto da:\nPer gli elicotteri impiegati in missioni SAR, inoltre, vengono imbarcate attrezzature specifiche come barella verricellabile, corde e imbracature.\nTutto il materiale di bordo \u00e8 asportabile, e gli elettromedicali hanno sufficiente autonomia per operare a batteria.\nEquipaggio.\nLa tipologia degli interventi e del servizio erogato e le prestazioni della macchina impiegata condizionano la composizione dell'equipaggio, che \u00e8 generalmente composto da:\nLa maggior parte dei servizi di elisoccorso sanitario in Italia, attualmente vede l'equipaggio composto in genere da due o tre persone, in aggiunta al pilota ed al tecnico di volo. In particolare:\nIn alcune regioni, in particolare Friuli Venezia Giulia ed Emilia-Romagna, le figure infermieristiche presenti a bordo sono due e differenziate nei ruoli di:\n- CVS o ICT (coordinatore di volo sanitario o infermiere coordinatore e di triage): questo professionista, proveniente in alcune realt\u00e0 dalla centrale operativa 118 o dal Servizio Emergenza, con esperienza pluriennale in un reparto di terapia intensiva e/o Pronto Soccorso, 118, \u00e8 responsabile di tutta la parte organizzativa della missione dal suo inizio e fino al suo compimento ed \u00e8 responsabile delle comunicazioni radio telefoniche;\n- AVS o IVS (assistente di volo sanitario o infermiere di volo sanitario), svolge assieme al medico ed al CVS-ICT tutte le attivit\u00e0 di soccorso.\nMentre il personale aeronautico normalmente \u00e8 dipendente della societ\u00e0 esercente il servizio, il personale sanitario \u00e8 dipendente del servizio sanitario pubblico (ASL e 118) o convenzionato con questo.\nOrganizzazione e normativa italiana.\nAttualmente i servizi di elisoccorso sanitario in Italia sono organizzati su base regionale, o provinciale e sono inseriti nel contesto del servizio 118 - Emergenza sanitaria, l'organizzazione appartenente alle ASL deputata al trattamento dell'emergenza-urgenza extraospedaliera con ambulanze e automediche per il primo soccorso e il trasporto sanitario d'urgenza verso i DEA o i pronto soccorso della rete ospedaliera. In casi particolari i mezzi di altri Enti e corpi dello Stato possono concorrere allo svolgimento dei servizi di istituto del servizio regionale di elisoccorso.\nNell'ambito del servizio 118 operano anche mezzi e personale di altri enti, come Croce Rossa Italiana, Vigili del fuoco, Polizia di Stato Arma dei Carabinieri o associazioni di volontariato convenzionate come ANPAS o Misericordie).\nI principali riferimenti normativi sono rappresentati dal D.P.R. 27/03/1992 e dai documenti applicativi (linee guida) emanati della Conferenza Stato-regioni, oltre naturalmente alla normativa aeronautica specifica (JAR-OPS ed ENAC). Il quadro normativo Europeo riguardante l'Elisoccorso sanitario \u00e8 stato ulteriormente ampliato e modificato con il Regolamento Comunitario UE 965/2012, entrato in vigore il 28 ottobre 2014.\nLa maggior parte dei servizi di elisoccorso sanitario sono esercitati da Societ\u00e0 private di lavoro aereo titolari di TPP (trasporto pubblico passeggeri, secondo la normativa ENAC) mediante appalto da parte del Servizio Sanitario Nazionale (Regione o ASL).\nIn alcune regioni, al servizio di elisoccorso sanitario afferiscono anche altre Istituzioni come la Guardia di Finanza (che possiede al proprio interno il proprio corpo di Soccorso Alpino o SAGF), il IV Reggimento Altair o il Corpo nazionale dei Vigili del Fuoco sempre in convenzione con le ASL o con la regione.\nIn Trentino, (per la sola provincia di Trento) il servizio \u00e8 svolto dal Nucleo Elicotteri della Provincia Autonoma di Trento; parte integrante del Corpo Permanente dei Vigili del Fuoco della Provincia."}
{"id": "559591", "revid": "92723", "url": "https://it.wikipedia.org/wiki?curid=559591", "title": "Giosu\u00e8 (condottiero biblico)", "text": "Giosu\u00e8, figlio di Nun, fu un condottiero ebraico, la cui storia \u00e8 narrata nella Bibbia a partire dal Libro dell'Esodo fino al Libro di Giosu\u00e8, che prende nome da lui.\n\u00c8 venerato come santo dalla Chiesa cattolica e da quella ortodossa; la Chiesa cattolica lo venera anche come patriarca. La memoria ricorre il 1\u00ba settembre di ogni anno.\nIl nome Giosu\u00e8 deriva dall'ebraico \u05d9\u05b0\u05d4\u05d5\u05b9\u05e9\u05bb\u05c1\u05e2\u05b7 (\"Yehosh\u00f9a\u02c1\"), e significa \"YHWH salva\", di cui\" \u1f38\u03b7\u03c3\u03bf\u1fe6\u03c2\" (Ieso\u00f9s, Ges\u00f9) \u00e8 la trascrizione in greco.\nGiosu\u00e8, della trib\u00f9 di Efraim, succedette a Mos\u00e8 come capo degli Israeliti. Guid\u00f2 le dodici trib\u00f9 ebraiche nelle prime conquiste in terra di Israele, dopo l'esodo dall'Egitto.\nRacconto biblico.\nSuccessione di Mos\u00e8.\nNasce in Egitto al tempo della schiavit\u00f9 degli ebrei. Partecipa all'uscita dall'Egitto degli ebrei sotto il comando di Mos\u00e8. Si distingue come comandante militare quando le trib\u00f9 ebraiche sono attaccate dagli Amaleciti a Refidim (cfr. ).\nAssiste Mos\u00e8 e lo accompagna un tratto nella salita al Monte Sinai, dove Mos\u00e8 riceve le tavole dei dieci comandamenti (cfr. ). \u00c8 uno dei dodici esploratori che Mos\u00e8 manda a perlustrare il paese di Canaan. In questa occasione prende il nome di Giosu\u00e8, chiamandosi in precedenza Osea (cfr. ). Solamente Caleb e Giosu\u00e8 portano notizie incoraggianti riguardo alla loro perlustrazione. Essi saranno dunque i soli di quella generazione a entrare nella terra promessa dopo che il popolo ha errato per quarant'anni nel deserto.\nPrima di morire sulla riva orientale del Giordano, Mos\u00e8 designa Giosu\u00e8 come suo successore e lo incarica di attraversare il fiume e di condurre il popolo alla conquista del paese di Canaan.\nLa conquista del paese di Canaan \u00e8 descritta nel libro di Giosu\u00e8. Secondo il testo, Dio incoraggia Giosu\u00e8 ad essere forte e ad appoggiarsi sulle leggi della Torah per condurre il popolo.\nAttraversamento del Giordano.\nGiosu\u00e8 ottiene l'appoggio delle due trib\u00f9 e mezza (trib\u00f9 di Ruben, trib\u00f9 di Gad e la met\u00e0 della trib\u00f9 di Manasse), che si erano insediate all'est del Giordano, per aiutare le altre trib\u00f9 a conquistare il paese.\nIl primo ostacolo \u00e8 il fiume Giordano. Giosu\u00e8 fa avanzare l'Arca dell'Alleanza portata dai sacerdoti davanti al popolo. Il fiume arresta miracolosamente il suo scorrere e permette l'attraversamento dei conquistatori israeliti. Giosu\u00e8 erige un monumento di dodici pietre sulla riva ovest a Galgala. Galgala sar\u00e0 il punto di partenza per tutte le conquiste successive.\nGiosu\u00e8 fa circoncidere tutti gli uomini ebrei nati nel deserto, non ancora circoncisi. Cos\u00ec pu\u00f2 celebrare la Pasqua, commemorazione dell'uscita dall'Egitto.\nConquiste di Giosu\u00e8.\nL'antica citt\u00e0 di Gerico costituisce la prima conquista degli Israeliti sotto il comando di Giosu\u00e8. Il testo della Bibbia racconta che le mura della citt\u00e0 caddero dopo che i sacerdoti avevano girato sette volte per sette giorni attorno alla citt\u00e0, suonando lo Shofar. La citt\u00e0 viene rasa al suolo e una maledizione \u00e8 pronunciata contro tutti gli abitanti di Gerico. Tutti gli abitanti sono uccisi, ad eccezione della famiglia di Rahab, una prostituta che aveva ospitato le spie ebraiche.\nIn seguito, Giosu\u00e8 conquista Ai e Gabaon. Le conquiste continuano per molti anni sempre pi\u00f9 ad ovest fino a Gaza e a nord fino alla costa fenicia.\nInsediamento delle Trib\u00f9.\nDopo la conquista della quasi totalit\u00e0 del paese di Canaan, Giosu\u00e8 amministra l'insediamento delle trib\u00f9 e la divisione del territorio. Inizia dalle trib\u00f9 di Giuda, di Efraim e di Manasse. Caleb ottiene la citt\u00e0 di Hebron. L'Arca dell'Alleanza \u00e8 trasportata da Guilgal, dove si trovava dopo il passaggio del Giordano, a Silo: sar\u00e0 spostata poi a Gerusalemme dal re Davide.\nGiosu\u00e8 crea le citt\u00e0-rifugio per i leviti. Ottiene per s\u00e9 la citt\u00e0 di Timnath-serah. Le due trib\u00f9 e mezza ritornano alle loro terre all'est del Giordano.\nUltimi discorsi di Giosu\u00e8.\nGiosu\u00e8 convoca gli anziani, i capi, i giudici e scribi del popolo. Riassume la sua opera, e li esorta a non imparentarsi e fraternizzare con la popolazione locale (cap. 23, v. 12), e li ammonisce a non servire altri dei, per non perdere la vita e la terra loro date (v. 16).\nQuindi raduna le trib\u00f9 israelite in Sichem, convocando nuovamente i rappresentanti del popolo \"davanti a Dio\" (cap. 24, v. 1).\nGiosu\u00e8 esorta pi\u00f9 volte il popolo a restare fedele a Dio, che numerose volte si era loro manifestato in battaglia contro i nemici, e nell'opera dei patriarchi (vv. 2-12). Li invita ad abbandonare gli dei adorati dai loro padri \"oltre il fiume e in Egitto\" e gli dei degli Amorrei, che abitavano in quella terra (vv. 14-15).\nEsprime la propria scelta famigliare di fedelt\u00e0 al Signore (v. 15).\nIl popolo promette di servire soltanto Dio e di non essere fedele ad altri che a lui (vv. 16-18, 22, 24).\nMorte di Giosu\u00e8 e di Eleazaro.\nLa morte di Giosu\u00e8 e Eleazaro, e la sepoltura dei resti di Giuseppe sono narrati al termine del libro, che cos\u00ec si conclude:\nIl luogo di sepoltura di Giosu\u00e8 e Caleb \u00e8 localizzato nella citt\u00e0 araba di \"Kifl Haris\", mentre la tomba di Giuseppe e quella di Eleazaro si trovano rispettivamente nelle vicinanze di Nablus (antica Sichem) e di Awarta, alcuni km a sud-est.\nDopo la morte di Giosu\u00e8, inizia per il popolo ebraico il periodo dei Giudici.\nProposte di interpretazione storica.\nIl punto di vista accademico prevalente \u00e8 che il Libro di Giosu\u00e8 non sia un resoconto fattuale di eventi storici.\nL'apparente ambientazione di Giosu\u00e8 \u00e8 il XIII secolo a.C., che fu effettivamente un periodo di distruzione di citt\u00e0 su larga scala, ma con poche eccezioni (Hazor, Lachis) le citt\u00e0 distrutte non sono quelle che la Bibbia associa a Giosu\u00e8, e quelle che essa associa a lui mostrano poco o nessun segno di essere occupate in quel periodo.\nLa biblista Carolyn Pressler, nel suo commento per il \"Westminster Bible Companion\" spiega che il Libro di Giosu\u00e8 intende veicolare attraverso la narrazione storica un messaggio teologico e politico e che, sebbene la storia non sia irrilevante, la \"verit\u00e0\" del testo biblico quindi non va ricercata nell'aderenza al fatto storico e alla sua precisa ricostruzione, quanto piuttosto nella lettura e nell'interpretazione del fatto storico, anche alla luce del messaggio che ne poteva scaturire per il pubblico nel VII e VI secolo a.C., cio\u00e8 all'epoca di redazione del testo. Ad esempio commentando gli elenchi dei nemici del capitolo XI rileva che lo scopo del testo non sia di fornire nozioni di storia militare, ma di suscitare nel lettore una viva impressione per il numero stragrande di nemici che costituiva una difficolt\u00e0 apparentemente insormontabile con i soli mezzi umani, ma non per Dio, a cui nulla \u00e8 impossibile.\nIl biblista Richard D. Nelson ha spiegato che i bisogni della monarchia centralizzata favorirono un'unica storia di origini, combinando antiche tradizioni di un esodo dall'Egitto, la credenza in un Dio nazionale come \"guerriero divino\", e spiegazioni per la grande presenza di citt\u00e0 in rovina, stratificazione sociale di gruppi etnici e trib\u00f9 contemporanee.\nNegli anni '30 l'ebraista Martin Noth fece una critica radicale dell'utilit\u00e0 storica del Libro di Giosu\u00e8. Noth, studente di Albrecht Alt, sottoline\u00f2 l'importanza della critica delle forme (a cui aveva dato il via nel secolo precedente il biblista tedesco Hermann Gunkel) e dell'eziologia. Alt e Noth ipotizzarono un movimento pacifico degli israeliti in varie zone di Canaan, contrariamente al racconto biblico.\nL'archeologo William Foxwell Albright critic\u00f2 tale opinione, ribadendo che il Libro di Giosu\u00e8 andasse considerato un resoconto storico degli eventi. Tale teoria non resse per\u00f2 agli studi archeologici successivi: le prime prove archeologiche negli anni '30 mostrarono che la citt\u00e0 di Ai, uno dei primi obiettivi di conquista nella presunta campagna militare di Giosu\u00e8, era effettivamente esistita ed era stata distrutta, ma nel XXII secolo a.C., epoca in cui gli Israeliti non esistevano neppure. Sono stati proposti alcuni siti alternativi per Ai (come Khirbet el-Maqatir) che risolverebbero parzialmente la discrepanza nelle date, ma questi siti non sono stati accettati dalla maggioranza degli archeologi.\nNel 1951 l'archeologa britannica Kathleen Kenyon dimostr\u00f2 che la citt\u00e0 di Gerico risaliva alla Media Et\u00e0 del Bronzo (2100\u20131550 a.C. circa) e non alla Tarda Et\u00e0 del Bronzo (1550\u20131200 a.C. circa), periodo durante il quale era gi\u00e0 in rovina e disabitata. Kenyon sostenne che la prima campagna israelita non poteva essere storicamente confermata, ma andava piuttosto spiegata come un'eziologia del luogo e una rappresentazione dell'insediamento israelita.\nNel 1955, l'archeologo statunitense George Ernest Wright discusse la correlazione dei dati archeologici con le prime campagne israelite, che divise in tre fasi, secondo quanto scritto dal Libro di Giosu\u00e8. Indic\u00f2 due serie di reperti archeologici che \"sembrano suggerire che il racconto biblico \u00e8 in generale corretto per quanto riguarda la natura della fine del XIII e del XII-XI secolo nel paese\" (cio\u00e8, \"un periodo di tremenda violenza\"). Successivamente, per\u00f2, gli scavi ad Hazor dell'archeologo israeliano Yigael Yadin dimostrarono che tale distruzione non era attribuibile agli Israeliti.\n\u00c8 ormai riconosciuto dalla maggioranza degli studiosi che il Libro di Giosu\u00e8 abbia poco valore storico e che le vicende narrate risentano di fatti storici molto successivi. Le prove archeologiche mostrano chiaramente che Gerico e Ai non furono occupate nella Tarda Et\u00e0 del Bronzo. La storia della conquista rappresenta forse la propaganda nazionalista del Regno di Giuda dell'VIII secolo a.C. e le sue rivendicazioni sul territorio del Regno di Israele, oppure una leggenda nata tra gli Israeliti per spiegare il motivo della distruzione delle varie citt\u00e0 cananee; il Libro fu redatto in una prima forma durante il regno di re Giosia (640-609 a.C.), per poi essere rivisto e completato dopo l'occupazione di Gerusalemme da parte dell'Impero Neo-Babilonese nel 586 a.C., raggiungendo infine la forma attuale al ritorno dall'Esilio babilonese.\nLa maggioranza degli studiosi attuali considera non storici molti degli eventi narrati nella Bibbia relativi a Giosu\u00e8 e alla conquista israelita della terra di Canaan. Si ritiene, infatti, che l'occupazione di tali territori avvenne come graduale e pacifico inserimento, amalgamandosi con le popolazioni locali e molti popoli vinti dagli Ebrei, citati nella Bibbia, non sono esistiti o non erano stanziati in quelle zone, mentre alcune citt\u00e0 conquistate erano gi\u00e0 abbandonate da secoli; inoltre i territori di Canaan erano sotto controllo egiziano. Ad evidenziare tali osservazioni sono gli stessi archeologi israeliani, molto attivi nel campo della ricerca storico-biblica, come Israel Finkelstein e Ze'ev Herzog, il quale afferma che \"questo \u00e8 ci\u00f2 che gli archeologi hanno scoperto dai loro scavi nella terra di Israele: gli Israeliti non sono mai stati in Egitto, non hanno vagato nel deserto, non hanno conquistato i territori in una campagna militare e non li hanno dati alle 12 trib\u00f9 di Israele\".\nAnche la maggioranza degli studiosi cristiani si allinea ora a queste conclusioni e gli esegeti del \"Nuovo Grande Commentario Biblico\" precisano che \"pochi, ammesso che ce ne siano, sono gli episodi importanti di Giosu\u00e8 che possono essere considerati storici. Per esempio, n\u00e9 Gerico n\u00e9 Ai n\u00e9 Gabaon erano abitate nel periodo in cui la maggior parte degli studiosi colloca l'emergere di Israele in Canaan (ca. 1200 a.C.). [...] Per lo pi\u00f9, quindi, i reperti archeologici contraddicono la narrazione. Il che \u00e8 vero anche a livello di piccoli dettagli: non ci sono usanze, elementi geopolitici o manufatti specifici menzionati in Giosu\u00e8 che possono essere datati solo alla fine del secondo millennio, e molti di essi sono ancora presenti nel primo. D'altra parte, Giosu\u00e8 riflette il tempo in cui fu composto. Cos\u00ec, la lista delle citt\u00e0 levitiche del c. 21, non pot\u00e9 essere compilata prima del sec. VIII, perch\u00e9 \u00e8 questo il periodo in cui la maggior parte di esse esisteva\".\nGli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) commentano come \"il Libro di Giosu\u00e8 ha riallacciato a Giosu\u00e8 fatti ai quali egli era estraneo o che furono a lui posteriori, per dare un quadro d'insieme della conquista\" e gli esegeti dell'interconfessionale Bibbia TOB concordano come \"l'idea proposta in questo documento, che la conquista completa di Canaan sia stata opera della lega di tutte le trib\u00f9, non resiste di fronte alla critica storica\".\nAnche relativamente alla caduta di Gerico, tra gli episodi pi\u00f9 noti del Libro di Giosu\u00e8, gli studiosi del \"Nuovo Grande Commentario Biblico\" precisano che \"tutto questo \u00e8 racconto, non storia, conclusione questa che trova un sostegno anche nei risultati degli scavi di Gerico (Tell es-Sult\u00e0n, a circa 16 km dalla confluenza del Giordano e del Mar Morto). L'ultima occupazione del luogo durante il Tardo Bronzo \u00e8 del XIV secolo e, da allora fino al secolo IX, non si verificarono ulteriori stanziamenti. Quindi, al tempo di Giosu\u00e8, nessuno viveva a Gerico\".\nIn merito a tale episodio, la Bibbia Edizioni Paoline riporta inoltre come \"grande imbarazzo crea il fatto che secondo gli scavi archeologici Gerico non esisteva come citt\u00e0 nel sec. 13\u00b0\", mentre la Bibbia TOB conclude come \"nel caso di Gerico, i risultati archeologici si sono rivelati molto deludenti per questo periodo e il racconto Gs 6 si presenta piuttosto come una liturgia di guerra e non tanto come un rapporto circostanziato sulla presa della citt\u00e0. Bisogna pur ammettere che non sempre il testo biblico fornisce una risposta alle domande che gli poniamo\".\nEsegesi ebraica.\nDio fece che Mos\u00e8 aggiungesse la lettera ebraica Jodh al suo nome. \"Yehoshuah\", ovvero \"Giosu\u00e8\", ebbe soltanto \"figlie-femmine\" (cfr Dodici trib\u00f9 di Israele per le appartenenze etniche o tribali ebraiche): per esempio la profetessa Chuldah (cfr Zaddiq) ed il Profeta Geremia, dei Kohanim, vi discendono (\"Talmud, Meghillah\").\nNell'Islam.\nGiosu\u00e8 () non \u00e8 nominato esplicitamente nel Corano, ma esiste un chiaro riferimento storico a lui e Caleb nella narrazione della conquista di Canaan presente nella Sura V.\nIl suo nome ricorre comunque nella letteratura dell'Islam, che lo considera uno dei messaggeri di Allah. Gli eventi narrati nella letteratura islamica comprendono l'attraversamento del fiume Giordano e la conquista di \"Bayt al-Maqdis\".\nVari studiosi condividono la tesi secondo la quale Giosu\u00e8 fu il successore di Mos\u00e8. Giosu\u00e8 \u00e8 menzionato quale profeta nelle Storie di Ibn Kathir. Il commento tradizionale \"al-Jal\u0101layn\" afferma che \"A\u1e25mad [b. \u1e24anbal] inser\u00ec nel suo \"Musnad\", il [seguente] \"\u1e25ad\u012bth\": 'Il sole non fu mai fermato per nessun essere umano, ad eccezione di Giosu\u00e8 nei giorni in cui avanzava in direzione della Santa Casa [di Gerusalemme]' \".\nLa letteratura islamica ha arricchito il racconto biblico di Giosu\u00e8, affermando che egli fu presente alle esequie funebri di Mos\u00e8 e che indoss\u00f2 le sue vesti il giorno della ripartenza degli ebrei. Dal \"Sa\u1e25\u012b\u1e25\" di Bukhari e dal \"Sa\u1e25\u012b\u1e25\" di Muslim Giosu\u00e8 \u00e8 chiamato Yusha' bin Nun e assiste Mos\u00e8 nell'incontro con il misterioso Khidr.. \n\u02bfAl\u012b ibn Ab\u012b \u1e6c\u0101lib, cugino di Maometto, interrogato su quali fossero i profeti che avevano un nome particolare, rispose che Yusha' ibn Nun era noto come Dhu al-Kifl.\nIn merito al luogo di sepoltura di Giosu\u00e8, una parte dell'islam accredita la moschea edificata nel distretto di Beykoz, a Istanbul, mentre altra parte l-Nabi Yusha'), Giordania (An-Nabi Yusha\u2019 bin Noon, a Sunni vicino alla citt\u00e0 di Al-Salt Mazar Hazrat Yusha\u2019 bin Noon,) e in Iraq (l'edificio di culto di Nabi Yusha, a Baghdad).\nRicorrenze.\nL'anniversario della morte (\"yahrtzeit\") di Giosu\u00e8 \u00e8 celebrato il giorno 26 del mese di \"Nisan\", secondo il calendario ebraico. In tale occasione, migliaia di persone si recano in pellegrinaggio alla Tomba di Giosu\u00e8 nella localit\u00e0 palestinese di Kifl Haris, situata nella Cisgiordania settentrionale, a 18\u00a0km da Nablus e a nord-est dell'insediamento israeliano di Ariel.\nLa vita di Giosu\u00e8 \u00e8 inoltra ricordata in occasione dello \"Yom HaAliyah\" (lett. \"Giorno di Aliyah\"), festa nazionale che si celebra il decimo giorno del mese di \"Nisan\", per ricordare gli eventi storici dei quali fu protagonista il popolo eletto fino all'ingresso nella Terra Promessa, in conformit\u00e0 alla narrazione biblica. Fra questi eventi, viene commemorato l'attraversamento del fiume Giordano, con i sacerdoti che portavano l'Arca dell'Alleanza davanti al popolo, premessa dell'insediamento degli Israeliti nella Terra Promessa.\nLe scuole locali celebrano una seconda volta la ricorrenza, nel settimo giorno del mese di \"Cheshvan\".\nNell'arte e nella letteratura.\nNella tradizione letteraria dell'Europa medioevale, Giosu\u00e8 \u00e8 uno dei Nove Prodi.\nNella \"Divina Commedia\" di Dante, l'anima di Giosu\u00e8 appare al divin poeta nel quinto Cielo del Paradiso (Marte), nel quale dimorano i \"militi della fede\". Il Canto XVIII dice di lui:\nNel 1747, Georg Friedrich H\u00e4ndel compose \"Joshua\", oratorio musicale in tre atti, il cui racconto segue gli Israeliti dal loro passaggio sul Giordano fino a Canaan, includendo la Battaglia di Gerico. Il lavoro comprende una storia di fantasia su un amore fra Achsah, figlia di Caleb, ed Othniel, un giovane soldato.\nNel 1959, il compositore ebreo-tedesco Franz Waxman fu l'autore di \"Joshua\", oratorio drammatico per solisti, voce narrante, con la presenza di coro ed orchestra.\nNelle scienze.\nUna leggenda vuole che i primi pionieri di religione mormone emigrati negli Stati Uniti, diedero al \"Yucca brevifolia\" il nome di \"albero di Giosu\u00e8\" poich\u00e9 i rami di questa pianta agavecea ricordavano loro Giosu\u00e8 che distende le braccia al cielo in segno di preghiera, mentre guida il suo popolo a occidente.\nGiosu\u00e8 ha ispirato il nome scientifico del \"Trilepida joshuai\" (detto anche il \"serpente cieco di Giosu\u00e8\"), una specie diffusa in Colombia, il cui olotipo \u00e8 stato documentato a Jeric\u00f3, nel Dipartimento di Antioquia."}
{"id": "559597", "revid": "486946", "url": "https://it.wikipedia.org/wiki?curid=559597", "title": "Stadio Fenerbah\u00e7e \u015e\u00fckr\u00fc Sara\u00e7o\u011flu di Istanbul", "text": ""}
{"id": "559600", "revid": "729019", "url": "https://it.wikipedia.org/wiki?curid=559600", "title": "Panhard M3", "text": "Il M3 \u00e8 un veicolo trasporto truppe (APC, \"Armoured Personal Carrier\") blindato ruotato di fabbricazione Francese.\nEsso ha una massa di poche tonnellate, guidatore sul davanti e una squadra nella parte posteriore.\nSviluppato con il 95% delle componenti meccaniche dell'AML, esso era una macchina straordinariamente leggera ed economica, anche per la sua comunanza con la famosa, piccola autoblindo. Dopo l'immissione nel mercato alla fine degli anni'60, sono stati prodotti migliaia di esemplari per decine di clienti, militari e paramilitari.\nProgetto.\nLo scafo del piccolo APC \u00e8 di acciaio, con spessore tra gli 8 e gli 11\u00a0mm.In avanti vi \u00e8 il pilota, dietro di lui il motore, un Panhard a 4 cilindri a benzina, da 90hp, dietro il comparto truppa per un massimo di ben 10 uomini. Il motore ha i tubi di scappamento sopra lo scomparto truppa, anche per scoraggiare eventuali facinorosi a salire sopra il mezzo, durante le azioni di polizia. La trazione \u00e8 4x4, con un cambio manuale nell'angusta cabina di pilotaggio.Il veicolo \u00e8 anfibio, in acqua si muove solo con le ruote ad un massimo di 4\u00a0km/h, ovvero solo quanto basta per il movimento in corsi d'acqua calma.Per muoversi in caso di trincee sono disponibili una sorta di canali a rotaia, in cui il mezzo passa. \u00c8 macchinoso, ma consente di superare persino 3,2\u00a0metri.\nL'equipaggio ha una serie di uscite e feritoie molto nutrita. I fanti hanno 3 feritoie per lato, per vedere e sparare, 1 grande portello su ciascun lato, 1 sopra il mezzo e 2 dietro.\nAl centro del veicolo esiste infatti la possibilit\u00e0 di portare un armamento sul tetto: esso varia da una mtg. leggera scudata, ad un cannone teleguidato da 20\u00a0mm. Dietro il comparto equipaggio, vi \u00e8 anche la predisposizione per un'altra mitragliatrice leggera.\nVersioni.\nTra le tante versioni presenti, vi sono molte interessanti piattaforme di tiro, come quella antiaerea, chiamata M3 VDA, con una torretta dotata di 2 cannoni da 20\u00a0mm, dotata anche di una mtg. leggera per la difesa vicina, 4 lanciagranate nebbiogene e addirittura un piccolo radar di ricerca leggero, capace di inseguire contemporaneamente 4 bersagli aerei, mentre la torretta ha una velocit\u00e0 di rotazione di 60 gradi/s e una di elevazione di ben 90. Vi sono martinetti di stabilizzazione che si abbassano, elevando tutta la massa del mezzo a diversi decimetri di altezza sul suolo. Esso ha 300 colpi per arma, e un ragionevole sistema di controllo del tiro anche senza il radar, grazie ad un apparato P56 optronico.\nEsistono altre varie versioni, come quella portamortaio da 60\u00a0mm (in torretta stabilizzata). Vi \u00e8 una serie di mezzi secondari, come autoveicoli recupero, mezzi officina, veicolo autoambulanza.\nIl tutto, per una lunghezza di 4,45\u00a0m, una altezza di 2\u00a0m e una larghezza di 2,4. Peso: 6,1 tonnellate\nOltre 1500 esemplari sono stati venduti nei primi 15 anni a ben 35 clienti, soprattutto paesi africani e medio-orientali."}
{"id": "559604", "revid": "1529788", "url": "https://it.wikipedia.org/wiki?curid=559604", "title": "Sapienza", "text": ""}
{"id": "559608", "revid": "1226", "url": "https://it.wikipedia.org/wiki?curid=559608", "title": "Star Trek - Deep Space Nine", "text": ""}
{"id": "559610", "revid": "1226", "url": "https://it.wikipedia.org/wiki?curid=559610", "title": "Star Trek - The Next Generation", "text": ""}
{"id": "559614", "revid": "729019", "url": "https://it.wikipedia.org/wiki?curid=559614", "title": "ARL 44", "text": "Il carro pesante ARL 44 (Ateliers de construction de Rueil, char mod\u00e8le 1944) era un carro armato pesante sviluppato dalla Francia durante la seconda guerra mondiale. Fu realizzato applicando allo scafo base del Char B1, previe alcune modifiche, una nuova torretta che dava finalmente al potente carro prebellico una nuova, sorprendente validit\u00e0 operativa, anche se il progetto era sostanzialmente obsoleto.\nProgetto.\nTecnicamente il veicolo era basato sul carro Char B1 da 31 tonnellate: questo era originariamente armato con un cannone corto da 75 mm SA 35 in casamatta, quasi come un cannone d'assalto, e un 47 mm SA 34 in una torretta, a canna lunga. Gli uomini di equipaggio erano 4, ma non disposti come nei carri armati \"convenzionali\".\nNessuno dei 2 armamenti era di per s\u00e9 del tutto soddisfacente, perch\u00e9 il cannone da 75mm era eccessivamente corto, e poteva essere azionato solo dal pilota, con lo spostamento di precisione (possibile grazie alla buona meccanica, un poco come il successivo carro \"S\" svedese) dello scafo. Non avveniva, quindi, con una semitorretta come nel caso del carro medio M3 USA. Il cannone in torretta era una valida arma, ma la torretta di per s\u00e9 era monoposto, e sebbene ben corazzata, non offriva una buona ergonomia e, in generale, il grosso veicolo francese non possedeva una progettazione felice, in quanto 2 dei 4 membri dell'equipaggio, il pilota e il capocarro, dovevano guidare e azionare l'armamento, mentre gli altri 2 si limitavano alla ricarica e all'azionamento della radio, che se non altro su tali mezzi esisteva. Gli Char B1 vennero nondimeno costruiti in oltre 400 esemplari e nel 1940 erano tra i carri pi\u00f9 temibili che si potessero incontrare, potentemente armati, ben corazzati e con una ottima mobilit\u00e0 fuoristrada con i loro cingoli avvolgenti (sebbene assai vulnerabili al tiro).\nTuttavia, nelle varie versioni apparse, dal Char B al Char B1 bis, i miglioramenti, per quanto significativi, non erano riusciti a farne dei mezzi del tutto convincenti, troppo complessi e di ridotta autonomia, oltre che con una disposizione interna discutibile (peraltro ripresa per il carro USA M3 Lee, sebbene con una migliore efficienza, come il 75 mm a canna media e brandeggiabile). Per sviluppare un nuovo carro, i francesi gi\u00e0 durante l'occupazione nazista pensarono ad un mezzo con un armamento all'altezza della situazione, che significava un cannone a canna lunga da almeno 75 mm. Il loro carro pi\u00f9 moderno, il SOMUA S35, non era abbastanza grande per ospitarlo, sebbene questo carro abbia ispirato l'M4 Sherman.\nAllora, fu giocoforza rivolgersi proprio al massiccio Char B1 bis, l'ultima versione disponibile in quantit\u00e0 di tale mezzo, ma non \u00e8 chiaro se si sia trattato di scafi gi\u00e0 disponibili o di mezzi di nuova costruzione. A propendere per la prima soluzione c'\u00e8 il fatto che lo scafo era quello del B1 bis, non quello del B1 ter, con la sua struttura corazzata ampiamente riprogettata, tanto che le linee arrotondate lo facevano somigliare ad un'enorme Matilda. Ma solo 3 esemplari vennero costruiti.\nTecnica.\nIl risultato di tali modifiche al progetto fu che i francesi rimossero dalla piastra anteriore dello scafo del Char B1 il cannone da 75L17,1mm, che, con la sua lunghezza ancora minore di quella dell'arma del Panzer IV originario, aveva ormai davvero poco senso.\nSostituita la torretta monoposto con il cannone da 47 mm, venne installata una grande torretta, dall'aspetto vagamente simile a quello di un T-34/85 o di un M26. Essa aveva verosimilmente l'equipaggio standard, finalmente 3 uomini e, per la massima efficienza del comparto combattimento un'arma totalmente nuova e pi\u00f9 potente, nientemeno che un cannone da 90 mm. Esso era probabilmente di fornitura francese Schneider e non americana. Infatti anche i francesi disponevano di armi di tale calibro, per esempio su affusti navali antiaerei.\nI cingoli fornivano al mezzo un'elevata mobilit\u00e0, anche se lo scafo era molto alto (se non altro comodo), e probabilmente si trattava ancora della vecchia corazzatura imbullonata, con piastre spesse 50 mm sui fianchi e 60, inclinati di circa 30, sul davanti. Ignoto il tipo di corazza che si trovava sulla torretta. Probabilmente si trattava di un carro pesante circa 40 tonnellate, il che o lo rendeva ancora pi\u00f9 lento di quanto fosse prima, o rese necessario usare un motore pi\u00f9 potente di quello originario.\nServizio.\nUn piccolo numero di carri di questo tipo raggiunse le unit\u00e0 operative francesi e prest\u00f2 servizio nel dopoguerra, in attesa che i carri postbellici entrassero in servizio. Si pensava agli AMX-50, ma il progetto venne accantonato quando giunsero, a prezzi molto minori, gli M47 Patton americani.Rispetto a questi ultimi, gli ARL-44 erano certamente superati, sebbene potessero competere in termini di potenza di fuoco. Essi avrebbero stentato anche a reggere il confronto con gli M26 Pershing. Infatti, se l'armamento era di tutto rispetto, la corazzatura era troppo sottile, la velocit\u00e0 presumibilmente modesta e la sagoma troppo alta. Inoltre ve n'erano pochi disponibili, cos\u00ec senza rimpianti essi vennero accantonati nei depositi.\nResta il fatto che essi rappresentarono la dimostrazione che anche i francesi, nonostante le difficolt\u00e0 che avevano, potevano costruire un carro che se impiegato contro i tedeschi avrebbe avuto di che farsi valere, sebbene costruito con le limitate tecnologie disponibili. Il suo maggior motivo d'interesse era certo il cannone da 90 mm, sufficiente, se riusciva a colpire, ad ingaggiare praticamente tutti i carri presenti sui campi di battaglia."}
{"id": "559616", "revid": "1226", "url": "https://it.wikipedia.org/wiki?curid=559616", "title": "Star Trek - Voyager", "text": ""}
{"id": "559621", "revid": "124666754", "url": "https://it.wikipedia.org/wiki?curid=559621", "title": "AMX-50", "text": "LAMX-50 era un carro pesante francese, del periodo immediatamente successivo alla seconda guerra mondiale. Sarebbe dovuto diventare il principale carro francese con buone prestazioni previste per le soluzioni decisamente all'avanguardia, ma arriv\u00f2 in un periodo di congiuntura economica poco favorevole.\nTecnica.\nProgettato nel Maggio del 1950.L'AMX-50 era uno dei tre progetti che vennero sviluppati attorno al concetto della \"torre oscillante\", ovvero una torre che era costituita da una sorta di anello sviluppato tutt'attorno alla parte mobile, con una specie di scudatura mobile estesa a tutta la parte anteriore e superiore del mezzo, in cui era installato in maniera solidale il cannone. Gli altri due erano l'AMX-13 e la blindo pesante EBR-75. Il carro pesava circa cinquanta tonnellate.\nLo scafo era dotato di una larga cingolatura, per assicurare una buona mobilit\u00e0 fuoristrada. Essa ricordava, come anche molto dello scafo, il progetto del Panzer VI Tiger I tedesco, ma le ruote erano totalmente diverse, cinque grandi per lato, gommate all'esterno. L'apparato motore era nella parte posteriore del mezzo, con tanto di ruote di rinvio. Le fiancate erano verticali, come nel caso del Tiger, mentre la parte anteriore del mezzo era uniformemente inclinata di circa 40 gradi, similmente a quanto avvenuto con il Panzer V Panther o il Panzer VI Tiger II.\nSopra il massiccio scafo, dotato certamente di corazze pesanti, dell'ordine di 80-120 mm, vi era la torretta, con una struttura molto pi\u00f9 piccola e leggera rispetto a quella del Tiger I. Essa aveva una struttura con il cannone e il suo scudo basculante fissi tra di loro, elevabili solidalmente. Nella parte posteriore vi era, invece, la cupola di visione per il capocarro, con una ricca dotazione di apparati di visione. Due mitragliatrici leggere erano sistemate al di sopra dello scudo del cannone, che non aveva un'arma coassiale convenzionale.\nServizio.\nIl carro rimase un prototipo. A parte il fatto che esso aveva una torretta basculante (non \u00e8 chiaro se dotata anche del pi\u00f9 interessante degli accessori, ovvero un caricatore automatico, arduo da progettare considerando la pesantezza delle granate usate), esso vantava anche due motivi di interesse. Il primo era l'armamento: gi\u00e0 inizialmente esso aveva un cannone da 100 mm a canna lunga, arma gi\u00e0 al di sopra dello standard contemporaneo, poi addirittura venne installato un cannone a canna lunga da 120 mm, una potenza micidiale per l'epoca. Praticamente questo lo rendeva paragonabile ai carri americani e inglesi che all'epoca erano in fase di sviluppo, ma li anticipava di qualche anno.\nSoprattutto, l'AMX-50 aveva una differenza fondamentale: oltre a pesare parecchie tonnellate in meno degli altri carri superpesanti occidentali, aveva un motore da ben 1000 hp, che riusciva a dare un rapporto potenza peso di ben 20:1, ovvero un rapporto degno dei migliori carri successivi, come l'AMX-30 e il Leopard 1.\nNonostante un ottimo progetto, molto moderno e praticamente senza rivali al tempo all'imbastimento del progetto, nonostante la potenza di fuoco, potenza motrice e torre basculante, il carro non pass\u00f2 alla produzione in serie.\nProbabilmente era troppo pesante per le strade dell'epoca, e troppo costoso. L'arrivo dei carri USA M.47, molto pi\u00f9 economici, dev'essere stato decisivo.\nNell'insieme si pu\u00f2 comunque affermare che l'AMX-50 era un ottimo mezzo che avrebbe potuto prestare un servizio d'alto livello se fosse passato in produzione. Per riavere un carro con tali caratteristiche bisogner\u00e0 aspettare l'AMX-32 degli anni ottanta."}
{"id": "559622", "revid": "87722102", "url": "https://it.wikipedia.org/wiki?curid=559622", "title": "Capitani di Libert\u00e0", "text": "I Capitani di Libert\u00e0 furono otto uomini che ressero la Repubblica di Genova nel periodo compreso tra il 27 dicembre 1435 e il 28 marzo 1436, ovvero nel secondo periodo della Signora dei Visconti.\nIl loro governo subentr\u00f2 ad un periodo in cui Genova fu appunto soggetta all'influenza viscontea rappresentata da Filippo Maria Visconti tramite diversi governatori l'ultimo dei quali fu Erasmo Trivulzio (il cui governatorato dur\u00f2 un solo giorno) e precedette la reggenza del Doge Isnardo Guarco."}
{"id": "559632", "revid": "33689", "url": "https://it.wikipedia.org/wiki?curid=559632", "title": "Economisti", "text": ""}
{"id": "559647", "revid": "37401", "url": "https://it.wikipedia.org/wiki?curid=559647", "title": "Libro di Geremia", "text": "Il Libro di Geremia (ebraico \u05d9\u05e8\u05de\u05d9\u05d4\u05d5, \"Yermih\u00e0u\"; greco \u0399\u03b5\u03c1\u03b5\u03bc\u03af\u03b1\u03c2, \"Ierem\u00edas\"; latino \"Ieremias\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione definitiva del libro \u00e8 avvenuta in Giudea nel V a.C., sulla base di oracoli precedenti attribuiti al profeta Geremia, attivo nel Regno di Giuda tra il 626-586 a.C. circa.\n\u00c8 composto da 52 capitoli e, oltre ai temi tipici dei profeti ebraici (fedelt\u00e0 a Dio, disprezzo delle nazioni e degli idoli pagani), il tema specifico del libro \u00e8 quello dell'invito alla sottomissione all'Impero neo-babilonese, non seguito dal re Ioiakim e dalla classe dirigente e che port\u00f2 alla deportazione e all'esilio di Babilonia.\nDio, mediante Geremia, vuole annunciare al suo popolo la volont\u00e0 che esso, scevro da ogni velleit\u00e0 di natura potente, sia un popolo fedele, completamente affidato alla sua paternit\u00e0, sotto la quale possa vivere in armonia difendendo il diritto di tutti. \nIl decreto di Dio circa la fine del Regno di Giuda, \u00e8 proprio finalizzato all'adempimento di questo messaggio: la creazione, nel seno di Babilonia, di una comunit\u00e0 che, sottomessa al giudizio del Padre, possa svilupparsi nella continua ricerca del benessere di tutti. La deportazione far\u00e0 ci\u00f2, facendo interiorizzare ai superstiti l'esperienza salvifica del Dio che li condusse fuori dalla schiavit\u00f9 egiziana. A questo punto l'escatologia e il messianismo prendono il sopravvento: si annunzia la fine della mediazione gerarchica tra Dio e gli uomini, la consacrazione di persone che collaboreranno col Signore alla guida del popolo e la totale realizzazione dell'Alleanza nella Gerusalemme Celeste.\nContenuto.\nPer quanto non sia facile riassumere il contenuto di un libro profetico, nel caso di Geremia l'impresa \u00e8 in qualche modo facilitata dallo strettissimo legame con i grandi avvenimenti sociali e politici del suo tempo. In questa sezione si fa comunque violenza al testo, nel tentativo di presentare gli episodi salienti nel loro ordine cronologico, piuttosto che in quello, talvolta contorto, con cui sono presentati nel testo stesso.\nVocazione di Geremia e riforma religiosa di Giosia.\nLa vocazione di Geremia, attestata attorno al 627 a.C., si colloca nella seconda met\u00e0 del regno di Giosia, un sovrano abbastanza illuminato, almeno stando ai riferimenti biblici e alle fonti storiche, ricordato per un buon governo, ma soprattutto per la grande riforma religiosa avviata attorno al 622 a.C. All'interno di questa riforma nasce la letteratura deuteronomistica, una vera e propria \"seconda legge\" presentata come una rivisitazione sostanziale della legge di Mos\u00e8.\nIn questo periodo, Geremia critica duramente le molte infedelt\u00e0 di Israele nei confronti di Jhwh, le gravi ingiustizie sociali, la diffusa pratica dell'idolatria, e molti altri comportamenti che egli ritiene aberranti e sicura causa di una dura punizione nel prossimo futuro. Molti di questi elementi sono anche bersaglio della riforma di Giosia, per cui molti ritengono che Geremia sia stato quanto meno un sostenitore della riforma, anche se non sappiamo se vi abbia concretamente collaborato. Neppure sappiamo se la sua predicazione abbia contribuito all'avvio della riforma, o se Giosia abbia agito di sua iniziativa.\nIn questa prima fase, Geremia non si limita ad illustrare drammaticamente le disgrazie che incombono su Israele, ma ne fornisce anche una spiegazione teologica, legandole puntualmente alle gravi colpe di cui Israele si \u00e8 macchiata nei confronti dell'alleanza. Ad esempio, l'adesione a pratiche idolatre nei confronti di divinit\u00e0 straniere saranno causa della sottomissione allo straniero, la ribellione a Jhwh provoca la ribellione della natura contro l'uomo, e la ricerca del proprio esclusivo interesse provoca gravi disordini sociali.\nI suoi contemporanei restano per\u00f2 sordi alla sua predicazione, forse considerando le sue premonizioni assolutamente improbabili in una fase di sostanziale pace e benessere per la nazione. D'altronde, essi sono convinti di essere comunque al sicuro grazie al tempio di Gerusalemme, ma Geremia frantuma anche questa illusione, ricordando loro la fine del tempio di Silo, nel regno di Israele, distrutto gi\u00e0 molti anni prima: il tempio da solo non basta, se mancano giustizia sociale e sincera fedelt\u00e0 all'alleanza.\nDa Giosia a Ioiakim: verso la fine dell'indipendenza.\nLa sicumera degli Israeliti si infrange infine contro il mutare improvviso dello scenario internazionale, sul finire del regno di Giosia. Dopo che l'assiro Assurbanipal ha invaso l'Egitto, nel 612 a.C. l'astro nascente Nabucodonosor, re dei babilonesi, espugna Ninive, capitale dell'impero assiro. In Egitto Necao II approfitta del crollo della potenza assira prendendo il potere e tentando di aggredire a sua volta i babilonesi. Nella sua avanzata verso oriente, nel 609 a.C. affronta in battaglia lo stesso Giosia, che rimane ucciso. L'erede al trono Ioacaz viene poi spodestato da Necao che gli sostituisce il fratello Ioiakim, al quale per\u00f2 impone un pesante tributo.\nIoiakim annulla sostanzialmente gli effetti della riforma del padre, e regna con modi dispotici e brutali, anche costretto dalla necessit\u00e0 di pagare il tributo a Necao. Introduce nuove pratiche idolatre persino nel tempio, con grande scandalo di Geremia.\nDopo la morte di Necao nella battaglia di Karkemi\u0161 del 605 a.C. contro i babilonesi, Ioiakim diviene vassallo di Nabucodonosor. Geremia predice nuovamente l'invasione nemica da settentrione, questa volta ben identificata, e l'inevitabile fine di Gerusalemme. Invia a Ioiakim un rotolo dettato al suo fedele aiutante Baruc, contenente tutte le sue profezie in proposito, ma il re, per tutta risposta, fa bruciare il rotolo in un braciere.\nPrima deportazione in Babilonia.\nPochi anni dopo, attorno al 602 a.C., sottovalutando la potenza babilonese e le profezie di Geremia, Ioiakim si ribella a Nabucodonosor, che per\u00f2 assedia Gerusalemme nel 598 a.C., espugnandola l'anno dopo. Ioiakim muore prima di vedere Gerusalemme espugnata, lasciando il trono a suo figlio Ioiakin, detto anche Ieconia. Questi viene per\u00f2 deportato in territorio babilonese, insieme a sua madre e a una parte dei notabili di Giuda. Nabucodonosor lascia sul trono Sedecia, giovane zio di Ioiakin.\nLa carovana dei deportati viene radunata presso R\u0101ma, localit\u00e0 ad est di Gerusalemme, prima della partenza per Babilonia. Geremia si riferisce a questo episodio con uno dei suoi oracoli pi\u00f9 noti, successivamente citato dal vangelo di Matteo come profezia della strage degli innocenti.\nDopo la prima deportazione, Geremia predica l'inutilit\u00e0 della resistenza ai babilonesi, scagliandosi contro i falsi profeti che, come sirene, raccontano agli ebrei di un illusorio futuro di pace e prosperit\u00e0. Stessi rimproveri per il re, la sua corte e tutti i notabili. Questo messaggio \u00e8 talmente insopportabile per gli Israeliti, che Geremia viene infine imprigionato nell'atrio della guardia. Sedecia, forse ritenendolo realmente ispirato, lo manda a consultare pi\u00f9 volte, ma Geremia non lo risparmia: Sedecia sar\u00e0 catturato, guarder\u00e0 il re dei caldei negli occhi, ma non sar\u00e0 ucciso, andr\u00e0 in Babilonia e morir\u00e0 in pace.\nSeconda deportazione in Babilonia.\nNel 588 a.C. Sedecia, con decisione assai imprudente, rompe il trattato di vassallaggio con i babilonesi, provocando, nel 586 a.C., il secondo assedio di Gerusalemme, il saccheggio e la distruzione del tempio, e una seconda e assai pi\u00f9 dura deportazione. Durante l'assedio, la predicazione di Geremia \u00e8 tale da indurre alcuni notabili a gettarlo in una cisterna di fango per evitare che demoralizzi i soldati. Poco dopo sar\u00e0 per\u00f2 liberato grazie all'intervento di un eunuco di corte che rivela al re quanto accaduto. Successivamente, Sedecia lo consulta ancora una volta di nascosto, sperando in una parola di salvezza almeno per lui, ma Geremia insiste: solo chi si consegner\u00e0 spontaneamente ai caldei avr\u00e0 salva la vita.\nAlla caduta di Gerusalemme, Sedecia fugge, ma viene raggiunto e condotto al cospetto di Nabucodonosor, che lo fa accecare dopo averlo costretto ad assistere al supplizio dei suoi figli. Morir\u00e0 anni dopo in Babilonia. Il legittimo erede Ieconia e sua madre sono invece accolti a corte e trattati come dei pari del regno.\nIl regno di Giuda ha cos\u00ec termine, e al suo posto resta una provincia dell'impero babilonese, sotto il comando del notabile ebreo Godolia. Il capo delle guardie di Nabucodonosor concede a Geremia, che intanto aveva continuato a predicare la sottomissione ai babilonesi e la vanit\u00e0 di qualsiasi speranza di evitare la punizione divina da essi impersonata, la libert\u00e0 di scegliere se restare in Giuda o andare in Babilonia.\nUltime vicissitudini del profeta.\nGeremia decide di restare, ma poco tempo dopo Godolia viene ucciso da una congiura. I congiurati massacrano numerosi soldati caldei, e costringono molti ebrei a seguirli. Gli ebrei fedeli a Godolia, saputa la cosa, inseguono i congiurati costringendoli alla fuga, liberano tutti gli ebrei rapiti ma, temendo una dura reazione babilonese al massacro, pensano di fuggire in Egitto.\nPer la prima volta, Geremia viene interpellato dai notabili per conoscere la volont\u00e0 di Jhwh. Egli rivela che quanti si rifugeranno in Egitto saranno raggiunti dalla fame, dalla peste e dalla spada, mentre quanti resteranno in Giuda accettando il giogo babilonese si salveranno. Anche questa volta, non viene ascoltato, e anzi duramente biasimato come falso profeta e millantatore, e da questo momento si perdono le sue tracce, anche se il testo procede con alcuni altri oracoli contro le nazioni.\nStruttura del testo e temi principali.\nLa lettura del \"Libro di Geremia\", come di altri testi profetici biblici, pone problemi non banali: forse per il carattere stesso dell'autore e della sua ispirazione, forse per le vicissitudini che hanno successivamente portato alla stesura della redazione a noi pervenuta, il testo \u00e8 caratterizzato da frequenti cambi di contesto, sia nello spazio, sia nel tempo, per cui il lettore pu\u00f2 essere facilmente spiazzato.\nForse il modo migliore per affrontare questa lettura con soddisfazione \u00e8 considerarlo come una raccolta di poesie, senza pretendere di riconoscere un filo conduttore, e cercando invece di rintracciare i temi principali che, indipendentemente dalle coordinate spazio-temporali, riaffiorano continuamente qua e l\u00e0, conservando una sostanziale coerenza.\nIl testo passa senza pause dai versi alla prosa, da un soggetto ad un altro, da una persona ad un'altra, in modo spesso vivace, ma anche difficile alla lettura. Non sempre la punteggiatura \u00e8 sufficiente per capire chi sta parlando.\nDetto questo, si pu\u00f2 dare una prima semplice distinzione fra le varie parti del testo: oracoli e materiale narrativo. Quest'ultimo \u00e8 facilmente riconoscibile dall'uso della prosa e della terza persona riferita a Geremia. Gli oracoli, invece, anche quando sembrano fortemente legati ad un episodio storico, sono prevalentemente in versi e il profeta parla in prima persona.\nFra gli oracoli, poi, si possono distinguere quelli contro Giuda e Gerusalemme da quelli contro le nazioni. Quasi tutti sono introdotti, e spesso inframezzati, dall'espressione 'oracolo di Jhwh, Signore del mondo, Dio di Israele'.\nContro Giuda e Gerusalemme.\nGli oracoli contro Giuda e Gerusalemme sono fra i pi\u00f9 belli: Geremia non usa mezzi termini per condannare le molte colpe di Giuda. Proprio nei primi capitoli Jhwh, parlando per mezzo di Geremia, chiama come testimoni di queste colpe il cielo e la terra, in una requisitoria drammatica e incalzante, che si conclude con una liturgia penitenziale del popolo pentito.\nAltri oracoli puntano il dito contro la fede ormai superficiale, che ha ridotto i riti prescritti dalla Legge a mere pratiche magiche e superstiziose. La presenza del Tempio in Gerusalemme sembra dare agli ebrei una sicurezza che per\u00f2, ammonisce il profeta, \u00e8 del tutto mal riposta: il tempio di Jhwh sar\u00e0 distrutto come quello di Silo nel Nord.\nNon mancano comunque parole di consolazione: molti di questi oracoli si concludono infatti con la promessa di un futuro radioso per Gerusalemme, anche se non prima che si sia compiuta la giusta punizione. Jhwh non manca alla parola data ad Abramo, quindi le sventure minacciate da Geremia non sono mai definitive.\nContro l'idolatria.\nQuesti oracoli non sempre sono distinti da quelli contro Giuda e Gerusalemme. Spesso ne sono un complemento, perch\u00e9 l'idolatria, fra le tante colpe di Giuda, \u00e8 forse la pi\u00f9 odiosa e abominevole agli occhi di Jhwh. Anzi, Geremia spiega che, proprio come gli ebrei si sono spontaneamente assoggettati a idoli stranieri, cos\u00ec, per contrappasso, saranno assoggettati a potenze straniere.\nPer ridicolizzare l'idolatria Geremia ricorre al repertorio classico della letteratura profetica: gli idoli non respirano, non parlano, devono essere trasportati. Peggio, sono costruiti dalle mani di quegli stessi che poi si inchinano davanti a loro invocandone la protezione. Che aiuto potranno dare agli ebrei?\nContro le nazioni.\nIl regno di Giuda aveva sempre dovuto fare i conti con i regni vicini, spesso militarmente. Fra le nazioni ci sono quindi prima di tutto i numerosi piccoli regni vicini, da sempre odiati nemici. Ma in Geremia, ovviamente, le nazioni pi\u00f9 importanti sono i grandi protagonisti del suo tempo: Egitto, Assiria, Babilonia.\nAll'Egitto dedica parole sprezzanti: in poco tempo, il faraone passa dai sogni di gloria alla completa rovina. Geremia ridicolizza anche gli ebrei che pretendono di allearsi con lui, pensando che la sua ascesa sia inarrestabile.\nA Babilonia, Geremia dedica molti di questi oracoli, fra cui uno che copre alcuni degli ultimi capitoli. Babilonia, indocile esecutore del disegno divino, si gonfia di superbia, insuperabile fra tutte le nazioni, ma il suo destino \u00e8 segnato: non rester\u00e0 di lei che una desolazione, terminata la parte che Jhwh le ha assegnato, punire Giuda e ricondurlo finalmente alla fedelt\u00e0 dell'alleanza."}
{"id": "559649", "revid": "729019", "url": "https://it.wikipedia.org/wiki?curid=559649", "title": "AMX-40", "text": "LAMX-40 era un carro armato da combattimento francese sviluppato per il mercato estero. In pratica un tentativo di sviluppare un mezzo moderno che succedesse agli ormai superati carri medi francesi contemporanei, ovvero gli AMX-30 e la GIAT, dopo il fallimento dell'AMX-32.\nQuest'ultimo era un valido progetto per un carro moderno, armato con un cannone da 120 mm, corazza speciale e un peso di appena 40 tonnellate, ma non ebbe successo in quanto, con lo stesso motore dell'AMX-30, venne ritenuto poco agile.\nIn realt\u00e0 l'AMX-32, anche se appesantito, era certamente pi\u00f9 potente dell'AMX-30 e soprattutto aveva in opzione un motore turbodiesel di potenza adeguata per ritornare al rapporto potenza peso del predecessore.\nAnche cos\u00ec comunque, probabilmente per via del costo elevato, l'AMX-32 rimase senza clienti.\nCon l'AMX-40, i progettisti si impegnarono anzitutto a dare al carro un adeguato rapporto potenza-peso, capace di raggiungere addirittura un ottimo valore. Quattro prototipi vennero approntati entro il 1986.\nTecnica.\nEsso aveva una struttura bassa e compatta, con valori simili a quelli dei carri sovietici coevi. Esso contemplava una configurazione tradizionale, con il posto di pilotaggio anteriore, quello di combattimento al centro, il motore dietro.\nQuest'ultimo era la parte pi\u00f9 interessante, i quanto era costituito da un SACM Unidiesel da ben 1100hp, per un valore di ben 25hp/tonn, ma era disponibile anche un motore da 1300 hp, per un rapporto di oltre 30 Hp/t, valore straordinario per i carri medi. Le sospensioni erano a barra di torsione, con sei ruote per lato.\nLa corazzatura era di tipo speciale, almeno nella parte anteriore, con la capacit\u00e0 di resistere ad ogive HEAT fino a 100mm (circa 500mm?) e munizioni perforanti.Gonne corazzate (spesso chiamate \"skirts\", in lingua inglese) erano anch'esse presenti, e proteggevano bene i cingoli per evitare gli effetti delle testate anticarro che colpiscono i lati del mezzo.\nLa potenza di fuoco e l'armamento comprendevano un cannone F1 a canna liscia, lunga circa 50 calibri, da 120 mm. Esso era stabilizzato e dotato di un sistema di controllo del tiro COTAC, con computer e visore termico CASTOR. Il capocarro, oltretutto, aveva un visore panoramico diurno/notturno stabilizzato SFIM, ben visibile sopra la cupola. Erano disponibili 40 colpi, di cui 12 in torretta, per un fuoco con cadenza sino a 10 colpi al minuto. Il cannone F2 da 20 mm aveva una elevazione fino a 40\u00b0, per essere rivolto anche contro obiettivi aerei, come un elicottero. Infine era dotato di una mitragliatrice da 7,62 mm e di lanciafumogeni Galiz.\nEpilogo.\nNemmeno questo carro ebbe successo. Aveva una linea bassa e aggressiva, dimensioni ridotte (malgrado la presenza di 4 uomini di equipaggio), un'elevata cadenza di tiro e una grande mobilit\u00e0 (600 km di autonomia, 850 con serbatoi ausiliari, 70 km/h di velocit\u00e0 massima, 70 gradi di pendenza superabile ipotizzati con il motore da 1.300 Hp).\nI progettisti erano davvero riusciti a concentrare in uno scafo di 40 tonnellate, da carro medio, un volume di fuoco elevato quanto quello dei carri occidentali da 50-60 t, con una protezione solo di poco minore, e una mobilit\u00e0 addirittura migliore (che, assieme alle piccole dimensioni, ne migliorava la capacit\u00e0 di sopravvivenza).\nIl suo motore anche senza raggiungere grandi livelli di potenza, era sufficiente per riuscire a competere favorevolmente con i carri occidentali. 1.100-1.300 Hp sono troppo pochi per mezzi come i Challenger 1 o gli Ariete, ma sono sufficienti per la massa dell'AMX. I carri che dovrebbero fargli concorrenza hanno bisogno di 1500 hp, costano di pi\u00f9 e sono molto pi\u00f9 difficili da schierare o da far passare sui ponti. Quello di cui si avrebbe avuto bisogno era un carro pesante pi\u00f9 o meno quanto i mezzi della seconda generazione postbellica (tipo Leopard 1) ma con una protezione, potenza di fuoco ed una mobilit\u00e0 maggiorate grazie alla migliore tecnologia disponibile (il carro era anche dotato di camere termiche).\nNonostante le dimensioni contenute, a bordo dell'AMX-40 erano presenti 4 membri di equipaggio. Non ci fu la necessit\u00e0 di ridurre l'equipaggio a 3 uomini per contenere le dimensioni come accadde per i carri sovietici (molto simili per dimensioni). La maggior parte dei veicoli occidentali non ha invece resistito al fascino della 'protezione sopra tutto' ed \u00e8 diventata molto pesante.\nProbabilmente un Leopard 2 costa il doppio di un AMX-40, ma quest'ultimo si \u00e8 evidentemente ritrovato a competere contro i carri di vecchia generazione aggiornati, come i Leopard 1A5, dotati di protezione migliorata e apparati di tiro modernizzati (ma ancora motori poco potenti).\nIl programma AMX-40 \u00e8 stato cos\u00ec accantonato, come altri della sua epoca. Tuttavia l'esperienza accumulata nello sviluppo di questo mezzo ha contribuito al rapido sviluppo del nuovo EPC, divenuto poi il MBT \"Leclerc\"."}
{"id": "559651", "revid": "1543377", "url": "https://it.wikipedia.org/wiki?curid=559651", "title": "Ray Dolby", "text": "Biografia.\nA lui si deve l'invenzione dei sistemi di riduzione del rumore, prima, e di audio surround, poi, nel videoregistratore; \u00e8 inoltre il fondatore ed \u00e8 stato presidente dei \"Dolby Laboratories\", dai quali sono usciti tutti i sistemi per l'audio multicanale utilizzati dal cinema e dalla televisione.\nDolby nasce nell'Oregon nel 1933. Dal 1949 al 1957 lavora alla \"Ampex Corp.\" come responsabile dello sviluppo degli aspetti elettronici dei sistemi di registrazione video. Nel 1957 si laurea all'Universit\u00e0 di Stanford e lascia la Ampex per proseguire gli studi all'Universit\u00e0 di Cambridge, in Inghilterra, dove \u2013 nel 1961 \u2013 si laurea in fisica. Negli anni seguenti inizia a collaborare con le Nazioni Unite come consulente in India. Nel 1965, rientrato in Gran Bretagna, fonda a Londra i Dolby Laboratories. Nel 1976 si trasferisce a San Francisco dove l'azienda ha gi\u00e0 impiantato uffici, laboratori e fabbriche. Ray Dolby riceve varie onorificenze e premi, tra cui - nel 1979 \u2013 un Premio Emmy dalla \"Academy of Motion Picture Arts and Sciences\" e \u2013 nel 1986 \u2013 il titolo di Ufficiale dell'Ordine dell'Impero Britannico.\nNegli ultimi anni ha ricevuto varie lauree \"honoris causa\", dalle Universit\u00e0 di Cambridge e di York. Ha vissuto a San Francisco con la moglie e i suoi due figli, Tom e David, fino alla morte, avvenuta nel 2013 all'et\u00e0 di 80 anni."}
{"id": "559653", "revid": "767487", "url": "https://it.wikipedia.org/wiki?curid=559653", "title": "L'odio", "text": "L'odio (\"La Haine\") \u00e8 un film del 1995 scritto e diretto da Mathieu Kassovitz, vincitore del Premio per la miglior regia al Festival di Cannes.\nLa pellicola, girata in bianco e nero, prende spunto dalla reale uccisione di un ragazzo delle \"banlieue\" di Parigi da parte della polizia. Nella versione originale i dialoghi sono in \"verlan\", un gergo parigino caratterizzato dall'inversione delle sillabe di una parola per crearne una nuova.\nTrama.\nVinz, Hubert e Said sono tre amici originari della \"banlieue\" di Parigi che vivono nel clima di tensione che attanaglia la periferia della capitale francese a seguito degli scontri tra manifestanti e polizia: un ragazzo, Abdel, \u00e8 stato picchiato da un agente durante un controllo e si trova in fin di vita in ospedale.\nVinz, che proviene da una famiglia ebraica, \u00e8 un giovane pieno di rabbia e irrequieto a cui piace fare il duro. Ha per\u00f2 dei momenti in cui vacilla, e cio\u00e8 quando vede comparire una mucca fra i palazzi, mucca che i suoi amici non vedono. Hubert \u00e8 un ragazzo nero che cerca di vivere in tranquillit\u00e0 assieme alla sua famiglia ma il cui sogno di diventare pugile svanisce quando, durante gli scontri notturni, la palestra che gestiva viene distrutta; Said, infine, \u00e8 un giovane maghrebino che cerca di cavarsela come pu\u00f2, aiutato sia dal fratello che da un poliziotto di origine araba come lui che cerca di tenere tutto il gruppetto fuori dai guai.\nI tre passano le loro giornate bighellonando in giro con gli altri ragazzi del quartiere meditando vendetta nei confronti della polizia: Vinz, in particolare, \u00e8 il pi\u00f9 scalmanato dei tre anche perch\u00e9 \u00e8 entrato in possesso di una pistola persa da un agente e rivela agli amici che intende usarla per uccidere un poliziotto qualora Abdel muoia in modo da pareggiare i conti.\nVinz e Hubert accompagnano quindi Said in citt\u00e0, dove deve farsi restituire dei soldi, ma la serata precipita. I tre si fanno prendere in giro da uno spacciatore di droga. Girovagando per il centro, entrano in un locale dove si espongono opere d'arte ma sono profondamente a disagio e finiscono per andarsene. Quindi Hubert e Said vengono fermati dalla polizia e trattenuti con la forza, poi i tre tentano di rubare un'auto e infine devono vedersela con un gruppetto di naziskin. Vinz, usando la sua pistola, riesce a salvare i suoi amici e rapire uno dei fanatici. Hubert, stanco delle sue messinscene, incita l'amico ad uccidere l'ostaggio dopo che viene diffusa la notizia della morte di Abdel. Vinz rinuncia e consegna la pistola al pi\u00f9 coscienzioso Hubert.\nNon appena tornati a casa i tre vengono fermati da una volante della polizia guidata da un poliziotto in borghese (che nella scena iniziale sul tetto ebbe a che dire con Vinz) che, gesticolando con la pistola, uccide involontariamente Vinz; Hubert e il poliziotto si puntano quindi le armi addosso mentre Said chiude gli occhi prima degli spari.\nControversie.\nIl film fu un successo di critica e di incassi, ma provoc\u00f2 grandi polemiche in Francia per il suo punto di vista sulla violenza urbana e sulla polizia. L'allora primo ministro Alain Jupp\u00e9 organizz\u00f2 una proiezione speciale del film chiedendo ai membri del suo dipartimento di partecipare, ma gli agenti di polizia presenti voltarono le spalle alla proiezione in segno di protesta contro il ritratto della brutalit\u00e0 della polizia rappresentato dal film."}
{"id": "559655", "revid": "36426", "url": "https://it.wikipedia.org/wiki?curid=559655", "title": "Cattedrale di Pisa", "text": ""}
{"id": "559656", "revid": "729019", "url": "https://it.wikipedia.org/wiki?curid=559656", "title": "Achzarit", "text": "L'Achzarit (in ebraico: \u05d0\u05db\u05d6\u05e8\u05d9\u05ea) \u00e8 un mezzo corazzato israeliano. Pi\u00f9 precisamente si tratta di un IFV cio\u00e8 \"Infantry Fighting Vehicle\" (veicolo da combattimento della fanteria) di cui rappresenta il modello pi\u00f9 pesante attualmente in servizio. L'Achzarit \u00e8 un mezzo molto originale. Si tratta, in realt\u00e0, di uno scafo di un T-55 di preda bellica ampiamente modificato.\nLe modifiche comportano:\nIl risultato \u00e8 un IFV pesantemente protetto il cui peso \u00e8 di 44 tonnellate (contro le 36 del T-55).\nStoria.\nLa necessit\u00e0 di un simile mezzo emerse in seguito all'operazione pace in Galilea, durante la quale si contarono numerose perdite a carico della fanteria meccanizzata. Queste perdite erano imputabili alla scarsa protezione dei mezzi in loro dotazione (principalmente\nAPC M113 il cui peso in ordine di combattimento \u00e8 di 12-13 tonnellate).\nSi decise quindi di sfruttare lo scafo di MBT per creare un nuovo veicolo per la fanteria meccanizzata e per il genio.\nFurono impiegati sia scafi di vecchi Centurion (da cui nacquero il Nagmashot, il Nakpadon e il Puma) sia dei numerosi T-55, in possesso di Israele come preda bellica dei vari conflitti arabo-israeliani, da cui nacque, appunto, l'Achzarit.\nLe peculiari caratteristiche dell'Achzarit lo hanno reso idoneo non solo per lo scenario per cui\nera stato progettato (guerra corazzata convenzionale) ma anche per gli scenari di guerra asimmetrica nei quali Israele si \u00e8 trovato negli ultimi decenni.\nQuesti scenari contemplano il confronto militare con delle forze, quelle palestinesi, che non schierano un vero e proprio esercito quanto unit\u00e0 di guerriglia, in grado di sferrare attacchi a sorpresa mediante (ad esempio) ordigni esplosivi improvvisati (\"IED, improvised explosive devices\") o lanciarazzi spalleggiabili controcarro (tra cui i diffusissimi RPG-7). Dinanzi a queste minacce, l'Achzarit garantisce un livello di protezione impossibile da raggiungere per gli APC tradizionali."}
{"id": "559658", "revid": "125824127", "url": "https://it.wikipedia.org/wiki?curid=559658", "title": "Gruppo Sportivo Fascio Giovanni Grion", "text": "Il Gruppo Sportivo Fascio Giovanni Grion, o pi\u00f9 comunemente Grion Pola, fu una societ\u00e0 sportiva e calcistica, in seguito scomparsa, che aveva sede nella citt\u00e0 istriana di Pola.\nStoria.\nIl Fascio Giovanni Grion di Pola fu fondato il 27 novembre 1918, subito dopo la sconfitta austriaca, nell'ambito delle attivit\u00e0 del Fascio Autonomo cittadino. La squadra viene intitolata a Giovanni Grion, un Sottotenente polese del 5\u00ba Bersaglieri caduto sull'Altopiano di Asiago il 16 giugno 1916. Il Fascio Giovanni Grion di Pola adott\u00f2 una maglia nera con stella bianca, come quella del . \nDopo aver disputato delle amichevoli con squadre polesi, giuliane e militari sbarcati da navi attraccate in porto, il 30 ottobre 1919 fu tra le societ\u00e0 che si riunirono per costituire il Comitato Regionale Giuliano della FIGC. Prese parte alle prime edizioni dei campionati regionali giuliani, e nel 1922 il primo posto gli valse la promozione in Seconda Divisione, il secondo livello della piramide calcistica dell'epoca. Dopo appena una stagione tra i cadetti, tuttavia, il Grion retrocedette nel campionato regionale di Terza Divisione dopo aver perso la qualificazione interdivisionale contro l'Olympia di Fiume (campione giuliano di Terza Divisione).\nIl 24 luglio 1924 U.S. Polese e Fascio G. Grion si fusero nell'Unione Sportiva Giovanni Grion di Pola mantenendo la vecchia sede del Grion in via Muzio. A fine campionato 1925-1926, dopo i ripetuti falliti tentativi di fusione del Grion, l'A.S. Edera di Pola venne soppressa dal regime fascista. I loro giocatori confluirono tutti nel Grion.\nNegli anni venti lanci\u00f2 Antonio Vojak. Al termine della stagione 1926-1927 il Grion conquist\u00f2 la promozione in Seconda Divisione e nel 1928-1929 sal\u00ec in Prima Divisione, l'antesignana della Serie C. Raggiunse l'apice della sua popolarit\u00e0 a partire dall'anno 1932, quando la sua squadra di calcio ottenne la promozione in Serie B. Nel primo anno tra i cadetti, con il campionato ancora a girone unico, la squadra raggiunse, seppur a stento, la salvezza sul campo classificandosi al quattordicesimo posto. Disput\u00f2 anche i due campionati successivi di Serie B, questa volta non a girone unico, venendo inserita nel girone B (quello orientale o adriatico). Nel campionato 1933-1934 ottenne un sesto posto, ma al terzo anno tra i cadetti, nel 1934-1935, la squadra, dopo un girone d'andata deludente (concluso all'ultimo posto con soli sette punti) e con la retrocessione in Serie C quasi certa, non termin\u00f2 il campionato e si ritir\u00f2 dalla competizione a causa dei gravi incidenti accaduti nella partita Grion-Pistoiese del 27 gennaio 1935 (prima di ritorno), sospesa all'89\u00b0 per invasione del campo sul 2-2, in seguito alla quale la societ\u00e0 polese ebbe tre giocatori (Armando Vatta, Mario Monti e Giorgio Cidri) squalificati a vita e partita persa a tavolino dal D.D.S. per \"gravi atti d'indisciplina\". Immediatamente dopo le sanzioni, la dirigenza annunci\u00f2 il ritiro dal campionato per l'insostenibile situazione creata alla societ\u00e0 dalle gravissime sanzioni federali. Tale decisione comport\u00f2 l'annullamento di tutti i risultati conseguiti nonch\u00e9 la perdita del diritto di disputare la Serie C. A fine luglio 1935, tuttavia, la FIGC grazi\u00f2 il Grion decidendo di ammetterlo comunque nella terza serie nazionale.\nDal 1935, cos\u00ec, il Grion Pola disput\u00f2 otto stagioni in Serie C. Il torneo 1942-1943 rimase l'ultimo per i nerostellati nel campionato italiano. Nella stagione 1943-1944 il Grion, per motivi bellici, non riusc\u00ec a partecipare al Campionato Alta Italia ma prese parte, con alcuni titolari e i giovani non arruolabili, a tornei della Sezione Propaganda FIGC oppure facendo giocare i propri giocatori in gare di rappresentative regionali tra i giocatori militari di stanza in Istria. Sospeso tutto l'8 settembre 1943, l'attivit\u00e0, sia calcistica che di atletica leggera, riprese il 3 dicembre 1943, con manifestazioni sportive locali concordate tra i rappresentanti locali del CONI e le autorit\u00e0 germaniche. Terminato il campionato della S.P. l'attivit\u00e0 calcistica fu sospesa fino al 7 novembre 1944 quando con comunicato del Direttorio V Zona (Venezia Giulia) veniva organizzato un torneo zonale denominato \"Coppa dell'Adriatico\", riservato a giocatori di et\u00e0 inferiore ai 18 anni, al quale il Grion prese parte (il torneo fu vinto dai Vigili del Fuoco di Pola). L'11 febbraio 1945 il Grion gioc\u00f2 la sua ultima gara contro una rappresentativa tedesca (vinta 8-1). Alcuni giocatori del Grion disputarono una gara di rappresentativa il 14 aprile 1945.\nNel maggio 1945, sul finire della seconda guerra mondiale, Pola venne occupata dalle truppe jugoslave e i dirigenti del Grion si diedero alla fuga nel timore di essere giustiziati in quanto fascisti. Anche quando Pola pass\u00f2 temporaneamente sotto l'amministrazione anglo-americana, il Governo Militare Alleato viet\u00f2 la ricostituzione del Grion in quanto societ\u00e0 dal carattere prettamente fascista. I suoi giocatori andarono a formare tre nuove compagini: l'A.S. Pola, la U.S. Operaia e l'A.C. San Martino, che disputarono molte partite con squadre di militari inglesi di stanza a Pola e in seguito il campionato polese della Sezione Propaganda. Tuttavia la FIGC, in mancanza di uno scioglimento ufficiale del Grion, lo mantenne ancora per qualche tempo tra le societ\u00e0 affiliate, ritenendo la sua inattivit\u00e0 dovuta a cause di forza maggiore e lasciando aperte le porte per una sua possibile ricostituzione da parte di nuovi dirigenti antifascisti. Fu anche per tale motivo che la Federazione respinse la richiesta di ammettere in Serie B-C Alta Italia 1945-1946 una societ\u00e0 di Pola tra le due (U.S. Operaia e A.S. Pola) interessate ad acquisire il titolo sportivo del Grion. Successivamente, nel marzo 1946, sorse una terza pretendente al titolo sportivo del Grion, la ricostituita A.S. Edera, che chiese anch'essa invano l'ammissione in Serie B. Nel febbraio 1947, con la firma del trattato di pace, la citt\u00e0 di Pola pass\u00f2 alla Jugoslavia e cominci\u00f2 l'esodo degli italiani.\nLa squadra principale di Pola nel secondo dopoguerra, l\"'Istria 1961\", con colori sociali giallo-verdi, ha militato nella Prima Lega del campionato croato.\nNel settembre 2011 \u00e8 stato disputato il \"Torneo del Ricordo\", con partecipazione del \"Grion Pola\" di Pola, \"U.S. Fiumana\" di Fiume e l'\"A.C. Dalmazia\" di Zara.\nColori e simboli.\nIl Fascio Giovanni Grion di Pola adott\u00f2 una maglia nera con stella bianca, come quella del . La casacca nera \u00e8 l'ovvia conseguenza del fatto che il club fu fondato da membri delle squadre d'azione dei fasci di combattimento, formatesi anche a Pola nel 1918 dopo la fine della guerra, che indossavano la maglia nera degli arditi. La stella sulla maglia fu introdotta nei primi mesi del 1919 in seguito a una spacconata di alcuni marinai americani sbarcati in citt\u00e0 per andare a bere nei bar locali e molestare donne e ragazze attaccando in segno di scherno delle banconote italiane, provocazioni a cui gli arditi polesi dei fasci di combattimento reagirono inseguendoli fino alle navi non riuscendo per\u00f2 a raggiungerli; il giorno successivo, al ripetersi degli episodi, uno degli arditi riusc\u00ec a salire su una nave e a strappare una bandiera americana da cui stacc\u00f2 una stella bianca attaccandosela quale trofeo sulla maglia nera. Fu da allora che i giocatori del Grion modificarono la maglia facendosi chiamare \"i nerostellati\".\nIn seguito alla fusione tra Grion e U.S. Polese, avvenuta il 24 luglio 1924, la maglia divenne per pochi mesi azzurra con un cerchio bianco a sinistra in cui si leggeva \"U.S. G.Grion\". Tuttavia prima dell'inizio del campionato si torn\u00f2 alla vecchia denominazione e alla maglia nerostellata."}
{"id": "559659", "revid": "1543377", "url": "https://it.wikipedia.org/wiki?curid=559659", "title": "Classe Oslo", "text": "Le fregate norvegesi classe Oslo sono state in realt\u00e0 dei cacciatorpediniere di scorta (DE), derivati dalla classe Dealey statunitense, inizialmente destinate alla scorta convogli e lotta antisommergibile, e poi trasformate in fregate polivalenti.\nStoria.\nIn base a un piano quinquennale di potenziamento della marina, approvato dal governo norvegese all'inizio degli anni sessanta del XX secolo, le cinque unit\u00e0 classe Oslo vennero costruite presso i cantieri navali militari di Horten, tra il 1964 e il 1966 con l'assistenza americana in base al programma Mutual Defense Assistance Program (MDAP). Il progetto di tali navi, designate inizialmente cacciatorpediniere di scorta (DE), e solo successivamente fregate, derivavano dalla classe Dealey statunitense, ma avevano a prora un bordo libero pi\u00f9 alto al fine di migliorare le prestazioni nautiche con il mare grosso tipico delle acque al largo della Norvegia. Le cinque unit\u00e0 entrarono tutte in servizio entro il 1966, e durante gli anni settanta vennero sottoposte ad un programma di ammodernamento, con l'installazione di moderni sistemi d'arma.\nTecnica.\nLe unit\u00e0 tipo classe Oslo erano delle fregate leggere a prevalente vocazione antisommergibile, dotate di ponte continuo, con poppa a specchio. L'apparato motore era costituito da 2 caldaie a vapore Babcock &amp; Wilcox azionanti una turbina a vapore De Laval Ljungstr\u00f8m PN20 dotata di singolo asse. La potenza motrice \u00e8 pari a 20\u00a0000 CV (14\u00a0194 kW), e le unit\u00e0 raggiungevano una velocit\u00e0 massima pari a 25 nodi.\nL'armamento iniziale si basava su due impianti binati per cannone a d.s Mk.33 cal.76/33\u00a0mm, uno a prua e uno a poppa, e 1 lanciarazzi a sei canne Kongsberg Terne III che poteva lanciare una razzo da 120\u00a0kg, con carica ad alto esplosivo (HE) di 48\u00a0kg, a 370\u2013825\u00a0m di distanza. Il raggio d\u2019azione efficace era di 6,1\u00a0m, e la spoletta combinata a pressione e di prossimit\u00e0 a effetto Doppler consentiva di operare efficacemente contro bersagli che si trovavano tra i -15 e i -275 m di profondit\u00e0. La dotazione elettronica comprendeva un radar di scoperta aeronavale Thomson-CSF DRBV 22, 1 radar di controllo del tiro Signaal WM-22, 1 ecogoniometro attivo ad alta frequenza Terne 3, e un sonar di scafo AN/SQS-36.\nPi\u00f9 volte modificato nel corso degli anni, l\u2019armamento finale si componeva di un impianto binato per cannoni a d.s Mk.33 cal.76/33\u00a0mm, un cannone antiaereo Bofors cal.40/70\u00a0mm, 2 cannoni a.a. Rheinmetall cal.20/70\u00a0mm, 2 mitragliatrici da 12,7\u00a0mm, 6 contenitori lanciatori per missili superficie-superficie Kongsberg Penguin Mk.2, 1 lanciatore a 8 celle Mk.29 per missili superficie-aria a guida radar Raytheon RIM-7F Sea Sparrow con 24 missili di scorta, 1 lanciarazzi a sei canne Kongsberg Terne III, 2 tubi lanciasiluri tripli Mk 32 per siluri antisommergibili Marconi Stingray, e 4 lanciarazzi a sei canne per chaff/flares Mark 36 SRBOC.\nLa dotazione elettronica fu modificata nel corso degli anni, arrivando a contare su un radar bidimensionale di scoperta aeronavale Siemens-Plessey ASW-9, due radar di navigazione/scoperta di superficie Racal Decca TM 1226, un sistema di tiro NobelTech 9LV 21 per cannoni da 76\u00a0mm, un radar di tiro Raytheon Mk.95 in banda I, per missili superfici-aria, un sistema di tiro Kongsberg MSI-90(U) per missili superficie-superficie, un sistema ESM Argo AR 700, un sistema di guerra elettronica NFT MSI-3100, un sistema di guerra elettronica Siemens ODIN, un sistema sonar combinato a media frequenza Thomson-CSF Sintra/Simrad TSM 2633, un sonar attivo ad alta frequenza Simrad Terne III, sistema di comunicazione satellitare SATCOM, sistemi di comunicazione Link 11 e Link 14.\nImpiego operativo.\nVerso la fine degli anni settanta la unit\u00e0 sulle unit\u00e0 della classe vennero installati numerosi tipi di nuovi sistemi d\u2019arma, comprendenti i missili superficie-superficie Kongsberg Penguin, i missili superficie-aria RIM-7 Sea Sparrow e i tubi lanciasiluri antisommergibili Mk 32. Un'ulteriore programma di modernizzazione venne effettuato nel corso degli anni ottanta.\nLa \"Oslo\" ebbe un guasto all\u2019apparato motore e si incagli\u00f2 presso il Faro di Marstein, a sud di Bergen, il 24 gennaio 1994. Disincagliata il giorno successivo, dopo aver navigato in condizioni meteorologiche avverse, alle 11:27 affond\u00f2 in basso fondale nel Korsfjorden, fuori da Steinneset nel comune di Austevoll. Il 24 aprile fu sollevata e deposta su una chiatta, ritornando ad Haakonsvern, ma in considerazione dei gravi danni riportati dallo scafo fu radiata e demolita durante lo stesso anno. Le rimanenti unit\u00e0 furono sottoposte a lavori di rinforzo dello scafo che ne aumentarono il dislocamento di 200 tonnellate, toccando le 2.134 t a p.c. La F-303 \"Stavanger\" fu radiata nel 1998, e successivamente affondata come nave bersaglio dal sommergibile S-302 \"Utstein\" (Classe Ula) nel 2001, mediante uso di un siluro pesante DM2A3.\nCon l\u2019entrata in servizio delle prime unit\u00e0 della classe Fridtjof Nansen inizi\u00f2 la radiazione delle rimanenti tre unit\u00e0, che fu completata l\u201911 giugno 2007.\nUltima unit\u00e0 a lasciare il servizio attivo la F-304 \"Narvik\" \u00e8 stata preservata ed assegnata al Royal Norwegian Navy Museum di Horten.\nF-302 \"Trondheim\".\nAlle 20:10 del 17 marzo 2006 la \"Trondheim\" si aren\u00f2 al largo dell\u2019isola di Lines, all'epoca contea di S\u00f8r-Tr\u00f8ndelag, senza che vi fossero danni tra i 121 membri dell\u2019equipaggio. La nave riusc\u00ec a liberarsi alle 20:30 e si registr\u00f2 l'allagamento di due compartimenti prodieri che vennero successivamente sigillati. Con l'assistenza di tre navi la \"Trondheim\" riusc\u00ec a ripartire, ed arriv\u00f2 nel porto di Bergen scortata dal guardiacoste KV \"Troms\u00f8\". A causa degli alti costi di riparazione la nave fu destinata a fungere da bersaglio, e il 5 giugno 2013 rimase seriamente danneggiata dal lancio di un missile superficie-superficie Kongsberg Naval Strike Missile al largo delle coste dell\u2019isola di And\u00f8ya."}
{"id": "559662", "revid": "362260", "url": "https://it.wikipedia.org/wiki?curid=559662", "title": "Dolby A", "text": "Il Dolby A appartiene a una famiglia di sistemi che fungono contemporaneamente da riduttori di rumore e da espansori di dinamica audio e che prendono il nome dalla ditta produttrice, la Dolby Laboratories, Inc., che prende il nome dal suo fondatore, Ray Dolby.\nAlla famiglia appartengono due sistemi professionali, il Dolby A e il Dolby SR, e tre sistemi amatoriali, il Dolby B, il Dolby C e il Dolby S. \nIl Dolby A ha trovato largo impiego nelle registrazioni audio analogiche su nastro magnetico con registratori professionali e, nel cinema, nella registrazione della colonna sonora ottica col sistema multicanale Dolby Stereo (che fa uso anche di una versione modificata del Dolby B). In entrambi i casi attualmente si preferisce usare il suo successore Dolby SR.\nStoria.\nIl Dolby A, introdotto nel mercato nel 1965, appartiene alla famiglia dei riduttori di rumore cosiddetti complementari, cio\u00e8 che richiedono una codifica del segnale in fase di registrazione (o trasmissione) e una decodifica appunto complementare in fase di riproduzione (o ricezione).\nAnche se progettato per poter essere usato anche in altri campi, per il suo costo \u00e8 stato impiegato solo in campo professionale e non \u00e8 mai stato inserito in registratori, ma reso disponibile solo sotto forma di unit\u00e0 esterne, di solito in configurazione stereofonica a due canali: l'unit\u00e0 era cio\u00e8 costituita da due compressori identici per ciascuno dei canali e da due espansori identici per ciascuno dei canali e pertanto era in grado di comprimere e di espandere simultaneamente, e quindi consentiva di monitorare la registrazione quando si usavano registratori con tre testine.\nAttualmente unit\u00e0 \"pure\" Dolby A non sono pi\u00f9 in produzione. Tuttavia le unit\u00e0 Dolby SR, che le hanno sostituite, sono solitamente in grado di funzionare anche in modalit\u00e0 Dolby A. \nPrincipio di funzionamento.\nI sistemi di riduzione di rumore complementari in fase di registrazione alzano il livello dei suoni deboli (almeno nella gamma di frequenze che interessa) in modo che, registrati a livelli pi\u00f9 alti, mascherino il rumore introdotto dal mezzo di registrazione (ad esempio il rumore di fondo del nastro magnetico). In fase di riproduzione il livello viene riabbassato al valore originale abbassando per\u00f2 contemporaneamente, e quindi rendendo meno udibile, il rumore.\nNel caso del Dolby A quanto detto viene ottenuto suddividendo la banda audio (da 20 Hz a 20 kHz), mediante quattro filtri, in quattro sottobande: da 20 Hz a 80 Hz, da 80 Hz a 3 kHz, da 3 kHz a 20 kHz e da 9 kHz a 20 kHz (la terza e la quarta banda sono pertanto parzialmente sovrapposte). Quattro compander (o compandor, come preferisce dire Ray Dolby) cosiddetti bilineari operano, indipendentemente l'uno dall'altro, ciascuno su una delle quattro bande, comprimendo il segnale prima che questo venga registrato su un mezzo (nastro magnetico, colonna sonora ottica) che introduce rumore. In riproduzione il segnale viene espanso in modo complementare.\nIl compander bilineare e la filosofia del trattamento minimo.\nNella figura sono illustrate le curve di trasferimento in fase di compressione (in giallo) e di espansione (in rosso) dei quattro compander (cio\u00e8 compressori-espansori) bilineari usati nel Dolby A.\nCome si pu\u00f2 notare, il compressore vero e proprio opera solo in una gamma di livelli del segnale d'ingresso, precisamente fra i -40 dB e i -20 dB (rispetto al valore massimo, posto convenzionalmente a 0 dB), e comprime il segnale con un rapporto 2:1 in dB, riducendo a 10 dB i 20 dB di dinamica di tale gamma di livelli (la gamma da -40 dB a -20 dB viene cio\u00e8 compressa nella gamma da -30 dB a -20 dB). Al di fuori di tale gamma di livelli il compander in realt\u00e0 non \u00e8 un vero e proprio compander, ma un dispositivo lineare: da qui il nome, in verit\u00e0 un po' improprio, di compander bilineare, con cui \u00e8 indicato nella letteratura tecnica.\nAl di sopra dei -20 dB, come si pu\u00f2 notare dalla figura, il segnale viene invece lasciato inalterato, poich\u00e9 qualsiasi trattamento \u00e8 ritenuto non necessario, dal momento che il rumore del mezzo di registrazione \u00e8 mascherato dal segnale. Questa scelta inoltre non solo non richiede modifiche negli impianti di registrazione regolati sul livello massimo del segnale, ma, non sottoponendo a compressione (e quindi al passaggio in un dispositivo non lineare) il segnale agli alti livelli, evita, nel caso di bruschi innalzamenti del livello, l'insorgenza di sovraelongazioni transitorie (overshoot), che porterebbero a registrare il segnale in una zona in cui il mezzo di registrazione (ad esempio il nastro magnetico) introdurrebbe distorsioni che impedirebbero una corretta decodifica.\nAl di sotto dei -40 dB il segnale non viene compresso, ma solo alzato di 10 dB. La scelta di non comprimere il segnale ai bassi livelli ha lo scopo di evitare che, in fase di riproduzione, le rapide variazioni di livello introdotte dall'espansore rendano percepibile del rumore modulato in ampiezza, che si manifesterebbe come una sorta di respiro. Al di sopra dei -40 dB tale modulazione del rumore risulta invece inavvertibile, perch\u00e9 mascherata dal segnale.\nLa filosofia di ridurre il rumore modificando il meno possibile il segnale originale, propria di tutti i sistemi Dolby, \u00e8 detta del trattamento minimo. \u00c8, in un certo senso, l'opposto della filosofia adottata in altri sistemi, come il DBX, che invece alterano pesantemente il segnale.\nAdottando la filosofia del trattamento minimo, il Dolby A consente di aumentare il rapporto segnale rumore (ai bassi e medi livelli) di 10 dB fra i 20 Hz e i 9 kHz e di 20 dB fra i 9 kHz e i 20 kHz. Questo risultato era ritenuto pi\u00f9 che buono ai tempi in cui il sistema fu introdotto, dal momento che rendeva quasi sempre inudibile il rumore introdotto dai registratori da studio con velocit\u00e0 del nastro di 38 cm/s o superiori.\nCalibrazione del Dolby A.\nPoich\u00e9 il Dolby A comprime, per ciascuna delle quattro bande, solo il segnale il cui livello \u00e8 compreso nella gamma da -40 dB a -20 dB, portandolo nella gamma da -30 dB a -20 dB, \u00e8 necessaria una precisa calibrazione dei livelli di segnale durante la riproduzione (in altre parole \u00e8 necessario, ad esempio, che il segnale che all'uscita dal compressore aveva un livello di -25 dB, quindi era compreso nella gamma di compressione, durante la decodifica esca dal registratore ed entri nell'espansore ancora con un livello di -25 dB). In caso contrario potrebbero venire espansi segnali che non sono stati compressi, producendo un effetto di pompaggio del suono, o non espansi segnali che sono stati compressi, producendo un suono dalla dinamica appiattita.\nPer consentire la calibrazione le unit\u00e0 Dolby A possono produrre in uscita un segnale di calibrazione, detto \"tono Dolby\", a un ben preciso livello, detto \"livello Dolby\". Questo segnale pu\u00f2 essere registrato sullo stesso mezzo (ad esempio nastro magnetico) su cui si effettua la registrazione audio. Durante la riproduzione il livello d'uscita del registratore andr\u00e0 regolato in modo che il segnale Dolby in uscita si trovi al livello Dolby; per fare questo basta inviare il segnale in ingresso all'unit\u00e0 Dolby, che \u00e8 in grado di segnalare quando il livello \u00e8 corretto.\nIl Dolby A e il Dolby Stereo.\nNegli anni settanta fu introdotto il Dolby Stereo, un sistema multicanale che consente di registrare sulla colonna sonora ottica di una pellicola cinematografica due tracce nelle quali sono codificati quattro canali: tre canali anteriori (sinistro, destro e centrale) e un canale surround. Il Dolby stereo originale usava due compander: un Dolby B modificato, con cui veniva trattato il canale surround, e un Dolby A col quale venivano trattate le due tracce codificate che venivano registrate sulla pellicola, in modo da ridurre il rumore di fondo della colonna sonora ottica. Dopo il 1986 nel Dolby Stereo il Dolby A \u00e8 stato gradualmente sostituito dal Dolby SR, che oggi l'ha completamente soppiantato."}
{"id": "559663", "revid": "73560", "url": "https://it.wikipedia.org/wiki?curid=559663", "title": "RSA Laboratories", "text": ""}
{"id": "559670", "revid": "94101088", "url": "https://it.wikipedia.org/wiki?curid=559670", "title": "Cheope (disambigua)", "text": ""}
{"id": "559671", "revid": "1543377", "url": "https://it.wikipedia.org/wiki?curid=559671", "title": "Resource fork", "text": "La resource fork \u00e8 una delle due parti di cui sono costituiti i file del sistema operativo Mac OS (l'altra \u00e8 la data fork); la resource fork \u00e8 usata per memorizzare dati strutturati, mentre la data fork contiene una semplice sequenza di byte, e corrisponde quindi al modello dei file di UNIX.\nIl sistema dei fork \u00e8 implementato su tutti i file system usati per i dischi di sistema del Macintosh: MFS, HFS e HFS Plus. Progettato originariamente da Bruce Horn per la prima versione del Mac OS, il sistema dei fork divenne immediatamente una caratteristica molto usata dai programmatori. Sebbene le resource fork siano usate prevalentemente nei file eseguibili (per esempio, per contenere le icone usate dall'applicazione), non c'\u00e8 nulla nel sistema che restringa il loro impiego, e qualunque file pu\u00f2 avere una resource fork. Per esempio, un word processor potrebbe memorizzare il testo di un documento nella data fork, e le immagini contenute nello stesso documento nella resource fork del file che memorizza il documento.\nIn altri casi, la resource fork viene usata per memorizzare metadati su un file (autore, icona, ecc.). Il file system del Macintosh dispone comunque di un'area separata per memorizzare i metadati, distinta sia dalla resource fork che dalla data fork, il cui accesso \u00e8 particolarmente veloce. Tuttavia lo spazio disponibile in quest'area, che \u00e8 incorporata nello spazio di memorizzazione delle directory, \u00e8 alquanto limitato, e tipicamente contiene soltanto le date di creazione e modifica, il tipo di file e il codice del suo creatore, la lunghezza delle fork, e il nome del file stesso.\nAlcuni tipi di file hanno \"soltanto\" una resource fork. Per esempio, i file eseguibili per Motorola 68000 contengono il codice eseguibile fra le risorse (con tipo 'CODE', codice). Al contrario, i file eseguibili per PowerPC memorizzano il codice nella data fork.\nDettagli sulla tecnologia Macintosh.\nIl sistema operativo del Macintosh offre numerosi servizi per l'interfaccia grafica. Molte delle strutture dati usate per questi servizi, e in particolare quelle usate per descrivere gli elementi della GUI come icone, menu e finestre, sono memorizzati in formati con strutture definite note come \"risorse\". Le risorse sono memorizzate su disco nella resource fork del file che contiene l'eseguibile dell'applicazione relativa (o anche di un qualunque altro file, bench\u00e9 si tratti di un uso raro). Il sistema operativo del Mac consente l'accesso alla data fork con modalit\u00e0 analoghe a quelle degli altri sistemi operativi (apertura del file, spostamento a un offset indicato, lettura di dati sotto forma di sequenza di byte). Al contrario, l'accesso alla resource fork \u00e8 pi\u00f9 simile all'estrazione dei dati da un database: si indica a quale risorsa si vuole accedere, e il sistema operativo provvede a ricercarla nella resource fork del file e a caricarla in memoria.\nIdentificatori di risorse.\nOgni risorsa ha un identificatore di tipo detto \"OSType\" (un valore memorizzato in 32 bit, solitamente rappresentato come una serie di 4 caratteri ASCII) e un identificatore unico detto \"ID\" (un valore memorizzato come un intero con segno a 16 bit), nonch\u00e9 \u2014 opzionalmente \u2014 un nome. Esistono codici standardizzati per i tipi pi\u00f9 comuni, fra cui:\nCiascuna applicazione pu\u00f2 poi definire i propri tipi per memorizzare altri tipi di dati. Esistono strumenti di utilit\u00e0 come ResEdit che consentono all'utente finale di modificare le risorse usate dalle applicazioni o dallo stesso sistema operativo, modificandone cos\u00ec l'aspetto e, entro certi limiti, il comportamento.\nLe applicazioni accedono alle risorse semplicemente fornendo al sistema operativo il loro OSType, ID o nome; il sistema restituisce l'indirizzo di memoria (nello heap) in cui la risorsa \u00e8 stata caricata. Una caratteristica particolarmente interessante del sistema delle resource fork \u00e8 che il componente del sistema operativo che si occupa del loro caricamento, il \"Resource Manager\", mantiene uno stack di tutte le resource fork aperte, e ricerca le risorse richieste in tutto lo stack, partendo dall'elemento in cima (che tipicamente \u00e8 la resource fork dell'applicazione) e proseguendo, finch\u00e9 la risorsa non viene trovata, con gli elementi pi\u00f9 in basso nello stack (tipicamente, le varie resource fork dei componenti del sistema operativo). In questo modo, le applicazioni possono cambiare, per esempio, le icone o i font usati per default semplicemente fornendo nel proprio resource fork delle risorse alternative con lo stesso ID o lo stesso nome. Inoltre, con questo meccanismo il modo con cui vengono caricate le risorse \u00e8 indipendente dalla effettiva posizione delle stesse, e dal loro \"proprietario\" (siano esse risorse dell'applicazione o del sistema). Esistono tuttavia delle ID riservate e delle chiamate di sistema che permettono alle applicazioni di modificare le modalit\u00e0 di ricerca delle risorse.\nProblemi di compatibilit\u00e0.\nLa suddivisione dei file in due fork ha sempre causato problemi di compatibilit\u00e0 con altri file system. Per inviare un file Macintosh \nattraverso una rete o un altro mezzo (nastri, dischi, ecc.), la data fork e la resource fork devono essere serializzate insieme, in modo da ottenere un unico file. Tuttavia, questa operazione rende anche i file contenenti tipi di dato standardizzati (per esempio, un testo ASCII) incompatibili con l'equivalente file UNIX o Windows. Sono stati sviluppati negli anni numerosi formati specializzati, fra cui MacBinary e BinHex che definiscono il modo in cui questa serializzazione viene fatta; naturalmente, \u00e8 poi necessario un tool corrispondente per trasformare il file serializzato in un nuovo file con due fork (sul Mac) o in due file distinti, contenenti ciascuno una delle fork (altri sistemi). Lo stesso problema si verifica con il file server di rete; tipicamente i file server UNIX aggirano l'ostacolo memorizzando le resource fork dei file scritti da un Mac in una directory nascosta.\nFino all'uscita di macOS v10.4, i comandi UNIX forniti dal Mac OS X (come cp e mv) non rispettavano le resource fork, che venivano cos\u00ec perse \u2014 in alcuni casi distruggendo in effetti il file. Erano tuttavia forniti altri comandi, distinti da quelli standard, per compiere le stesse operazioni.\nAltri sistemi operativi.\nIl concetto di \"risorsa\" \u00e8 ormai di uso comune in tutti i moderni sistemi. Nonostante ci\u00f2, il concetto di resource fork rimane legato solamente ai sistemi Mac. La maggior parte dei sistemi utilizzano un file binario che contiene le risorse, che viene poi \"attaccato\" alla fine di un file di programma gi\u00e0 esistente. Questa soluzione \u00e8 utilizzata in Microsoft Windows, per esempio, e soluzioni simili vengono utilizzate con sistemi X Window, anche se spesso le risorse vengono lasciate in un file separato.\nNonostante il formato NTFS di Windows NT possa supportare le fork (e quindi possa essere un file server per file Mac), la caratteristica che fornisce tale supporto, chiamata \"alternate data stream\", non \u00e8 mai stata utilizzata intensivamente e sicuramente mai come una vera resource fork. Comunque, le caratteristiche del sistema operativo Windows (come il pannello standard Sommario nella pagina delle propriet\u00e0 per file non-Office) e i programmi Windows le stanno utilizzando pi\u00f9 spesso adesso, e Microsoft sta sviluppando un file system di nuova generazione che ha questa caratteristica alla sua base.\nLe prime versioni di BeOS implementavano un database integrato nel file system che poteva essere usato in maniera analoga al resource fork. Problemi di efficienza portarono a modificare questo approccio nelle release successive ad un sistema pi\u00f9 complesso di attributi del file system. Mediante questo sistema le risorse venivano gestite in modo pi\u00f9 simile a quanto avviene nel Mac.\nAmigaOS non fa uso dei fork e resource. Il formato eseguibile di Amiga spezza il file eseguibile in tanti hunk o grosse porzioni di dati dove sono presenti di seguito, codice e dati, alcuni tipi validi di hunk sono: HUNK_UNIT, HUNK_NAME, HUNK_CODE, HUNK_DATA, eccetera. L'eseguibile viene riconosciuto tramite un magic cookie $000003f3 posto all'inizio del file, detto anche in Unix magic number. Di seguito viene il numero di hunk in cui \u00e8 composto il file, il numero progressivo degli hunk partendo da 0 e infine, prima che inizino gli hunk veri e propri vi \u00e8 la tabella con la grandezza dei vari hunk presenti nel file eseguibile.\nAmiga registra anche dei metadati in file noti come \".info\" (dal nome della loro estensione), sebbene non siano esattamente equivalenti ai resource fork. Ad esempio: salvando un progetto su disco, vengono salvati due file, \"MyProject\" e \"MyProject.info\". In \"MyProject\" saranno registrati i dati veri e propri del progetto, mentre in \"MyProject.info\" saranno contenute, l'icona del progetto, e l'informazione riguardante quale programma \u00e8 quello originale (oppure quello preferito dall'utente) per aprire il progetto (in AmigaOS non esiste l\"'application binding\"), inoltre le opzioni particolari del progetto ed i commenti dell'utente. I file \".info\" sulla scrivania dell'Amiga non appaiono come file a s\u00e9 ma l'icona stessa, estratta dall'interno dell'info cui si riferisce, essendo visibile sulla scrivania, \u00e8 il medium che interconnette fisicamente l'info con il file dati che gli appartiene. La pressione del tasto destro del mouse sull'icona, apre una finestra di input che permette di leggere o modificare i metadati. Per visualizzare i file info come file a s\u00e9, questi devono essere visualizzati usando la riga di comando o tramite un file manager. L'utente pu\u00f2 anche fare a meno del file info, cancellandolo, rinunciando per\u00f2 alla comodit\u00e0 dell'icona e dei metadati. I cloni moderni dell'Amiga (AROS, MorphOS e AmigaOS4.0) possono anche accettare file grafici standard PNG come immagine dell'icona del file \".info\".\nForse la migliore soluzione al problema \u00e8 stata implementata sul sistema operativo NeXTSTEP e sul suo successore macOS, oltre ad altri sistemi come RISC OS. In questi sistemi le risorse sono lasciate nella loro forma originaria, ad esempio le immagini, anzich\u00e9 essere codificate in qualche specie di contenitore, sono incluse come interi file TIFF. Le risorse vengono poi poste in un direttorio usando un file system Unix assieme al codice eseguibile. Il direttorio, chiamato \"bundle (pacchetto)\", viene poi presentato all'utente come l'applicazione stessa.\nQuesta soluzione fornisce tutte le funzionalit\u00e0 della resource fork, ma permette una facile manipolazione delle risorse da qualsiasi applicazione, non \u00e8 pi\u00f9 quindi necessario un editor delle risorse come ResEdit. Da riga di comando il \"bundle\" appare come un normale direttorio. Questa approccio non fu possibile per il Mac OS originale dato che il file system MFS non supportava i direttori e le cartelle. Mac OS X mantiene le API del gestore delle risorse classico come parte delle librerie Carbon per la retrocompatibilit\u00e0. Comunque, le stesse risorse possono ora essere registrate in file di dati separati all'interno del file system dato che il gestore delle risorse ora nasconde questa implementazione dal codice utilizzatore."}
{"id": "559678", "revid": "35804", "url": "https://it.wikipedia.org/wiki?curid=559678", "title": "Fisici", "text": ""}
{"id": "559680", "revid": "118074429", "url": "https://it.wikipedia.org/wiki?curid=559680", "title": "Omelia pasquale (Melitone)", "text": "L'Omelia Pasquale (\"\u03a0\u03b5\u03c1\u1f76 \u03c0\u03ac\u03c3\u03c7\u03b1\", Per\u00ec P\u00e1scha, \"Sulla Pasqua\") di Melitone di Sardi \u00e8 un antico testo omiletico cristiano, il cui testo greco completo \u00e8 stato rinvenuto nel 1940.\nLa Pasqua quartodecimana.\n\u00c8 stato scritto nel 170 circa in Asia Minore, all'epoca di Marco Aurelio. La Pasqua cristiana allora si celebrava, almeno nell'Asia Romana, il 14 Nisan del calendario ebraico e non la domenica successiva. Le comunit\u00e0 celebravano un'unica veglia, senza riunirsi il gioved\u00ec santo ed il venerd\u00ec santo. \nQuesto particolare testo \u00e8 forse l'unico ad attestare la liturgia dei cosiddetti quartodecimani, di coloro cio\u00e8 che si riunivano il 14 Nisan per celebrare unitamente la Pasqua (morte) e la Resurrezione. La loro fede si incentrava sulla Passione e sul \"mistero della croce\", anzich\u00e9 sulla \"gloria della Resurrezione\" - fulcro della celebrazione attuale domenicale.\nGirolamo intervenne poi sulla questione, affermando l'accezione di Pasqua come \"passaggio\" e opponendosi alla equivalenza tra Pasqua e \"passione\" sostenuta da Melitone (ma anche da altri autori antichi), sulla base di una falsa etimologia.\nDeicidio.\nNell'Omelia compare per la prima volta il concetto del deicidio riferito al popolo ebraico, affermando cio\u00e8 l'idea secondo la quale gli ebrei, condannando Ges\u00f9 a morte, commisero un atto di assassinio contro Dio stesso, in virt\u00f9 della sua identit\u00e0 di natura col Padre.\nQuest'opera potrebbe essere all'origine dell'invocazione contenuta fino al Concilio Vaticano II nella liturgia del Venerd\u00ec Santo (\"Oremus et pro perfidis Judaeis\"), in seguito modificata."}
{"id": "559683", "revid": "580", "url": "https://it.wikipedia.org/wiki?curid=559683", "title": "Museo delle sinopie", "text": "Nel Museo delle sinopie in piazza del Duomo a Pisa sono conservate le sinopie, appunto, degli affreschi del camposanto monumentale.\nGli affreschi, opera di diversi artisti, tra i quali Buffalmacco, Andrea Bonaiuti, Antonio Veneziano, Spinello Aretino, Taddeo Gaddi, Piero di Puccio, Benozzo Gozzoli e altri, un tempo coprivano le pareti del camposanto e furono distrutti o comunque molto danneggiati dall'incendio del 1944 dovuto a un bombardamento alleato.\nIn quell'occasione si staccarono gli affreschi per gli urgentissimi restauri (in larga parte ancora in corso) e si trovarono questi disegni preparatori straordinariamente conservati. Dopo il restauro furono collocati nel museo odierno, che si trova nel lato sud della piazza del Duomo, dove \u00e8 presente una delle due biglietterie del complesso monumentale.\nNel Museo, oltre alle sinopie stesse, sono presenti due zone multimediali: una dove viene riprodotto una simulazione in 3D stereoscopico del camposanto monumentale durante i secoli, l'altra dove, in una sorta di mini-cinema, viene proiettato un audiovisivo riguardante la struttura e i lavori di restauro della torre pendente, per il momento solo in lingua inglese.\nStoria.\nIn seguito all'incendio del tetto del camposanto monumentale, avvenuto nel luglio 1944, si pose il problema della conservazione degli affreschi del camposanto e delle relative sinopie, rimesse in luce dai primi \"strappi\" delle pitture soprastanti nel 1947.\nTotalmente recuperate con il graduale intervento di distacco dell'arriccio ritrovato, le sinopie vennero provvisoriamente esposte nel 1952 nel camposanto e nelle sale realizzate dietro il fianco Nord dello stesso.\nDal 1955 si cominci\u00f2 a considerare l'opportunit\u00e0 di ricollocare i maggiori affreschi staccati nel portico e di sistemare le sinopie in un ambiente limitrofo, considerazioni che vennero elaborate tre il 1963 e il 1968 in vari dibattiti e che si conclusero con l'individuazione della sede adatta in uno dei padiglioni sgomberati del vicino spedale di Santa Chiara, in particolare nel lungo padiglione affacciato sulla piazza del Duomo del quale nel 1969 l'Opera della Primaziale, tramite il Consiglio superiore delle antichit\u00e0 e belle arti, acquis\u00ec l'uso di una parte.\nL'antico padiglione, che chiude lo spazio a sud della piazza del Duomo, fu costruito nel 1337 dai maestri Andrea di Puccio Capogrosso e Ciomeo di Giannino, detto Corso. In origine era destinato a ricovero \"peregrinarium infirmorum\"; nel 1338 vi furono compiute le decorazioni pittoriche esterne e a falso bozzato sulle murature interne dal pittore Coluccio da Lucca.\nTra il 1830 e il 1832, tra le opere compiute da Leopoldo II di Lorena per migliorare il complesso ospedaliero e ricordate in una lapide del 1835 affissa all'esterno della parete ovest, il padiglione venne ampliato per ospitare la scuola di anatomia, vi fu rimosso il vecchio pavimento in laterizio, vi furono aperte nuove finestre e venne ricostruito il soffitto.\nNel 1908 fu iniziata la stonacatura dell'intera facciata, sulla quale apparirono elementi duecenteschi appartenenti presumibilmente alla prima struttura dell'ospedale, successivamente trasformata in ospizio per i pellegrini.\nI lavori di restauro per la creazione del nuovo Museo delle sinopie iniziarono nel 1971 con le opere di rimozione interne, concluse nel 1972.\nIl locale risultava interrato di oltre un metro dalla quota originaria, totalmente intonacato, diviso da tramezzi a mezza altezza e dotato di un ballatoio perimetrale in ghisa risalente all'Ottocento.\nNel 1975 si attu\u00f2 la sostituzione della copertura lignea fatiscente con capriate in calcestruzzo; nell'intervento, realizzato dal ministero dei Lavori Pubblici, furono anche ricomposte, due capriate originali dell'antica copertura.\nTra il 1975 e il 1979 fu realizzato l'intervento di restauro a cura della Soprintendenza di Pisa. I lavori consistettero nel ripristino dell'antico piano di calpestio, nella rimozione dell'intonaco e nel recupero del paramento originario, sul quale tornarono in luce il motivo decorativo trecentesco ad cantones - cio\u00e8 a fasce orizzontali dipinte in grigio alternate a ricorsi di bozze sagomate in biacca -, le duecentesche nicchie portaoggetti sulle pareti longitudinali - annesse ad ogni giaciglio per i malati -, le imposte, le soglie e i cardini delle due porte di comunicazione tra la piazza del Duomo e gli spazi ospedalieri ed infine la trecentesca finestra ogivale incorniciata in cotto sulla parete Ovest.\nI lavori furono eseguiti dalle maestranze dell'Opera della Primaziale Pisana e dalle imprese Cellini di Firenze, Napoleone Chini di Ghezzano (Pisa) e Giuseppe Cerini di Ponte a Poppi (Arezzo).\nA partire dal 1976 e fino al 1979, si procedette all'allestimento del museo, a cura dell'Opera della Primaziale Pisana, con il contributo del ministero per i Beni Culturali e Ambientali.\nLa critica.\nSecondo i progettisti, le cui proposte operative \"ebbero il conforto di continue verifiche\" sia con gli organi competenti che, attraverso la stampa, con l'opinione pubblica, i \"casi particolari determinati dall'inserimento di strutture modulari moderne entro un contenitore pi\u00f9 volte rimaneggiato\" sono stati affrontati \"con rigore ed essenzialit\u00e0, ma anche senza falsi pudori\", fedeli a concetti di \"flessibilit\u00e0, aggregabilit\u00e0 e riuso\" nell'eventualit\u00e0 di dover riportare l'ambiente al suo aspetto originario senza che questo subisca alcun danno.\nContro alcuni attacchi trasmessi dalla stampa durante la progressione dei lavori, l'intento di rivificare lo spazio antico mediante un intervento moderno al suo interno \u00e8 stato condiviso e sostenuto da Giovanni Michelucci per il quale \"obbiettivo di fondo dell'intervento del restauratore deve essere quello di animare, non di immobilizzare; vivificare non cristallizzare il complesso urbano o il singolo edificio. Riportare, cio\u00e8, vita e movimento in ci\u00f2 che per inazione o disuso rischia di morire, reinserendolo nel corpo vivo della citt\u00e0, nel flusso delle attivit\u00e0 e degli interessi attuali della comunit\u00e0 cittadina\"\nArchitettura.\nPi\u00f9 che con i retrostanti padiglioni ospedalieri del complesso di Santa Chiara, l'edificio \u00e8 in immediata relazione con le architetture monumentali della piazza delle quali offre inedite prospettive dall'ampio arcone vetrato sulla parete nord.\nL'ambiente adibito a museo ha dimensioni di ml. 53x14, oltre al vano di entrata, occupando quindi circa la met\u00e0 del lungo prospetto sulla piazza, destinato per il rimanente a magazzino dell'ospedale e ad agenzia bancaria.\nIl lungo fronte in laterizio a vista ha una composizione simmetrica, con due ordini di finestre e due portali incorniciati di fattura seicentesca posti quasi alle estremit\u00e0. L'ingresso al museo avviene, procedendo dall'angolo di via Roma, dal secondo portale, quasi perfettamente in asse con quello del dirimpettaio camposanto. Oltre il portale, fino alla torretta angolare destra, la muratura \u00e8 ad opus incertum ed individua il corpo di fabbrica aggiunto nell'Ottocento.\nL'ingresso presenta l'apertura ad arco con bozze rettangolari in pietra serena, inserita in una composizione lapidea con fregio iscritto (\"Spedali Riuniti\") e timpano superiore a volute inverse.\nIl portale \u00e8 sovrastato da un piccolo campanile a vela in pietra che taglia la gronda sagomata in cotto, interrompendo lo svolgimento della fascia muraria ad attico. Al di sotto del campanile \u00e8 posta una rosa dei venti ancora in pietra. Le finestre dell'ordine superiore sono incorniciate in pietra.\nIl vano d'ingresso con la biglietteria, di forma quadrata, coperto a crociera e pavimentato in cotto, separa nettamente il corpo ottocentesco da quello preesistente. A questo si accede tramite un'entrata sulla sinistra e consiste in un volume parallelepipedo all'interno del quale \u00e8 inserito un sistema di pedane tra loro collegate a diverse altezze, sorrette da strutture metalliche ancorate a terra (ballatoio a quota +3,11 m) e sospese tramite tiranti con radi ancoraggi (ballatoi superiori) in modo da non alterare le strutture murarie.\nQueste ultime, perfettamente leggibili, presentano il paramento originario decorato a fasce orizzontali grigie, scavato dalle nicchie portaoggetti e aperto dal finestrone ogivale nella testata Ovest e dal grande arco ribassato nella parete verso la piazza che costituiva l'antico portale di ingresso, attualmente chiuso da una vetrata da cui si gode un inedito scorcio della piazza stessa.\nLa copertura a capanna \u00e8 sorretta da capriate in calcestruzzo in parte nascoste da una plafonatura dalla quale filtra la luce naturale proveniente dalle finestre a tetto; le due capriate in legno ricomposte sono poste all'estremit\u00e0 Est e lasciate in vista per testimoniare la copertura lignea preesistente.\nOltre all'uso di materiali assolutamente differenti da quelli originari, il progetto si basa su tre premesse fondamentali: \"1- predisporre nuove capriate in modo da sollevare il piano di imposta per consentire l'esposizione su due piani, 2 - ritrovare dall'alto l'illuminazione naturale negata dalle pareti d'ambito; 3 - l'isolamento delle antiche strutture -usate come contenitore- e l'introduzione di piani sospesi che, lasciando integro lo spazio, lo qualificano, permettendo nel contempo molteplici possibilit\u00e0 di lettura delle sinopie\".\nI collegamenti verticali posti in trasversale e il blocco dell'ascensore, con pareti in cristallo e setti angolari in cemento armato a vista, costituiscono una prima pausa immediatamente dopo il vestibolo d'ingresso, sorta di filtro tra la biglietteria e lo spazio museologico; oltre il vestibolo, la lunga pedana rialzata suggerisce il percorso preferenziale e raggiunge sul fondo un altro corpo scala posto in longitudinale che sale al primo ballatoio, a sua volta collegato tramite le scale trasversali all'estremit\u00e0 opposta alle pedane superiori. I collegamenti verticali e i ballatoi presentano parapetti in cristallo con corrimano in acciaio.\nI pannelli espositivi, posti in modo da non alterare lo spazio del contenitore, sono collocati sulle pareti longitudinali, lungo la pedana d'ingresso e sospesi tramite tiranti a diverse altezze, visibili dai ballatoi; altri sono inseriti al di sotto del primo ballatoio.\nLe pedane sono rivestite in moquette, mentre il piano di calpestio \u00e8 pavimentato in piastrelle di cotto poste in diagonale; in alcuni punti \u00e8 lasciato a vista un breve tratto dell'impiantito sottostante."}
{"id": "559684", "revid": "36426", "url": "https://it.wikipedia.org/wiki?curid=559684", "title": "Sinopie", "text": ""}
{"id": "559685", "revid": "36426", "url": "https://it.wikipedia.org/wiki?curid=559685", "title": "Camposanto Monumentale", "text": ""}
{"id": "559687", "revid": "36426", "url": "https://it.wikipedia.org/wiki?curid=559687", "title": "Buffalmacco", "text": ""}
{"id": "559697", "revid": "78273", "url": "https://it.wikipedia.org/wiki?curid=559697", "title": "Museo delle Sinopie di Pisa", "text": ""}
{"id": "559699", "revid": "287204", "url": "https://it.wikipedia.org/wiki?curid=559699", "title": "Parlamento britannico", "text": ""}
{"id": "559701", "revid": "110157", "url": "https://it.wikipedia.org/wiki?curid=559701", "title": "HypoVereinsbank", "text": "UniCredit Bank AG, meglio nota come HypoVereinsbank o HVB, \u00e8 una banca tedesca con sede a Monaco di Baviera facente parte del gruppo Unicredit.\nCaratteristiche.\nLa HVB \u00e8 la sesta istituzione finanziaria privata tedesca ed \u00e8 anche la seconda retail bank in Germania, con una presenza molto forte in Baviera. Le sue partecipazioni azionarie comprendono il 94,98% di Bank Austria Creditanstalt AG ed il 79,5% di Bank BPH SA (la terza banca polacca). Attraverso la sua sussidiaria Bank Austria \u00e8 leader di mercato in Austria.\nIl gruppo ha circa 2100 filiali, pi\u00f9 di 8,5 milioni di clienti e circa 66 500 dipendenti. I mercati pi\u00f9 importanti sono la Germania, l'Austria e l'Europa Centrale ed Orientale.\nFa parte del Cash Group con la \"Deutsche Bank\", la \"Dresdner Bank\", la \"Commerzbank\" e la \"Deutsche Postbank\".\nL'acquisizione di HVB da parte di Unicredit si \u00e8 conclusa il 24 novembre 2005. L'OPA prevedeva un'offerta di cinque nuove azioni Unicredit per ogni azione della HypoVereinsbank ed \u00e8 stata accettata da azionisti rappresentanti il 93,93% del totale dell'azionariato HVB."}
{"id": "559702", "revid": "1784938", "url": "https://it.wikipedia.org/wiki?curid=559702", "title": "Saturnismo", "text": "Il saturnismo \u00e8 una grave malattia cronica dovuta all'esposizione professionale o accidentale al piombo. Il nome deriva da \"Saturno\", dio romano associato dagli alchimisti a questo metallo. L'assimilazione di tale prodotto, soggetto a biomagnificazione, pu\u00f2 avvenire per vie cutanee, mucose, inalazione o tramite l'apparato digerente (o picacismo).\nStoria.\nDioscoride Anazarbeo fu il primo a ipotizzare la tossicit\u00e0 del piombo. Numerosi personaggi storici hanno probabilmente sofferto di saturnismo.\nIl saturnismo era molto diffuso nell'Antica Roma, a causa dell'uso di pentoloni di piombo, tubature (ma solo quando erano appena posate) e principalmente per l'uso di vino tenuto in otri di piombo e addolcito con il diacetato di piombo; questo sale era il principale componente dello \"zucchero di Saturno\", un dolcificante molto usato all'epoca, prodotto facendo bollire e concentrare il mosto in pentoloni di piombo. Una contestata ipotesi vuole l'avvelenamento da piombo come concausa della sterilit\u00e0 diffusa e della decadenza dell'Impero Romano. Lo studioso Jerome Nriagu, nel volume \"Lead and Lead Poisoning in Antiquity\" (1983), e altri autori, hanno ipotizzato che alcuni imperatori romani particolarmente eccentrici o paranoici, sofferenti di non chiarite patologie o con apparenti problemi psichici, come Tiberio in et\u00e0 avanzata, Caligola, Claudio, Domiziano, Commodo e Nerone (tutti descritti come grandi bevitori di vino) erano forse affetti da saturnismo. Anche altri imperatori, in totale 19 sui 30 di quelli analizzati da Nriagu, potrebbero essersi intossicati col piombo a causa del grande consumo di vino addolcito nel mondo romano; tra essi anche tre dei cosiddetti \"cinque buoni imperatori\", cio\u00e8 Nerva, Traiano e Adriano, i quali non ebbero figli e soffrirono di gotta e vari problemi di salute.\nLa morte di personaggi famosi come Beethoven e Goya (nonch\u00e9 la loro sordit\u00e0 e i disturbi psicofisici che li afflissero), o i disturbi mentali di Van Gogh, sono stati attribuiti a saturnismo. Per i pittori si presume che l'intossicazione cronica sia dovuta al loro contatto con i colori; ad esempio, Goya inumidiva i pennelli con la bocca. Beethoven invece aveva assorbito il piombo tramite il vino del Reno a causa dell'abitudine di bere da una coppa di cristallo di piombo, oltre ad aggiungere il diacetato di piombo per rendere il vino pi\u00f9 dolce, e forse anche a causa di farmaci a base di piombo usati all'epoca. Anche la morte di Caravaggio e i suoi disturbi caratteriali sono stati attribuiti al saturnismo e all'avvelenamento da mercurio, elementi usati nei colori e di cui le sue presunte ossa erano ricoperte. Un pittore che invece mor\u00ec sicuramente a causa dell'intossicazione da piombo fu Tranquillo Cremona. Altri personaggi storici per cui \u00e8 stato ipotizzato che soffrissero di saturnismo, oltre a diversi pittori, furono lo scrittore e poeta Heinrich Heine e il compositore Georg Friedrich H\u00e4ndel.\nSecondo altri studi \u00e8 possibile che Giorgio III del Regno Unito, solitamente ritenuto affetto da porfiria acuta intermittente (malattia che presenta molti sintomi in comune col saturnismo) che gli caus\u00f2 infermit\u00e0 mentale prolungata e altri disturbi, fosse in realt\u00e0 intossicato da piombo e arsenico a causa delle pentole che utilizzava. Anche i linotipisti (addetti alla linotype) venivano spesso a contatto con il piombo rimasto nella camera di fusione nella macchina e potevano riportare i sintomi dell'avvelenamento da piombo, cos\u00ec come chi lavorava a contatto con la vecchia benzina o con vernici a piombo; altre figure professionali spesso vittime di saturnismo erano i cappellai, che usavano misture di piombo, mercurio e arsenico per la colorazione dei tessuti. Questo ultimo caso ispir\u00f2 a Lewis Carroll la figura del Cappellaio Matto.\nUn'ipotesi alternativa vuole che il saturnismo abbia causato anche la morte precoce del leader bolscevico russo Lenin (ufficialmente deceduto per aterosclerosi dopo un anno di malattia nel 1924), ferito da alcuni proiettili nel 1918, che furono rimossi solo nel 1922.\nIn tempi pi\u00f9 recenti, il ciclista statunitense Greg LeMond fu vittima nel 1987 di un incidente di caccia nel quale fu colpito da numerosi pallini, molti dei quali rimasero all'interno del suo corpo. Si riprese brillantemente, riuscendo a vincere nel 1989 e 1990 il suo secondo e terzo Tour de France, ma la sua carriera fin\u00ec molto presto, proprio per il lento avvelenamento da piombo.\nCon l'eliminazione del piombo dai carburanti statunitensi, il livello del piombo nel sangue dei bambini fino a 5 anni si \u00e8 ridotto dell'80% e nei test di intelligenza effettuati su bambini in et\u00e0 prescolare si sono riscontrati medie tra 2,2 e 4,7 punti, superiori al decennio precedente.\nEziologia.\nIl piombo puro \u00e8 un metallo malleabile e pesante di colore grigio scuro per la presenza di ossidazione superficiale; fonde a 327,46\u00a0\u00b0C, con emissione di vapori a circa 450\u00a0\u00b0C. L'ebollizione avviene invece a circa 1740\u00a0\u00b0C. In natura si ritrova nella galena (solfuro di piombo), cerussite (carbonato di piombo), anglesite (solfato di piombo) o associato a zinco, argento e rame. Pu\u00f2 essere utilizzato allo stato puro, in lega con altri metalli o per la produzione di composti inorganici o come piombo tetraetile, antidetonante per i vecchi combustibili.\nIl piombo \u00e8 un metallo velenoso, che pu\u00f2 danneggiare il sistema nervoso, specialmente quello nei bambini, e causare malattie del cervello e del sangue. L'esposizione al piombo o ai suoi sali, soprattutto a quelli solubili, o all'ossido PbO2 pu\u00f2 causare nefropatie, caratterizzate dalla sclerotizzazione dei tessuti renali, e dolori addominali colici. Nefropatie croniche ed encefalopatie sono state rilevate sia in forti bevitori di whisky di contrabbando, in quanto la saldatura delle serpentine di distillazione \u00e8 costituita da piombo, sia in utilizzatori di stoviglie smaltate a piombo. Inoltre altre categorie a rischio di intossicazione sono i lavoratori dell'industria e dell'artigianato.\nFonti di rischio.\nL'intossicazione da piombo pu\u00f2 avvenire sia nell'ambiente lavorativo sia occasionalmente, gli esposti al rischio professionale sono:\nAccidentalmente, l'esposizione cronica da piombo pu\u00f2 avvenire con il consumo di alimenti e bevande (talora anche aceto) stoccati in vecchi contenitori di ceramica o contenenti piombo. Altre volte il piombo si trova diffuso dall'uomo nell'ambiente in:\nParticolare attenzione deve essere rivolta ai bambini per la possibile ingestione di oggetti contenenti piombo (picacismo) e soprattutto per la maggiore sensibilit\u00e0 all'effetto tossico del metallo. Ulteriore attenzione deve essere posta quando i bambini sono nel periodo nel quale spuntano i primi denti: per alleviare il prurito, in alcuni casi potrebbero mordere delle ringhiere e, tramite azione corrosiva della saliva, il diretto contatto con la gengiva pu\u00f2 farne assorbire gli elementi di piombo oltre il rivestimento esterno della ringhiera. Nei lattanti, il piombo pu\u00f2 essere assunto tramite depositi di sali sul capezzolo materno. In passato, l'uso di copricapezzoli di piombo per la cura delle ragadi della areola mammaria ha determinato frequenti intossicazioni saturniche; il divieto dell'utilizzo di tali sistemi ha drasticamente ridotto l'incidenza di questa intossicazione in et\u00e0 pediatrica. Pi\u00f9 importante \u00e8 inoltre la frazione assorbita dalle cellule intestinali del bambino.\nIl consumo di selvaggina con tracce di piombo da munizioni pu\u00f2 essere pericoloso.\nTossicocinetica.\nIl piombo pu\u00f2 essere assunto per via respiratoria o per ingestione. La prima via \u00e8 importante nei soggetti esposti ai fumi o vapori della lavorazione del piombo o delle sue leghe. Questa via \u00e8 molto importante in quanto le piccole particelle che raggiungono i polmoni sono assorbite in una quota di poco inferiore al 50%. Particelle di diametro maggiore, polveri ingerite per contaminazione di cibo, liquidi o tessuti, raggiungono invece il tratto gastrointestinale dove circa il 10% negli adulti e il 40% nei bambini sono assorbite. Una volta assorbito, il piombo si distribuisce in larga parte negli eritrociti e, in una piccola frazione (circa il 10%), nel plasma. Di qui \u00e8 libero di distribuirsi in diversi compartimenti corporei. Tra questi:\nL'eliminazione del piombo ingerito \u00e8 prevalentemente fecale, con quota escreta pari al 60% nel bambino e al 90% nell'adulto. La via urinaria rappresenta invece un affidabile indicatore di dose assorbita; analogamente il piombo assorbito pu\u00f2 passare nel latte materno o attraverso la placenta (a partire dalla tredicesima settimana).\nPatogenesi.\nL'azione tipica del piombo si esplica sull'emopoiesi, bloccando la funzione di diversi enzimi preposti alla sintesi dell'eme. Questo effetto, unitamente all'effetto citotossico eritrocitario con iperemolisi, \u00e8 responsabile della anemia ipocromica e della escrezione urinaria dei composti a monte della via dell'eme. Infatti l'effetto inibitorio sull'enzima ALA deidratasi porta all'accumulo di acido delta aminolevulinico mentre l'effetto su coproporfirinogeno III ossidasi e su eme ossidasi \u00e8 responsabile dell'accumulo di coproporfirinogeno III e protoporfirina IX rispettivamente. Il piombo pu\u00f2 inibire alcuni enzimi agendo sui gruppi sulfidrilici liberi impedendo che possano essere utilizzati da enzimi a cui sono indispensabili.\nIl piombo ostacola la sintesi dell'eme che nel sangue conduce ad una diminuzione dei globuli rossi e dell'emoglobina racchiusa in ogni globulo. Un malato intossicato da piombo produce globuli rossi alterati, definiti \"punteggiati\", e questo fatto pu\u00f2 condurre all'anemia. A livello dell'apparato gastroenterico il piombo \u00e8 invece responsabile della \"colica saturnina\", dolore addominale di tipo spastico dovuto alla diretta azione del piombo sulla muscolatura liscia intestinale parzialmente risolvibile con spasmolitici.\nA questa si associa stipsi e meteorismo, manifestazioni tipicamente preceduti da dolenzia addominale diffusa e sapore metallico in bocca. La deposizione del metallo in sede gengivale \u00e8 responsabile del colorito bluastro visibile a livello del colletto degli incisivi esterni e dei canini. Il piombo (grave esposizione acuta o subacuta) esplica inoltre effetti tossici diretti a livello del sistema nervoso centrale per spasmo delle arteriole e conseguente edema cerebrale diffuso. Il sistema nervoso periferico \u00e8 invece interessato nelle forme croniche, con polineuropatia e paralisi periferica (tipica paralisi del nervo radiale).\nI reni possono essere l'obiettivo della tossicit\u00e0 da piombo sia acutamente che cronicamente; infatti l'effetto tossico diretto sull'epitelio tubulare e lo spasmo delle arteriole renali pu\u00f2 essere responsabile di un'insufficienza renale acuta di tipo renale con proteinuria e cilindruria grave. L'esposizione cronica provoca invece il cosiddetto \"rene grinzo saturnino\", condizione di insufficienza renale cronica dovuta all'ischemia cronica per spasmo arteriolare. La conseguente ipertensione arteriosa \u00e8 responsabile dell'aumentato rischio cardiovascolare nei soggetti esposti a piombo. La \"gotta saturnina\" \u00e8 invece dovuta alla diminuita escrezione di acido urico.\nLe preoccupazioni per il ruolo del piombo nel ritardo mentale nei bambini ha portato ad una generale riduzione del suo uso. L'esposizione prolungata a bassi livelli di piombo \u00e8 stata collegata anche alla schizofrenia o al tremore essenziale, nonch\u00e9 all'aumento dell'aggressivit\u00e0 e dei reati violenti, del cancro e alle malattie neurodegenerative.\nClinica.\nIntossicazione acuta.\nI sintomi della rara intossicazione acuta sono:\nIn caso di intossicazione massiva pu\u00f2 eccezionalmente insorgere la gravissima encefalopatia saturnina:\nquindi sopraggiunge la morte.\nRichiede con urgenza una terapia chelante: edetato sodico calcico (CaNa-EDTA) con supplementazione di zinco.\nIntossicazione cronica.\nIn caso di intossicazione cronica si ha\nDiagnosi.\nOltre a contesto anamnestico ed esame obiettivo, esistono indicatori di dose (esami che indicano la dose alla quali si \u00e8 stati esposti) e indicatori di effetto (indicatori dell'effetto sull'organismo dell'esposizione al piombo).\nTerapia.\nLa terapia si basa sull'allontanamento dalla fonte e sulla somministrazione di un chelante del piombo, ossia il sale CaNaEDTA endovena 1-2 g/die per cicli di 4-5 giorni, con sospensione di 2-3 settimane e poi ripresa. La terapia si deve continuare fino alla normalizzazione della piombemia, parametro che indica una diminuzione sostanziale delle riserve tissutali. Le coliche possono essere controllate con spasmolitici; si deve inoltre attuare una terapia atta a correggere l'eventuale disionia ed ipertensione.\nAlcuni studi evidenziano che l'alga spirulina \u00e8 un chelante del piombo in basse concentrazioni di 50\u00a0mg/litro (75% di assorbimento nei primi 12 minuti), che si ipotizza di utilizzare nella depurazione delle acque di scarico, in tutti gli organi dei ratti come inibitore della perossidazione lipidica indotta dal piombo. Se i chelanti vengono coltivati in acque contaminate, inevitabilmente divengono una fonte di intossicazione da metalli pesanti, perdendo ogni beneficio.\nPrognosi.\nGravi reliquati dell'intossicazione cronica non trattata comprendono:"}
{"id": "559712", "revid": "729019", "url": "https://it.wikipedia.org/wiki?curid=559712", "title": "Settima battaglia dell'Isonzo", "text": "La Settima battaglia dell'Isonzo fu uno scontro bellico, perdurato dal 14 al 18 settembre 1916, che vide l'esercito italiano tentare un'offensiva contro le truppe austro-ungariche.\nObiettivi.\nGli attacchi italiani ebbero come obiettivo le trincee austro-ungariche sul Carso, tra il mare Adriatico e Gorizia.\nLa Terza armata italiana doveva irrompere sull'altura di Fajti (Quota 432) in direzione del Monte Tersteli per poi attaccare Trieste. Gli Italiani riuscirono appena a conquistare alcune trincee e una piazzaforte presso Merna.\nPreparativi.\nSvetozar Borojevi\u0107, dopo la sesta battaglia dell'Isonzo sapeva che il Comando supremo militare italiano avrebbe ritentato il forzamento del fronte dell'Isonzo quindi si adoper\u00f2 per rinforzare il sistema difensivo, soprattutto sul Carso. Per le opere di fortificazione aveva a disposizione 40.000 genieri, di cui la met\u00e0 costituito da prigionieri di guerra russi.\nInoltre ricevette, entro settembre, notevoli rinforzi che portarono le truppe austro-ungariche sull'Isonzo a 165 battaglioni, la presa di Gorizia aveva preoccupato lo stato maggiore austro-ungarico, che aveva concesso i rinforzi.\nCadorna manteneva la sua convinzione, dopo i successi del sesto tentativo, e i rovesci in Galizia degli austro-ungarici, che la direttrice di attacco attraverso l'Isonzo verso Trieste fosse l'unica che avrebbe portato alla vittoria, e tralasci\u00f2 le proposte della Regia Marina per uno sbarco in Istria, per aggirare le difese nemiche. Per il compito di superare i 20 chilometri che separavano la prima linea italiana da Trieste ammass\u00f2 abbastanza truppe da ottenere, localmente, un rapporto di tre a uno con i fanti austro-ungarici e di quattro a uno per quanto riguarda l'artiglieria.\nBattaglia.\nIl bombardamento preparatorio dell'artiglieria italiana inizi\u00f2 gradualmente dal 7 settembre per poi intensificarsi il 10. La sera del 13, una squadra di bombardieri pesanti si un\u00ec all'artiglieria nel bombardare le posizioni austro-ungariche.\nLa mattina del 14 settembre il bombardamento raggiunse il culmine d'intensit\u00e0 e nel pomeriggio le truppe del Duca d'Aosta si lanciarono all'attacco. Una breve apparizione del sole aveva convinto l'Alto Commando italiano ad iniziare il bombardamento finale ma in poco tempo si scatenarono forti temporali e infine cal\u00f2 la nebbia. La sera dello stesso giorno, le truppe italiane, logorate dalla pioggia, si trovarono in difficolt\u00e0 ovunque anche grazie alla dura reazione austro-ungariche. Il Comando della 3\u00aa Armata italiana ordin\u00f2 alle truppe di interrompere l'attacco e mantenere le posizioni raggiunte, mentre l'artiglieria doveva continuare il tiro sulle postazioni nemiche.\nAll'alba del 15 venne dato di nuovo l'ordine di attaccare. Le truppe italiane delle brigate \"Granatieri\", \"Ferrara\", \"Lombardia\", \"Napoli\" e i bersaglieri, con in testa il 15\u00ba reggimento, attaccarono le posizioni austro-ungariche e, a sera, erano riusciti a conquistare altri 300 metri.\nIl 16 e 17 settembre la battaglia si concluse. La 3\u00aa armata era stata bloccata da una difesa nemica ben pi\u00f9 solida del previsto e, in parte, sconosciuta. Tra la prima e seconda linea, infatti, ve ne erano altre due, munite di reticolati e magazzini di materiale bellico pronto all'uso. Gli austro-ungarici, indietreggiando lentamente erano sempre al riparo, mentre le truppe italiane avanzanti subivano il fuoco delle mitragliatrici avversarie.\nDal 14 al 17 settembre si ebbero un numero di vittime pari a 20.333 soldati e 811 ufficiali.\nFu durante questa battaglia che Cadorna inaugur\u00f2 la tattica delle \"spallate\", ovvero urti energici ma di breve durata contro settori limitati. La battaglia dur\u00f2 solo quattro giorni, ma le perdite furono terribili su entrambi i lati."}
{"id": "559719", "revid": "1494169", "url": "https://it.wikipedia.org/wiki?curid=559719", "title": "Naum", "text": "Naum (o Nahum) pu\u00f2 riferirsi a:"}
{"id": "559725", "revid": "1632387", "url": "https://it.wikipedia.org/wiki?curid=559725", "title": "Hardcore Superstar", "text": "Gli Hardcore Superstar sono un gruppo musicale heavy metal formatosi nel 1997 a G\u00f6teborg, Svezia.\nStoria.\nIl loro album di debutto \"It's Only Rock'n' Roll\" venne registrato e pubblicato in Svezia nel 1998, ma attrasse subito l'attenzione dell'etichetta discografica inglese Music for Nations, con cui firmarono un contratto poco dopo. Il nuovo album, che divenne l'album di debutto \"ufficiale\" della band, si chiamava \"Bad Sneakers and a Pi\u00f1a Colada\" e conteneva sia alcune canzoni nuove, sia alcune dell'album \"It's Only Rock 'n' Roll\".\nIl 2001 vide l'uscita di \"Thank You (For Letting Us Be Ourselves)\", in cui sono contenuti singoli come \"Shame\", \"Mother's Love\" e \"Significant Others\" (di cui il video ha avuto anche una buona rotazione su MTV soprattutto in orari notturni). Al disco segu\u00ec un tour che attravers\u00f2 Europa, Giappone e Canada. Durante l'estate, inoltre, gli Hardcore Superstar aprirono i concerti di AC/DC e Mot\u00f6rhead in Italia.\nAll'inizio dell'estate del 2003 venne distribuito il singolo \"Honey Tongue\", che anticipava l'uscita del terzo album, \"No Regrets\"; come secondo singolo fu successivamente lanciato \"Still I'm Glad\" che raggiunse ottime posizioni nelle classifiche svedesi. Di ritorno dal tour mondiale gli Hardcore Superstar annunciarono di volersi prendere una pausa per un tempo indefinito.\nInfatti nel 2005 gli Hardcore Superstar tornarono alla ribalta con l'album omonimo \"Hardcore Superstar\", che ricevette ottimi giudizi in tutto il mondo.\nNell'estate del 2007 venne lanciato il singolo \"Bastards (Fade Away)\" che ottenne il disco d'oro, ma che non venne inserito in alcun album. Il successivo disco, \"Dreamin' in a Casket\", pubblicato nel novembre dello stesso anno, conferm\u00f2 l'ottimo stato di forma dell'ensemble nord europeo.\nIl 24 gennaio 2008 Thomas Silver, il chitarrista della band, ha inaspettatamente lasciato la band nel bel mezzo del tour mondiale, perch\u00e9 stanco della musica e dei tour, secondo quanto riportato dal comunicato ufficiale. Il resto della band ha comunque rispettato la sua decisione e, grazie a Vic Zino dei Crazy Lixx, sostituto prima temporaneo e poi definitivo, ha proseguito il proprio tour. Nel dicembre 2008 la band ha annunciato il titolo del nuovo album, \"Beg for It\", il primo con la nuova formazione, uscito ufficialmente a giugno.\nNel 2010 viene pubblicato \"Split Your Lip\" e, l'anno successivo, la band pubblica il suo primo best of, \"The Party Ain't Over 'til We Say So\", un'antologia di 20 brani nei quali \u00e8 incluso l'inedito \"We Don't Need a Cure.\"\nIl 30 ottobre 2012 viene annunciata da Gain e Vic Zino l'uscita del nuovo album, \"C'mon Take on Me\", prevista per il 1\u00ba marzo 2013. Il primo singolo di debutto estratto dall'album, \"One More Minute\", viene pubblicato il 30 novembre 2012, mentre il secondo singolo \"Above the law\" viene pubblicato il 22 febbraio 2013 dalla Nuclear Blast.\nIl 21 aprile 2015 viene pubblicato \"HCSS\", decimo album in studio.\nIl 15 ottobre 2017 esce il singolo \"Have Mercy on Me\"."}
{"id": "559726", "revid": "125604815", "url": "https://it.wikipedia.org/wiki?curid=559726", "title": "Bovindo", "text": "Il termine bovindo deriva dall'italianizzazione della locuzione inglese \"bow window\" (it.: finestra ad arco), da non confondere con il \"bay window\" (it. finestra a golfo).\nCaratteristiche.\nIl bovindo consiste in un particolare tipo di finestratura, in cui gli infissi e le ante vetrate non sono allineate al muro, ma risultano seguire un percorso ad arco orizzontale aggettante dalla muratura, da cui il termine inglese. \nLa differenza sostanziale tra \"bow window\" e \"bay window\" \u00e8, infatti, che \"bow window\" \u00e8 una finestra, mentre i \"bay window\" sono pi\u00f9 simili a balconi finestrati."}
{"id": "559727", "revid": "124022362", "url": "https://it.wikipedia.org/wiki?curid=559727", "title": "Ponte di Cecco", "text": "Il ponte di Cecco \u00e8 il pi\u00f9 antico ponte della citt\u00e0 di Ascoli Piceno che, attraversando il torrente Castellano, nei pressi di Porta Maggiore, conduce al forte Malatesta.\nLa sua leggera sagoma architettonica appare in un profilo sottile ed ancora oggi ostenta intatta la sobria armonia di proporzioni e di linee tipiche dei monumenti della Roma repubblicana. Realizzato in travertino e pietra si distingue candido e chiaro tra la ricca vegetazione circostante.\nStoria.\nQuesto ponte \u00e8 stato erroneamente identificato, per lungo tempo, come un'opera di epoca medioevale.\nL'architetto e archeologo Giambattista Carducci lo ha riconosciuto come sicura costruzione romana dell'et\u00e0 repubblicana, riscontrando affinit\u00e0 di fabbricazione con altri ponti coevi realizzati lungo la strada consolare Salaria. Con molta probabilit\u00e0 questa opera di collegamento tra le due sponde del Castellano era l'uscita orientale della strada Salaria che un tempo attraversava trasversalmente tutta la citt\u00e0 di Ascoli.\nIl ponte attuale \u00e8 la ricostruzione integrale dell'originario, avvenuta negli anni 60, con l'impiego dello stesso materiale recuperato nelle acque del torrente sottostante. Il vecchio ponte fu distrutto, nel corso della seconda guerra mondiale, dai guastatori tedeschi il 16 giugno 1944 insieme al Ponte Maggiore, durante la ritirata.\nAncora oggi \u00e8 possibile percorrerlo a piedi e fruire della congiuntura tra il centro della citt\u00e0 con il quartiere di Porta Maggiore.\nLeggende.\nSecondo la leggenda e la tradizione popolare, la denominazione di questa opera sarebbe da mettere in correlazione con Cecco d'Ascoli, poeta ed astrologo, cui si attribuisce la costruzione del ponte avvenuta in una sola notte con l'aiuto del diavolo.\nAlcuni studiosi sostengono, invece, che l'appellativo di Cecco abbia corrispondenza con il nome di Cecco Aprutino, maestro medioevale, che lo avrebbe ristrutturato, nel 1349, su commissione di Galeotto I Malatesta.\nArchitettura.\nComposizione esterna.\nIl ponte ha l'aspetto tipico delle opere romane ed \u00e8 realizzato in \"opera quadrata\" a \"murazione liscia\" seguendo il canone architettonico dell'orizzontalit\u00e0 e della uniforme altezza degli strati. Le pietre utilizzate sono ordinatamente posizionate in modo che la commettitura verticale poggi sul pieno della pietra sottostante.\nStruttura.\nLa struttura del ponte \u00e8 costituita da due campate ad arco: \nL'altezza del piano stradale dal pelo dell'acqua \u00e8 di 25\u00a0m.\nNella zona centrale si trova una costruzione a forma di casupola, detta \"casetta del dazio\", che era utilizzata come alloggiamento per incardinare il portone d'ingresso alla citt\u00e0."}
{"id": "559739", "revid": "36426", "url": "https://it.wikipedia.org/wiki?curid=559739", "title": "Bifore", "text": ""}
{"id": "559740", "revid": "124183917", "url": "https://it.wikipedia.org/wiki?curid=559740", "title": "Athletic Club Sparta Praha fotbal", "text": "L'Athletic Club Sparta Praha fotbal, noto internazionalmente e semplicemente come Sparta Praha (pron. ceca ), e in italiano Sparta Praga, \u00e8 una societ\u00e0 polisportiva ceca con sede a Praga, famosa soprattutto per la sua sezione calcistica.\n\u00c8 il club pi\u00f9 titolato della 1. liga, la massima divisione del panorama calcistico nazionale. Divisa da un'acerrima rivalit\u00e0 dalla concittadina , \u00e8 stata storicamente la squadra che ha fornito pi\u00f9 giocatori alle nazionali di prima e di poi.\nNel suo palmar\u00e8s figurano 36 titoli nazionali (24 campionati cecoslovacchi e 12 cechi), 14 coppe nazionali (6 ceche e 8 cecoslovacche), 2 supercoppe nazionali e 3 Mitropa Cup. La squadra vanta inoltre numerose partecipazioni alle coppe europee, dove i migliori risultati sono i quarti di finale in Coppa Campioni (1966 e 1985), i quarti di finale in UEFA Europa League (1984 e 2016) e la semifinale di Coppa delle Coppe 1972-1973. Nel Coppa dei Campioni 1991-1992, lo Sparta Praga arriva secondo nella seconda fase a gironi dietro ai futuri vincitori del , in un'edizione che immetteva direttamente in finale le vincitrici degli ultimi due gruppi: \u00e8 ricordata come una delle migliori annate europee nella storia del club.\nStoria.\nI primi anni.\nAlla fine del 1893 un piccolo gruppo di ragazzi usciti dall'Athletic Club Praha e formato da tre fratelli, Vaclac, Bohumil e Rudolf Rudl, decise di fondare un proprio club. Il 17 dicembre ci fu il primo incontro dei membri del club e vennero decisi i colori dell'Athletic Club Sparta: un tricolore blu, rosso e giallo. Il colore blu per simboleggiare l'Europa, il rosso per la citt\u00e0 reale, il giallo \u00e8 purtroppo sconosciuto.\nAgli inizi dell'attivit\u00e0 calcistica i giocatori indossavano una maglietta nera con una grande \u2018'S\u2019' sul petto, poi giocarono con una maglietta a strisce bianconere. Nel 1906 il presidente Petrik era in Inghilterra per vedere l'Arsenal giocare. Rimase affascinato dalla maglia rossa e decise cos\u00ec di portare il completo a Praga. Da allora lo Sparta gioc\u00f2 con maglia rossa, pantaloncini bianchi e calzettoni neri.\nLe epoche d'oro.\nAppena dopo la prima guerra mondiale venne il famoso periodo degli \"Iron Sparta\", in cui il club, a partire dalla met\u00e0 degli anni '20, conquist\u00f2 titoli su titoli, dominando il campionato cecoslovacco. Nella squadra giocavano calciatori del calibro di Peyer, Hochamn e Nejedly, il capocannoniere della Coppa del Mondo 1934. I trofei pi\u00f9 importanti di questo primo periodo d'oro sono le vittorie della Coppa Mitropa nel 1927 e 1935, che al tempo era considerata importante come una Champions League di oggi.\nDopo bruschi cambiamenti imposti dal regime socialista, come i frequenti cambi di nome, i tifosi rimpiangevano i tempi d'oro degli Iron Sparta e dopo il titolo del 1954 il club cadde in miseria. Solo Andrej Kvasnak negli anni '60 riusc\u00ec a riportare il club ad alti livelli.\nInfatti il trio Kvasnak, Jiri Tichy e Vaclav Masek riusc\u00ec a riempire lo stadio nuovamente come negli anni '30, raggiungendo quasi i 40.000 spettatori. Tutti e tre parteciparono al Mondiale 1962 in Cile, dove la Cecoslovacchia fin\u00ec seconda. Negli anni '60 infatti il club conquist\u00f2 un'altra Coppa Mitropa nel 1964, che sebbene non avesse pi\u00f9 l'importanza di una volta era ancora piuttosto prestigiosa, e due campionati cecoslovacchi nel 1964-65 e nel 1966-67.\nDalla retrocessione alla seconda epoca d'oro.\nFino al 1975 lo Sparta era l'unico club a non essere mai retrocesso nella serie cadetta. Proprio nello stesso anno, sia per la squadra non competitiva sia per una serie di circostanze, il club retrocedette per la prima volta nella seconda divisione. Lo Sparta per\u00f2 non deluse le attese questa volta, dominando il campionato e tornando rapidamente in I. liga, riempiendo lo stadio nelle partite di cartello.\nSebbene il club fosse tornato subito nella massima serie, ci vollero parecchi anni per tornare tra le grandi. Nella stagione 1983-84 il club torn\u00f2 a riconquistare il titolo nazionale, vincendone altri 7, di cui 5 di fila, fino allo scioglimento della Cecoslovacchia avvenuto nel 1993.\nDagli anni '90 ad oggi.\nAnche dopo la divisione della Cecoslovacchia e l'istituzione del campionato ceco, la cui massima serie fu denominata Gambrinus Liga, la squadra continu\u00f2 a dominare il campionato (dal 1993-1994 al 2000-2001 arrivarono sette titoli nazionali in otto stagioni) e a ben figurare in Europa. Negli anni '90 vestirono la maglia dello Sparta giocatori come Pavel Nedv\u011bd, futuro Pallone d'oro e vincitore di tre titoli nazionali con la squadra, il portiere Jarom\u00edr Bla\u017eek e l'attaccante Vratislav Lokvenc, partner d'attacco di Horst Siegl in una delle coppie-gol pi\u00f9 prolifiche della storia del club. Non ebbe fortuna allo Sparta, invece, un giovane Jan Koller, pur destinato ad una ragguardevole carriera.\nNella Coppa dei Campioni 1991-1992 lo Sparta, pur essendo una debuttante nella competizione, battendo prima i Rangers e poi il Marsiglia arriv\u00f2 ai gruppi di semifinale. Pur confrontandosi con squadre del calibro di Barcelona, Benfica e Dinamo Kiev, lo Sparta arriv\u00f2 comunque in seconda posizione nel proprio raggruppamento, il che varrebbe non ufficialmente il terzo o quarto posto. Dal 1997 il club gioc\u00f2 con regolarit\u00e0 in UEFA Champions League, sebbene in qualche occasione sia stata eliminata ai play-off. Nel 1997-98 la compagine praghese fu la prima squadra ceca a qualificarsi alla fase a gruppi della rinnovata Champions League. \nGli anni 2000 iniziarono con un nuovo alloro nazionale, ma nel decennio seguente la squadra ottenne quattro titoli in tutto, non riuscendo mai a confermare il successo dell'anno precedente a causa dell'arrivo delle outsider Slovan Liberec, , e, sul finire del primo decennio degli anni 2000, dei concittadini dello . Tra i protagonisti dei successi dello Spartak nei primi anni 2000 figurano Tom\u00e1\u0161 Rosick\u00fd e i difensori Tom\u00e1\u0161 \u0158epka e Ren\u00e9 Bolf, nonch\u00e9 Milan Fukal e Vladim\u00edr Labant. Inoltre, malgrado giocasse molto spesso in Europa, il club non riusc\u00ec mai a bissare il grande risultato ottenuto nel 1992, arrivando al massimo alla seconda fase a gruppi (1999-2000 e 2001-02) o agli ottavi di finale (2003-04) della massima competizione continentale.\nAncora peggio, in ambito nazionale, andarono gli anni duemiladieci, caratterizzati da due soli titoli in dieci anni, in cui a farla da padrone in campionato sono stati il Viktoria Plze\u0148 e, sul finire del decennio, lo Slavia.\nGiocatori.\nLo Sparta Praga e la Nazionale cecoslovacca di calcio.\nLo Sparta Praga nel corso della sua storia ha avuto un forte legame con la Nazionale cecoslovacca.\nKarel Hradeck\u00fd fu il primo calciatore dello Sparta ad entrare in Nazionale, allora in quella della Boemia, nel 1907. Nella Nazionale boema militarono anche Jaroslav \u0160pindler, Karel \u0160ubrt e V\u00e1clav Titl. Con il ritorno della Nazionale cecoslovacca nel 1920, dopo il primo conflitto mondiale, 10 giocatori su 14 furono della societ\u00e0 granata. Ai Giochi della VII Olimpiade i calciatori dello Sparta Praga furono Hojer, Kolenat\u00fd, Pe\u0161ek, Sedl\u00e1\u010dek, Janda, Pil\u00e1t, Pla\u010dek, Posp\u00ed\u0161il e Perner.\nOrganico.\nRosa 2020-2021.\n\"Aggiornata al 13 febbraio 2021.\""}
{"id": "559742", "revid": "1901262", "url": "https://it.wikipedia.org/wiki?curid=559742", "title": "Monofora", "text": "La mon\u00f2fora \u00e8 un tipo di finestra sormontata da un arco con una sola apertura, solitamente stretta.\nHa senso parlare di monofora solo in contrapposizione alle bifore o ad altre aperture simili, o comunque solo nel periodo di diffusione di tali forme architettoniche, quindi dal periodo romanico al gotico, dall'epoca rinascimentale, fino al periodo del \"revival\" o eclettico dell'Ottocento. Altrimenti si parla di finestra centinata."}
{"id": "559746", "revid": "287204", "url": "https://it.wikipedia.org/wiki?curid=559746", "title": "1,3-bisfosfoglicerato", "text": "L1,3-bisfosfoglicerato (abbreviato come 1,3BPG o BPG, dall'inglese \"BisPhosphoGlycerate\"), \u00e8 una molecola a 3 atomi di carbonio presente nella quasi totalit\u00e0 degli organismi viventi. Il suo ruolo \u00e8 fondamentale in due processi metabolici fondamentali come la glicolisi (nel corso della respirazione cellulare) ed il ciclo di Calvin, nel corso della fotosintesi. In entrambe le reazioni, questa molecola \u00e8 di fatto la transizione tra la gliceraldeide-3-fosfato ed il 3-fosfoglicerato.\nStruttura e ruolo biologico.\nL'1,3-bisfosfoglicerato \u00e8 una forma anionica dell'acido fosfoglicerico con due gruppi fosfato sui carboni 1 e 3. Il risultato di questa fosforilazione rende l'1,3BPG una molecola delle importantissime funzionalit\u00e0 biologiche, come ad esempio quella di fosforilare una molecola di ADP, ricaricandola ad ATP, la molecola fondamentale per il trasporto di energia.\nRuolo nella glicolisi.\nCome gi\u00e0 detto, l'1,3-BPG \u00e8 un intermedio metabolico del \"pathway glicolitico\". Viene prodotto dalla ossidazione esoergonica del gruppo aldeidico presente sulla gliceraldeide-3-fosfato. Il risultato di questa reazione \u00e8 la formazione di un acido carbossilico, che va a formare un legame con un gruppo fosfato. Tale reazione, catalizzata dall'enzima gliceraldeide-3-fosfato deidrogenasi, vede anche la conversione di una molecola di NAD+ in NADH.\nIl legame acilico del fosfato \u00e8 ad alta energia: per questo motivo, l'1,3-BPG \u00e8 fondamentale per la \"ricarica\" di una molecola di ADP in ATP. La reazione successiva della glicolisi, infatti, \u00e8 proprio una fosforilazione al livello del substrato. La reazione completa \u00e8:\nLa reazione di trasferimento di un fosfato dal gruppo carbossilico dell'1,3-BPG ad una molecola di ADP a formare ATP \u00e8 reversible: essa infatti ha una bassa \u0394G. Questo \u00e8 dovuto al fatto che essa consiste nella rottura di un legame acilico su una molecola e nella formazione di un legame acilico analogo su un'altra. La reazione, in ogni caso, non \u00e8 spontanea: per questo motivo, \u00e8 necessaria la presenza di un catalizzatore, l'enzima fosfoglicerato chinasi. Nel corso della reazione, l'enzima va incontro ad un cambiamento conformazionale indotto dalla presenza del substrato, come avviene anche in un'altra chinasi coinvolta nella glicolisi, la esochinasi.\nDal momento che nel corso della glicolisi due molecole di gliceraldeide-3-fosfato (e quindi due di 1,3-BPG) si formano a partire da una di glucosio, si pu\u00f2 affermare che l'1,3-BPG sia responsabile della produzione di due delle quattro molecole di ATP generate nel corso del \"pathway\".\nRuolo nel ciclo di Calvin.\nL'1,3-BPG nel ciclo di Calvin ha un ruolo molto simile a quello che riveste nella glicolisi. Le reazioni in cui \u00e8 coinvolto nei due \"pathway\" sono infatti del tutto simili, per quanto \"invertite\". La vera differenza tra le due reazioni consiste nel fatto che nel ciclo di Calvin il coenzima coinvolto \u00e8 il NADPH (usato come donatore di elettroni nel ciclo di Calvin) anzich\u00e9 il NAD+ (accettore di elettroni nella glicolisi).\nNel ciclo di Calvin, l'1,3-BPG si origina dal 3-fosfoglicerato, attraverso una fosforilazione mediata dalla fosfoglicerato chinasi, e viene processato a gliceraldeide-3-fosfato dall'azione della gliceraldeide-3-fosfato deidrogenasi. Contrariamente a quanto accade nella glicolisi, la reazione catalizzata dalla fosfoglicerato chinasi non produce ma \"consuma\" una molecola di ATP (ed infatti si svolge in senso inverso). Per questo motivo, la formazione di 1,3-BPG pu\u00f2 essere considerata uno step irreversibile del ciclo. Il risultato della seconda reazione \u00e8 la produzione di un fosfato inorganico e la formazione di NADP+. L'enzima gliceraldeide-3-fosfato deidrogenasi, infatti, catalizza la riduzione del gruppo carbossile dell'1,3BPG ad ottenere una aldeide. L'energia contemporaneamente rilasciata dalla de-fosforilazione del substrato viene utilizzata per la conversione di NADPH to NADP+.\nRuolo dell'1,3-bisfosfoglicerato in medicina.\nDurante il normale metabolismo umano, circa il 20% dell'1,3-BPG prodotto non viene ulteriormente processato nel \"pathway\" glicolitico. Esso \u00e8 invece coinvolto in una via metabolica alternativa che coinvolge la riduzione dell'ATP negli eritrociti. Questo pathway porta alla formazione di un trioso analogo all'1,3BPG: il 2,3-bisfosfoglicerato. Il 2,3-BPG \u00e8 utilizzato per controllare il rilascio dell'ossigeno dall'emoglobina.\nI livelli ematici dell'1,3-BPG si alzano negli individui che hanno bassi livelli di ossigeno ematico (ad esempio in corso di fenomeni di acclimatamento). Bassi livelli di ossigeno, infatti, inducono un aumento dei livelli di 1,3-BPG ed un conseguente aumento di 2,3-DPG, che modifica l'efficienza della dissociazione dell'ossigeno dall'emoglobina. Si tratta, in questo caso, di un esempio di regolazione a feedback negativo."}
{"id": "559752", "revid": "44939", "url": "https://it.wikipedia.org/wiki?curid=559752", "title": "1,3-Bisfosfoglicerato", "text": ""}
{"id": "559753", "revid": "44939", "url": "https://it.wikipedia.org/wiki?curid=559753", "title": "1,3-BPG", "text": ""}
{"id": "559757", "revid": "287204", "url": "https://it.wikipedia.org/wiki?curid=559757", "title": "Trattamento a freddo dei rifiuti", "text": ""}
{"id": "559759", "revid": "729019", "url": "https://it.wikipedia.org/wiki?curid=559759", "title": "Operazione Linebacker II", "text": "L'operazione \"Linebacker II\" fu un'operazione militare pianificata e condotta dalla Seventh Air Force dell'USAF e dalla \"task force\" 77 della U.S. Navy per bombardare obiettivi di interesse strategico nel Vietnam del Nord durante gli ultimi mesi della guerra del Vietnam.\nL'operazione dur\u00f2 dal 18 dicembre al 29 dicembre 1972, fatto per cui venne soprannominata \"Christmas Bombings\" (letteralmente \"bombardamenti di Natale\"). \u00c8 stato il bombardamento pi\u00f9 massiccio che l'USAF abbia condotto dalla seconda guerra mondiale e vide l'impiego in gran numero dei bombardieri strategici del SAC Boeing B-52 Stratofortress impiegati in lunghe e difficili missioni aeree in partenza dalle basi di Guam e della Thailandia. L'operazione \"Linebacker II\" fu da un punto di vista militare la prosecuzione della operazione \"Linebacker\", durata da maggio a ottobre del 1972 e venne sferrata, su ordine del presidente Richard Nixon per costringere il Vietnam del Nord a riprendere i negoziati e concludere finalmente la guerra in Indocina.\nL'operazione raggiunse solo risultati parziali: inflisse pesanti danni alle strutture militari e civili del Vietnam del Nord con numerose vittime civili, ma cost\u00f2 danni rilevanti anche alle forze aeree americane e, dal punto di vista diplomatico, non indusse i nordvietnamiti a cambiare in maniera rilevante le loro posizioni negoziali nelle trattative in corso a Parigi.\nLa guerra del Vietnam nel 1972.\nNella primavera 1972 l'interminabile guerra del Vietnam aveva avuto una nuova svolta militare: l'Esercito popolare del Vietnam e i Viet Cong avevano sferrato una nuova grande offensiva generale in tre settori decisivi del Vietnam del Sud, attaccando a sud della zona smilitarizzata, negli altipiani centrali e nella regione sopra a Saigon. Questa inattesa offensiva di Pasqua si svolgeva mentre era in corso da oltre due anni il lento ritiro delle forze di terra degli Stati Uniti e procedeva con grande difficolt\u00e0 e pochi successi il cosiddetto programma americano di vietnamizzazione del conflitto. Inoltre a Parigi fin dalla fine del 1968 si svolgevano estenuanti e infruttuose trattative tra le parti in causa per ricercare una soluzione negoziata del conflitto. Le posizioni inconciliabili tra le parti, l'ostruzionismo del governo del Vietnam del Sud e la determinazione del presidente Richard Nixon a raggiungere la \"pace con onore\" ed evitare un'umiliante sconfitta, rendevano estremamente complicate le trattative guidate principalmente dal consigliere per la sicurezza nazionale Henry Kissinger e dall'alto rappresentante del Vietnam del Nord L\u00ea \u0110\u1ee9c Th\u1ecd.\nL'offensiva di Pasqua si concluse dopo alterne vicende con un parziale fallimento strategico per le forze comuniste nordvietnamite e vietcong che non riuscirono a provocare il crollo definitivo del regime del presidente Nguy\u1ec5n V\u0103n Thi\u1ec7u; il presidente Nixon aveva preso decisioni radicali e, spesso in contrasto con il parere di Kissinger, aveva iniziato una nuova serie di pesanti bombardamenti del Vietnam del Nord. L'operazione Linebacker, sferrata con l'impiego massiccio delle forze aeree americane e in particolare dei bombardieri strategici Boeing B-52 Stratofortress trasferiti in gran numero a Guam, ferm\u00f2 l'offensiva nordvietnamita e inflisse forti perdite al nemico consentendo all'esercito sudvietnamita di resistere. A partire dal 1\u00ba agosto 1972 a Parigi iniziarono una serie di colloqui tra Kissinger e Le Duc Tho che per la prima volta sembrarono aprire concrete prospettive di accordo.\nL'8 ottobre 1972 il delegato nord vietnamita Le Duc Tho present\u00f2 quella che egli defin\u00ec una proposta \"molto realistica e molto semplice\". Essa prevedeva il cessate il fuoco, il ritiro di tutte le forze statunitensi in Vietnam e lo scambio dei prigionieri di guerra. Le cruciali questioni politiche invece sarebbero state momentaneamente tralasciate e affidate ad un \"Consiglio per la riconciliazione nazionale\" che sarebbe stato formato da rappresentanti del Governo rivoluzionario provvisorio, del governo filo-americano del Vietnam del Sud e da non meglio precisati, \"rappresentanti neutrali\". Questo \"Consiglio per la riconciliazione nazionale\" avrebbe in teoria dovuto favorire la pacificazione e la concordia e preparare al momento opportuno le elezioni generali. In attesa della conclusione di una pace reale, la proposta di Le Duc Tho prevedeva che le forze comuniste del Vietcong e i governativi di Saigon avrebbero mantenuto le loro strutture di potere distinte e sarebbero rimaste sulle rispettive posizioni, controllando il territorio secondo uno schema definito \"a pelle di leopardo\".\nNonostante gli sforzi di mediazione fatti dal maggio del 1972 per cercare di trovare un accordo di massima riguardo al conflitto del Vietnam, alcuni punti del protocollo di intesa non riuscirono ad essere approvati. Per quanto riguarda la liberazione di prigionieri politici da parte del Vietnam del Sud e le cicliche forniture di armi da parte degli Stati Uniti non si riusc\u00ec a trovare un accordo che potesse soddisfare entrambe le fazioni. Allo stesso tempo gli inviati nordvietnamiti premevano affinch\u00e9 si riuscisse a firmare un accordo di pace prima di novembre, sperando che in vista delle elezioni presidenziali il presidente degli Stati Uniti Richard Nixon fosse disposto ad accettare le proposte nord vietnamite. Nonostante le pressioni esercitate dal Vietnam del Nord e alcuni punti sui quali non pareva possibile trovare un accordo, Kissinger ritenne tutto sommato soddisfacente l'accordo al quale si era giunti e inform\u00f2 il presidente di un possibile trattato di pace. Nixon, che a sua volta tentava di porre fine all'intervento statunitense nel Vietnam, approv\u00f2 il protocollo di intesa che si era elaborato e ordin\u00f2 a Kissinger di recarsi a Saigon per presentare la proposta al presidente sudvietnamita Thieu prima di recarsi ad Hanoi, dove si sarebbe ratificato il trattato di pace il 31 ottobre 1972.\nQuando Kissinger per\u00f2 present\u00f2 il testo dell'accordo proposto il presidente Thieu respinse fermamente il trattato e propose oltre 127 modifiche affinch\u00e9 potesse essere anche accettato da parte del Vietnam del Sud. Tra i punti salienti c'era anche il problema del confine tra i due paesi. L'accordo di Parigi prevedeva che la linea di confine tra i due paesi, tracciata durante gli accordi di Ginevra nel 1954, fosse una linea di demarcazione militare coreana provvisoria, mentre il governo sudvietnamita impose che venisse riconosciuto come confine internazionale. Di fatto la diplomazia statunitense si trov\u00f2 in una situazione molto difficile. Se da un lato gli Stati Uniti si erano impegnati a preservare l'indipendenza del Vietnam del Sud ora scendevano ad accordi che mettevano in discussione la sovranit\u00e0 del governo sudvietnamita sul proprio territorio dando l'impressione al governo di Saigon di avergli voltato le spalle.\nIl 20 novembre 1972 fu quindi presentato da Kissinger ai delegati nordvietnamiti il testo del trattato rielaborato con le modifiche richieste dal governo del Vietnam del Sud con l'aggiunta di ulteriori 44 modifiche richieste da Nixon. Le richieste avanzate da Nixon prevedevano la garanzia di un cessate il fuoco da parte del governo nordvietnamita in tutta l'Indocina, la creazione di una forza di pace da inviare in Vietnam per garantire il mantenimento della pace e il ritiro di tutte le forze armate nord vietnamite dal Vietnam del Sud.\nQuando i delegati vietnamiti furono messi al corrente delle proposte di modifica al testo del trattato iniziarono a ritrattare la loro posizione. Iniziarono quindi una serie di colloqui tra esperti statunitensi e delegati vietnamiti che durarono dieci giorni e si conclusero il 13 dicembre 1972. Essendo rimasti irrisolti alcuni punti importanti, come il programma di scambio dei prigionieri e il meccanismo di controllo del cessate il fuoco, le trattative in pratica erano ancora una volta giunte ad un punto morto; i dirigenti nordvietnamiti ritenevano che gli americani stessero guadagnando tempo per migliorare le condizioni dell'accordo; Le Duc Tho lasci\u00f2 la conferenza e ritorn\u00f2 ad Hanoi asserendo di dover consultare gli altri capi nazionali.\nDi fronte a questo nuovo rinvio sembra che Kissinger abbia perso il controllo e, ritornato a sua volta negli Stati Uniti, abbia mostrata estrema irritazione verso i nordvietnamiti; egli present\u00f2 due proposte al presidente Nixon: attendere fino al gennaio 1973 prima di riprendere i negoziati assumendo posizioni rigide nelle trattative oppure riprendere subito in modo massiccio i bombardamenti aerei sul Vietnam del Nord per costringere i \"comunisti a parlare seriamente\".\nSfumata la possibilit\u00e0 di un accordo di pace e stretto dai tempi, Nixon approv\u00f2 l'uso della forza per forzare il Vietnam del Nord nuovamente al tavolo dei negoziati di pace. Visti i costi esorbitanti sostenuti durante l'intero conflitto e le molte forze gi\u00e0 impiegate nel paese si rese necessario un intervento rapido che ponesse fine a questa situazione di stallo.\nSu richiesta dell'allora ministro della difesa Melvin Robert Laird fu quindi approvato un budget straordinario per finanziare i costi della missione. Kissinger annunci\u00f2 un ultimatum entro il quale Hanoi avrebbe dovuto accettare il trattato di pace offerto. Nel caso il governo nordvietnamita non si fosse dichiarato disposto a riprendere le trattative di pace entro 72 ore dall'annuncio dell'ultimatum, il governo statunitense avrebbe lanciato un attacco contro il Vietnam del Nord.\nSe pure entrambe le fazioni si fossero dichiarate a parole disposte a riprendere le trattative, gli inviati nordvietnamiti insistettero affinch\u00e9 la data fosse posticipata al gennaio del 1973, senza stabilire per\u00f2 un giorno preciso e di fatto imponendo una cessazione dei lavori agli accordi di pace fino a quel giorno. Convinti che dopo il Congresso nazionale che si sarebbe dovuto tenere il 16 gennaio 1973 avrebbero avuto condizioni pi\u00f9 favorevoli per imporre la loro volont\u00e0, non tennero conto del fatto che il presidente Nixon si vedeva costretto a trovare una soluzione al conflitto entro la fine dell'anno, costringendolo di fatto a ricorrere alla forza.\nPianificazione.\n \nLa prima comunicazione sulla possibilit\u00e0 concreta di sferrare una nuova serie di bombardamenti sul Vietnam del Nord giunse al quartier generale del SAC fin dal 15 dicembre 1972. In precedenza il presidente Nixon aveva chiarito con espressioni brutali ed estremamente violente direttamente al capo degli stati maggiori riuniti, ammiraglio Thomas H. Moorer, che questa volta si attendeva risultati decisivi, il presidente aveva esplicitamente chiarito che era intenzionato a togliere gran parte dei vincoli operativi e delle restrizioni che in passato sembravano aver ridotto l'efficienza della guerra aerea americana nel Vietnam. L'operazione si sarebbe concentrata contro strade, centrali elettriche, centri di comunicazione, installazioni militari nell'area densamente urbanizzata di Hanoi e contro le banchine, i cantieri e le raffinerie del grande porto di Haiphong.\nIl presidente Nixon prese la decisione estrema di togliere le restrizioni all'impiego dei bombardieri strategici Boeing B-52 Stratofortress del SAC contro obiettivi nel Vietnam del Nord; sembra che la proposta iniziale sia stata formulata dal generale Alexander Haig che riteneva essenziale sferrare un colpo il pi\u00f9 possibile potente per forzare una decisione nei negoziati. Nixon approv\u00f2 subito e anche Kissinger fu pienamente favorevole. In parte la decisione di impiegare in massa i B-52 sul Vietnam del Nord deriv\u00f2 dalla necessit\u00e0 di condurre con precisione operazioni in condizioni atmosferiche sfavorevoli e prevalentemente nelle ore notturne; in queste condizioni avverse, anche secondo l'ammiraglio Moorer, solo i B-52 erano in grado di garantire un'operativit\u00e0 costante nelle 24 ore con ogni condizione climatica. In realt\u00e0 l'intervento dei bombardieri strategici derivava anche da considerazioni psicologiche e dalla necessit\u00e0 da parte di Nixon di dare una grandiosa dimostrazione di potenza d'urto anche in prospettiva futura.\nComplessivamente lo Strategic Air Command schier\u00f2 per l'operazione Linebacker II oltre duecento bombardieri strategici Boeing B-52 Stratofortress, dei quali circa 50 schierati nella base in Thailandia di U-Tapao, mentre nella base aerea Andersen nell'isola di Guam erano concentrati 155 B-52, il pi\u00f9 numeroso raggruppamento della storia di questo grande e potente aereo. Soprannominata \"The Rock\" (\"la roccia\"), la base aerea di Andersen accoglieva quindi una formidabile concentrazione di aerei, equipaggi e personale di terra; oltre 12.000 uomini erano alloggiati nelle insufficienti e inadeguate strutture presenti nella base. Gli uomini, sistemati in precarie tendopoli, in rudimentali edifici e anche nella palestra della base, soffrirono durante l'operazione notevoli disagi.\nLe missioni di bombardamento furono accuratamente pianificate. Per ridurre le possibilit\u00e0 del nemico di abbattere i B-52, questi volavano in formazioni di tre apparecchi in modo da ottimizzare la probabilit\u00e0 di ingannare i radar con i sistemi di disturbo dei quali erano dotati. La maggior parte dei bombardieri sarebbero partiti dalla base aerea Andersen a Guam e quindi avrebbero dovuto percorrere fino a chilometri con missioni che sarebbero potute durare anche diciotto ore di volo con la necessit\u00e0 di almeno un rifornimento in volo. Gli aerei da rifornimento, Boeing KC-135 Stratotanker, erano schierati nella base aerea di Kadena nell'isola di Okinawa e sarebbero stato necessario un preciso calcolo dei tempi per permettere il contatto con i bombardieri in volo da Guam. Per consentire un perfetto contatto erano previste aree, denominate \"timing box\", dove i bombardieri avrebbero potuto allungare o accorciare il percorso per giungere in tempo per il rifornimento con le aerocisterne in volo da Kadena. Una prima \"timing box\" venne predisposta a nord delle Filippine, prima dell'area di rifornimento stabilita dai pianificatori a sud-ovest dell'isola di Luzon, mentre una seconda \"timing box\" era prevista al largo delle coste del Vietnam dove i B-52 avrebbero potuto nuovamente regolare il tempo di arrivo sugli obiettivi.\nGiunti nei cieli del Vietnam del Sud, era previsto che i bombardieri si dividessero per raggiungere gli obiettivi da direzioni diverse; i B-52 quindi si sarebbero diretti o subito verso il Vietnam del Nord, oppure sarebbero passati dal Laos o dalla Thailandia. Raggiunto l'obiettivo e sganciato il carico bellico, i bombardieri avrebbero dovuto prendere la via del ritorno; la maggior parte sarebbe scesa subito a sud e avrebbe percorso una rotta meridionale che attraversava i cieli delle Filippine prima di raggiungere Guam, mentre alcuni B-52, impegnati in missioni ancora pi\u00f9 lunghe, avrebbero percorso la rotta settentrionale e avrebbero effettuato un secondo rifornimento in volo. Le missioni dei B-52 in partenza da U-Tapao sarebbero state meno lunghe e impegnative; i bombardieri sarebbero decollati e avrebbero raggiunto gli obiettivi senza necessit\u00e0 di rifornimento in volo.\nVelivoli d'appoggio quali gli F-105 Thunderchief e gli F-4 Phantom avevano il compito di contrastare eventuali MiG alzatisi in volo per attaccare i bombardieri e dovevano attaccare se necessario le posizioni della contraerea, qualora il fuoco da terra si fosse rivelato una minaccia eccessiva. Infine, una volta sganciate le bombe i B-52 avrebbero effettuato una brusca virata sopra il loro bersaglio per invertire la rotta e uscire il prima possibile dallo spazio aereo nemico. Di fatto non si tenne per\u00f2 conto che una manovra cos\u00ec brusca avrebbe ridotto sensibilmente la velocit\u00e0 dei velivoli di circa 185\u00a0km/h esponendo l'apparecchio al fuoco da terra della contraerea. Contemporaneamente gli impianti EW per il disturbo dei radar nemici si sarebbero trovati in una posizione tale che non avrebbe permesso loro di funzionare in modo appropriato e rendendo l'apparecchio ulteriormente vulnerabile.\nMezzi impiegati.\nL'operazione fu affidata ai Boeing B-52 Stratofortress (versioni D e G) dello Strategic Air Command (SAC) con il supporto di altri velivoli per l'aerorifornimento (Boeing KC-135 Stratotanker) e la difesa ravvicinata. I B-52 operarono dalle basi di Guam (nell'Oceano Pacifico) e di U-Tapao (in Thailandia).\nCome velivoli di supporto furono usati principalmente gli F-4 Phantom II che ebbero il compito di scortare i bombardieri nello spazio aereo nemico, mentre gli F-111 furono utilizzati per attaccare bersagli difesi in modo massiccio dalla contraerea nemica. La marina impieg\u00f2 perlopi\u00f9 gli Grumman A-6 Intruder per bombardamenti durante il giorno e degli Douglas A-3 Skywarrior per il disturbo degli apparecchi radar e per la guerra elettronica. La ricognizione fu affidata agli Vought A-7 Corsair II, mentre le missioni di salvataggio furono prevalentemente condotte con l'ausilio degli Sikorsky S-65.\nLa \"Guerra degli Undici Giorni\".\nFase iniziale.\nLe prime tre missioni dell'operazione svoltesi a partire dal 18 dicembre 1972 furono condotte esattamente come pianificate dal SAC. Il primo attacco avvenuto la notte del 18 dicembre fu condotto con l'ausilio di 129 bombardieri. La prima ondata di attacchi interess\u00f2 principalmente gli aeroporti di K\u00e9p, Phuc Yen e Hoa Lac, mentre la seconda e la terza ondata di attacchi si concentr\u00f2 principalmente su obiettivi situati nei dintorni di Hanoi. Durante le tre fasi di attacco furono lanciati pi\u00f9 di 220 missili contro i B-52, ma ci\u00f2 nonostante solo tre velivoli, due B-52G e un B-52D furono abbattuti. Due B-52D colpiti dalla contraerea riuscirono nonostante i danni subiti a rientrare alla base, senza subire perdite. Dei tre equipaggi abbattuti solo uno pot\u00e9 essere tratto in salvo dalle squadre di recupero che si tenevano pronte per recuperare gli equipaggi che si erano lanciati in territorio nemico. Sempre la stessa notte anche un F-111 fu abbattuto mentre stava tentando di colpire la sede dell'emittente di Radio Hanoi.\nContrariamente a quanto era avvenuto per tutte le altre operazioni militari in Vietnam, per l'operazione \"Linebacker II\" non ci fu un discorso televisivo rivolto alla nazione da parte del presidente Nixon, ma ci si limit\u00f2 a tenere una conferenza stampa presieduta dal segretario alla sicurezza Kissinger.\nLa notte del 19 dicembre segu\u00ec una seconda ondata di attacchi sempre articolata nello schema dei tre attacchi. Questa volta furono prese di mira la centrale termoelettrica di Th\u00e1i Nguy\u00ean e numerosi bersagli nell'area di Yen Vien. Nonostante l'intenso fuoco nemico da terra non ci furono perdite tra i bombardieri. Secondo quanto pianificato dal SAC questa avrebbe dovuto essere la penultima operazione militare.\nLa notte del 20 dicembre fu quindi lanciato il terzo attacco aereo sempre contro obiettivi nell'area di Yen Vien, ma questa volta concentrando gli attacchi contro la linea ferroviaria di Kinh No, contro gli impianti di raffinazione di Hanoi e contro il porto merci di B\u1eafc Giang. Di fatto questa ondata di attacchi ebbe un successo molto limitato. Oltre a colpire per sbaglio un ospedale civile provocando la morte di 28 persone durante la notte del 20 dicembre, andarono persi sette bombardieri e un ottavo velivolo precipit\u00f2 nell'intento di rientrare alla base dopo avere subito gravi danni dal fuoco nemico.\nDi fatto la tattica sempre identica con la quale si susseguivano gli attacchi permise al nemico di prevedere quali fossero le rotte che i bombardieri avrebbero seguito e permise di concentrare il fuoco della contraerea nelle zone interessate, aumentando sensibilmente la possibilit\u00e0 di abbattere i velivoli. Apparve quindi chiaro che la operazione \"Linebacker\" non si sarebbe potuta concludere dopo solo tre giorni ma che sarebbe stata destinata a continuare per forzare il governo nordvietnamita al tavolo delle trattative di pace.\nFase centrale.\nAl termine della terza giornata di bombardamenti il presidente Nixon autorizz\u00f2 il proseguimento dell'operazione militare. Per ridurre il numero delle perdite si decise per\u00f2 di impiegare perlopi\u00f9 velivoli della serie G dotati di apparecchiature per le contromisure pi\u00f9 sofisticati e di impiegare il minore numero possibile di apparecchi della serie D nell'area di Hanoi dove si concentravano il maggiore numero di missili della contraerea nordvietnamita. Di conseguenza le seguenti ondate di attacchi videro numeri minori di velivoli impiegati nei bombardamenti che non di rado non superavano i trenta apparecchi complessivamente.\nLa quarta notte furono presi di mira i depositi nell'area nord di Hanoi. 30 bombardieri decollarono dalla base di U-Tapao in Thailandia tra i quali c'era anche una manciata di bombardieri della serie D; due di questi furono abbattuti da altrettanti missili SAM nella fase finale del bombardamento. La notte successiva altrettanti B-52 attaccarono gli impianti di raffinazione nei pressi di Haiphong. Questa volta non ci furono perdite tra i bombardieri anche se un F-111 venne abbattuto nell'intento di danneggiare alcune infrastrutture della ferrovia Kinh No.\nDue giorni prima del 25 dicembre furono infine prese di mira le postazioni della contraerea. Alcuni F-111 ebbero il compito di bombardare tutte le postazioni della contraerea per indebolire le difese nemiche prima che i B-52 sferrassero un secondo attacco contro le postazioni prescelte per distruggerle completamente. Allo stesso tempo furono anche bombardati alcuni aeroporti militari per ridurre il pericolo di un eventuale attacco aereo.\nDurante i bombardamenti della sesta notte furono presi di mira nuovamente obiettivi nell'area di Hanoi senza per\u00f2 registrare perdite n\u00e9 tra i bombardieri n\u00e9 tra i velivoli di supporto. Dopo gli attacchi sferrati contro le postazioni della contraerea, dal 21 dicembre al 23 dicembre non si registrarono pi\u00f9 perdite tra i B-52.\nDecisamente inferiore fu il numero di velivoli persi dalla United States Navy che effettu\u00f2 perlopi\u00f9 bombardamenti di modeste dimensioni durante il giorno, quando i B-52 non potevano effettuare delle missioni perch\u00e9 troppo vulnerabili. Nonostante la marina effettuasse circa 50 missioni al giorno, in soli dieci giorni perse poco pi\u00f9 di una manciata di velivoli. Il numero ridotto di perdite si spiega principalmente a causa della scarsa reattivit\u00e0 della contraerea nord vietnamita nelle ore del giorno, quando cercava di evitare di sprecare munizioni che poi sarebbero state impiegate nelle ore notturne contro i B-52.\nIl grande attacco del 26 dicembre 1972.\nDopo il bombardamento del 24 dicembre 1972 le formazioni aeree americane fermarono temporaneamente le operazioni il giorno di Natale; questa sosta avrebbe consentito di effettuare lavori di manutenzione sui velivoli e riorganizzare le forze del SAC; soprattutto permise il riposo degli equipaggi sottoposti alla snervante tensione fisica e psichica delle lunghe missioni di guerra verso i cieli del Vietnam del Nord. Il giorno di pausa peraltro permise anche ai nordvietnamiti di riorganizzare le loro difese e riequipaggiare le batterie di missili terra-aria schierate intorno ad Hanoi e Haiphong.\nI comandi del SAC e della Seventh Air Force erano determinati ad esercitare il massimo sforzo il 26 dicembre 1972, ottavo giorno dell'operazione Linebacker II, cercando di impiegare il numero pi\u00f9 alto possibile di bombardieri B-52, inoltre si decise di modificare la tattica di attacco per massimizzare gli effetti distruttivi e ridurre le perdite. Invece di far arrivare sui vari obiettivi i bombardieri in ondate successive distanziate di tre o quattro ore, il 26 dicembre le formazioni sarebbero arrivate sui bersagli in rapida successione provenendo da direzioni e quote diverse; i piani prevedevano che le prime bombe sarebbero state sganciate alle ore 22.30 e che entro le ore 22.45, tutti i B-52 avrebbero completato il bombardamento.\nI B-52 sarebbero arrivati sugli obiettivi in formazione a tre percorrendo precisi corridoi aerei e ogni terzetto si sarebbe succeduto ogni due-tre minuti. Per permettere una migliore sincronizzazione dei tempi di arrivo delle formazioni sui bersagli, poco prima di giungere sulla zona coperta dai missili terra-aria nordvietnamiti, i B-52 avrebbero effettuato una \"compression box\", un'area cosiddetta a \"gamba di cane\" (rotte angolate di lunghezza diversa), dove gli aerei avrebbero potuto allungare o rallentare il tratto da percorrere per guadagnare o perdere tempo se i bombardieri erano in ritardo o in vantaggio sui tempi stabiliti. Dopo la \"compression box\" per la rettifica dei tempi, i B-52 avrebbero percorso l'ultimo tratto in rettilineo, nonostante il pericolo rappresentato dai missili nemici, per ottenere un accurato puntamento delle bombe. Per confondere la difesa contraerea, i bombardieri avrebbero volato secondo lo stesso percorso sia nella fase di ingresso verso l'obiettivo che nella fase di uscita; in questo modo sullo stesso corridoio si sarebbero incrociati i B-52 in rotta d'attacco con quelli di ritorno dopo lo sgancio, dando un'immagine confusa agli operatori radar nordvietnamiti che avrebbero osservato sugli schermi ondate di aerei quasi sovrapposte ma volanti in direzioni opposte.\nSecondo la pianificazione americana, il grande attacco del 26 dicembre 1972 sarebbe stato sferrato da un totale di 120 bombardieri strategici B-52: dalla base di Andersen sarebbero decollati trentatr\u00e9 B-52D e quarantacinque B-52G, mentre dalla base tailandese di U-Tapao sarebbero partiti quarantadue B-52D. La missione prevedeva che fossero colpiti dieci obiettivi principali, di cui sette individuati nell'area di Hanoi che, essendo fortemente difesa, sarebbe stata colpita da 72 bombardieri B-52D. Questi aerei erano equipaggiati con contromisure elettroniche maggiormente sofisticate e quindi avrebbero potuto fronteggiare con maggior successo le difese missilistiche nordvietnamite. Inoltre i B-52D partecipanti erano stati aggiornati alla versione cosiddetta \"Big Belly\" (\"grande pancia\") che permetteva di trasportare un enorme carico bellico: 18.400 chilogrammi nelle stive interne e 11.100 chilogrammi all'esterno sulle ali.\nLe procedure preliminari alla base di Andersen presentarono difficolt\u00e0 particolari; i 500 uomini d'equipaggio dei 78 B-52 che sarebbero decollati da Guam non potevano essere tutti contenuti in uno stesso locale per la riunione finale con la comunicazione delle istruzioni di missione; quindi gli uomini dovettero essere divisi: una parte ricevettero gli ordini nel centro operativo delle missioni \"Arc Light\", mentre gli altri furono radunati nel teatrino locale. Il trasporto degli equipaggi ai rispettivi aerei present\u00f2 altre difficolt\u00e0; non c'erano mezzi di trasporto sufficienti per tutti e una parte dei militari raggiunsero i loro bombardieri sui mezzi motorizzati delle cucine da campo, altri invece usufruirono degli autoveicolo del comando. Nonostante questi problemi organizzativi la fase di decollo dei 78 B-52 ebbe inizio regolarmente alle ore 16.18 di Guam e prosegu\u00ec freneticamente per 150 minuti; le complesse operazioni si svolsero con pieno successo e nonostante l'apparente confusione tutti i bombardieri decollarono nei tempi previsti in mezzo ad enormi nuvole di fumo nero sprigionato dalle turbine dei B-52. Queste impressionanti operazioni vennero osservate al largo di Guam da un motopeschereccio sovietico.\nLa notte del 26 dicembre, quindi 120 bombardieri decollarono da U-Tapao e Guam per bombardare diversi obiettivi militari situati nell'area di Hanoi e Haiphong. Contemporaneamente ai 120 B-52, altri 113 apparecchi militari, tra i quali anche numerosi F4 Wild Weasel, scortarono i bombardieri nello spazio aereo nemico.\nCompletamente sopraffatta dalla superiorit\u00e0 numerica del nemico, la contraerea nordvietnamita tent\u00f2 di contrastare l'ondata di attacchi sparando oltre 950 missili SAM, molti dei quali per\u00f2 furono sparati quando i B-52 si trovavano ancora fuori gittata massima. Ci\u00f2 nonostante un B-52 fu abbattuto sopra Hanoi e un secondo velivolo danneggiato dal fuoco nemico precipit\u00f2 a pochi chilometri dalla pista di atterraggio di U-Tapao mentre stava tentando di rientrare alla base. La notte del 28 dicembre segu\u00ec una seconda ondata di attacchi. Questa volta furono per\u00f2 impiegati solo la met\u00e0 dei velivoli utilizzati la notte precedente. Ci\u00f2 nonostante altri due B-52 andarono persi. Il primo dei due riusc\u00ec ad uscire dallo spazio aereo nemico permettendo all'equipaggio di eiettarsi nello spazio aereo del Laos, dove in seguito tutti i membri dell'equipaggio furono tratti in salvo, mentre il secondo velivolo fu meno fortunato subendo un centro che non lasci\u00f2 scampo all'equipaggio. Sempre la stessa notte due F-4 Phantom ed un HH-53 furono abbattuti durante un tentativo di trarre in salvo uno dei due equipaggi dei B-52 abbattuti.\nUna seconda ondata di attacchi identica a quella della notte precedente segu\u00ec la notte del 29 dicembre quando altrettanti B-52 attaccarono diversi bersagli situati tutti nell'area settentrionale del Vietnam del Nord. L'ultima notte di bombardamenti ci fu una nuova ondata di attacchi sempre con l'ausilio di 60 velivoli. Nelle ultime due notti di bombardamenti non si registrarono perdite tra gli apparecchi statunitensi.\nTrattative di pace.\nA partire dal 22 dicembre 1972, il governo statunitense propose ai delegati nordvietnamiti la fine dei bombardamenti in cambio della ripresa dei trattati di pace. Nonostante Hanoi sostenesse che i bombardamenti effettuati dagli statunitensi non fossero un preludio alla resa o alla ripresa delle trattative da parte del Vietnam del Nord, il 26 dicembre Hanoi conferm\u00f2 la propria disponibilit\u00e0 a riprendere le trattative di pace. Di conseguenza il presidente Nixon ordin\u00f2 la cessazione di tutte le operazioni militari a nord del 20\u00ba parallelo a partire dal 29 dicembre.\nIl 2 gennaio 1973 le trattative di pace ripresero con la seguente ratifica da parte del Vietnam del Nord del testo elaborato a ottobre dell'anno precedente in presenza del segretario alla sicurezza Kissinger.\nL'unico ostacolo da superare era ormai lo scetticismo del presidente sudvietnamita Thieu, che si vide per\u00f2 costretto ad accettare il testo del trattato, dal momento che Nixon si era dimostrato deciso a ratificare il testo del trattato di pace con o senza l'approvazione del governo sudvietnamita. Il 9 gennaio 1973 fu quindi firmata a Parigi la fine delle ostilit\u00e0 tra Vietnam del Nord e Stati Uniti.\nConclusione e risultati.\nComplessivamente durante l'operazione \"Linebacker II\" furono compiute oltre 741 missioni con l'ausilio dei B-52, delle quali 729 furono portate a termine con successo con la distruzione degli obiettivi individuati. 15237 tonnellate di bombe furono sganciate su 14 obiettivi militari ed ulteriori 5000 tonnellate furono sganciate da velivoli di supporto. 212 missioni di supporto furono compiute dai B-52 nello spazio aereo sudvietnamita e 769 missioni di appoggio furono condotte dall'USAF e 505 dalla U.S. Navy. Oltre 20 missioni di salvataggio furono condotte dalla marina e dalla aviazione militare statunitense durante le quali furono tratti in salvo 33 piloti statunitensi abbattuti.\nIngenti furono i danni subiti dall'industria nordvietnamita che vide oltre l'80% degli impianti elettrici distrutti e oltre 500 furono le interruzioni della linea ferroviaria causata dai bombardamenti.\nLe perdite per gli Stati Uniti consistettero in 15 bombardieri abbattuti dalla contraerea, 43 soldati uccisi e 15 dispersi. Ai 15 B-52 distrutti si aggiungono ulteriori 12 velivoli di supporto persi nel corso delle varie missioni, tra i quali due F-111, tre F-4, due A-7, due A-6, un EB-66 ed un HH-53, perso durante una missione di salvataggio. Il Vietnam del Nord rivendic\u00f2 la distruzione di un B-52 con missili aria-aria da parte del pilota Ph\u1ea1m Tu\u00e2n il 27 dicembre 1972.\nStime ufficiali valutarono il crollo di merci in transito ad Haiphong da un ritmo di 160\u00a0000 a 30\u00a0000 tonnellate al mese.\nAll'epoca dei fatti il presidente Nixon, Henry Kissinger e i loro collaboratori affermarono enfaticamente che i bombardamenti pesanti sul Vietnam del Nord avevano finalmente spezzato l'ostruzionismo del nemico e favorito in modo decisivo la conclusione delle trattative di Parigi. La maggior parte degli storici e degli analisti in realt\u00e0 non confermano queste affermazioni propagandistiche dell'amministrazione americana. In pratica le clausole degli accordi di Parigi non differirono dalla bozza di ottobre 1972 e garantirono importanti vantaggi politici e militari ai Viet Cong e al Vietnam del Nord, mentre il presidente Thieu venne alla fine costretto a firmare la tregua nonostante la sua netta e radicale contrariet\u00e0. In pratica i \"bombardamenti di Natale\" servirono a Nixon non per migliorare la sua posizione negoziale, ma solo per dare una dimostrazione di potenza e rassicurare almeno in teoria il governo di Saigon sulla sua decisione e volont\u00e0 di continure a supportare, anche militarmente, il Vietnam del Sud nel caso di una rottura degli accordi di Parigi. Gli sviluppi della politica americana, con l'ostilit\u00e0 del Congresso e lo scandalo Watergate che travolse Nixon, resero peraltro del tutto vane le promesse del presidente."}
{"id": "559767", "revid": "2056951", "url": "https://it.wikipedia.org/wiki?curid=559767", "title": "Trifora", "text": "La trifora \u00e8 un tipo di finestra.\n\u00c8 divisa verticalmente in tre aperture, divise da due colonnine o da pilastrini o altro, su cui poggiano tre archi, a tutto sesto o acuti. A volte viene poi incorniciata da un ulteriore arco e nello spazio tra gli archi \u00e8 inserita una decorazione, uno stemma, o un'apertura circolare.\nMeno ricorrente della bifora, fu comunque usata nel periodo romanico, gotico, e rinascimentale. In seguito venne per lo pi\u00f9 abbandonata per tornare in auge nell'Ottocento, nel periodo dell'eclettismo e della riscoperta degli stili antichi (neogotico, neorinascimentale...).\nRispetto alla bifora era in genere usata per aperture di dimensioni maggiori e maggiormente ornate. Appare in torri e campanili, nei piani pi\u00f9 alti, dove \u00e8 necessario alleggerire la struttura con aperture pi\u00f9 ampie."}
{"id": "559768", "revid": "36426", "url": "https://it.wikipedia.org/wiki?curid=559768", "title": "Monofore", "text": ""}
{"id": "559769", "revid": "599013", "url": "https://it.wikipedia.org/wiki?curid=559769", "title": "Dpg", "text": ""}
{"id": "559771", "revid": "36426", "url": "https://it.wikipedia.org/wiki?curid=559771", "title": "Trifore", "text": ""}
{"id": "559774", "revid": "36426", "url": "https://it.wikipedia.org/wiki?curid=559774", "title": "Arcivescovo di Pisa", "text": ""}
{"id": "559776", "revid": "36426", "url": "https://it.wikipedia.org/wiki?curid=559776", "title": "Cariatidi", "text": ""}
{"id": "559777", "revid": "4325705", "url": "https://it.wikipedia.org/wiki?curid=559777", "title": "La notte del grande caldo", "text": ""}
{"id": "559784", "revid": "3871", "url": "https://it.wikipedia.org/wiki?curid=559784", "title": "Monte Croce Carnico", "text": ""}
{"id": "559786", "revid": "81484", "url": "https://it.wikipedia.org/wiki?curid=559786", "title": "Rollercoaster tycoon", "text": ""}
{"id": "559788", "revid": "292162", "url": "https://it.wikipedia.org/wiki?curid=559788", "title": "Salario (Roma)", "text": "Salario \u00e8 il quarto quartiere di Roma, indicato con Q. IV.\nIl toponimo indica anche la zona urbanistica 2D del Municipio Roma II di Roma Capitale.\nPrende il nome dalla via Salaria ed \u00e8 il quartiere pi\u00f9 piccolo di Roma.\nGeografia fisica.\nTerritorio.\nSi trova nell'area nord della citt\u00e0, a ridosso delle Mura aureliane.\nIl quartiere confina:\nLa zona urbanistica confina:\nStoria.\nIl Salario \u00e8 fra i primi 15 quartieri nati nel 1911, ufficialmente istituiti nel 1921.\nNel 1926 fu ridotto con la nascita del quartiere XVII Savoia, oggi Trieste.\nIl territorio immediatamente al di fuori di Porta Pia \u00e8 rimasto zona di campagna fino alla fine del XIX secolo come tutte le zone fuori le Mura aureliane note allora come \"suburbia\".\nLa zona, percorsa dalla via Nomentana e dalla via Salaria, che da l\u00ec prendono origine, ha ospitato dal XVIII secolo tenute di caccia e residenze di campagna come Villa Albani, ancora oggi esistente e che occupa un buon quarto del territorio del quartiere, e Villa Patrizi (nel territorio del quartiere Nomentano). Quest'ultima sorgeva immediatamente fuori Porta Pia e fu sacrificata alle esigenze d'espansione della Roma post-unitaria. Il sito \u00e8 ora occupato dal Ministero dei Trasporti.\nLe prime attivit\u00e0 edilizie sulle nuove lottizzazioni esterne alle Mura aureliane iniziarono nell'area esterna a Porta Pia e Porta Salaria gi\u00e0 nell'ultimo ventennio del XIX secolo. Fu solo, per\u00f2, nel 1911 che l'amministrazione della citt\u00e0 defin\u00ec la nascita dei nuovi quartieri, che venne poi resa ufficiale nel 1921. L'area del quartiere Salario fu compresa nell'ambito del territorio definito dalle Porte Pia e Salaria fino al ponte sull'Aniene e alla riva sinistra dello stesso fiume.\nTale definizione territoriale fu poi rivista nel 1926 con l'istituzione del quartiere Savoia (oggi Trieste), che incluse tutte le zone al di l\u00e0 dell'attuale viale Regina Margherita riducendo notevolmente la dimensione del Salario.\nStemma.\nD'azzurro al palo d'argento col sole sorgente d'oro.\nGeografia antropica.\nOdonimia.\nCome nei quartieri confinanti, anche nel Quartiere Salario vie e piazze sono per la maggior parte dedicate a citt\u00e0 italiane (nella parte a sud di Villa Albani) oppure a fiumi (nell'area nord del quartiere), ma ve ne sono anche dedicate a caduti nella presa di Porta Pia e derivate da denominazioni locali."}
{"id": "559792", "revid": "120528", "url": "https://it.wikipedia.org/wiki?curid=559792", "title": "L'Invasione degli Ultracorpi", "text": ""}
{"id": "559793", "revid": "37401", "url": "https://it.wikipedia.org/wiki?curid=559793", "title": "3114 a.C.", "text": ""}
{"id": "559795", "revid": "2100617", "url": "https://it.wikipedia.org/wiki?curid=559795", "title": "Museo nazionale di San Matteo", "text": "Il Museo nazionale di San Matteo \u00e8 il pi\u00f9 importante museo di pittura e scultura a Pisa, situato nella piazzetta di San Matteo in Soarta.\nSituato nel convento medievale di San Matteo, si affaccia sull'Arno con un elegante prospetto in stile romanico pisano ed una facciata (dove si trova l'ingresso) classicheggiante. Possiede una serie completa di opere dei principali maestri pisani e pi\u00f9 in generale toscani dal XII al XVII secolo, oltre a reperti archeologici e ceramici.\nIl numero e la rilevanza delle opere qui custodite fanno del San Matteo, sito forse meno noto di quanto meriterebbe, uno dei musei pi\u00f9 importanti d'Europa in tema di arte medioevale. Straordinaria in particolare \u00e8 la collezione di opere pittoriche del territorio pisano del XII e XIII secolo. Il valore di queste opere porta sempre pi\u00f9 gli studi storico-artistici a riconoscere che quella pisana sia stata la maggior scuola pittorica italiana sino alle soglie del XIII secolo.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nIl complesso.\nIl monastero di San Matteo risale all'XI secolo e venne ampliato nel XIII secolo. L'articolazione delle sale si sviluppa attorno al chiostro quadrato, modificato nel Cinquecento con la costruzione del portico.\nL'origine del museo risale alle collezioni raccolte dal canonico Sebastiano Zucchetti, che la don\u00f2 all'Opera del Duomo di Pisa nel 1796. In seguito altri lasciti, donazioni e acquisti arricchirono il nucleo originario nel corso dell'Ottocento e nel 1893 fu ordinato (come \"Museo civico\") nell'ex-convento di San Francesco, per trovare la collocazione attuale nel 1949. Il riordino delle collezioni \u00e8 tuttora in corso.\nIl museo viene inaugurato il 13 novembre 1949.\nLa descrizione delle sale \u00e8 tratta dal progetto di ampliamento e risistemazione futuro, non ancora completato.\nSezioni.\nLa sezione archeologica.\nLa sala 1 contiene un sarcofago paleocristiano con un \"Buon Pastore\" (V secolo), mentre la sala 2 ospita un lapidario, con capitelli, cippi e sculture di epoca etrusca e romana.\nLe sale dalla 3 alla 6 illustrano la storia di Pisa nell'epoca antica, con molti reperti di recente ritrovamento, che dovranno fare da complemento al previsto Museo archeologico nazionale pisano. Secondo il progetto di riallestimento, qui si dovranno trovare i materiali scavati in tombe della Valdera, di Bientina e dalla necropoli etrusca di via di Gello nel quartiere Porta a Lucca, Pisa. Altre opere indicative dell'evoluzione cittadina saranno collocate dagli scavi cittadini, come quelli di piazza Dante, con materiali ceramici e scultorei. Tra i reperti sono di particolare pregio la testa di et\u00e0 claudia di un privato e la scultura di un \"togato\" di epoca repubblicana.\nInteressanti sono anche i reperti dalle tombe longobarde scavate nei pressi del Duomo. L'ultima sala conterr\u00e0 una sezione dedicata all'epigrafia, con numerosi reperti rinvenuti recentemente nell'area urbana e provinciale.\nLa sezione ceramica.\nDi grande interesse \u00e8 la sezione sulle ceramiche medievali di manifattura pisana e islamica (sale 7-11), che documentano gli scambi nel Mediterraneo nel periodo d'oro della repubblica marinara di Pisa (XI secolo). Spesso si tratta di pezzi rimossi dalle pareti esterne di edifici religiosi, dove oggi sono sostituiti da copie.\nI pezzi arrivano a coprire fino al XVI secolo, con la sala 12 dedicata al lascito Tongiorgi con pezzi decorati \"a stecca\" e esemplari a graffito policromo.\nScultura pisana dal XII al XV secolo.\nLa sala 13 occupa l'antico presbiterio della chiesa di San Matteo e mostra sul pavimento gli scavi che hanno evidenziato le fondamenta delle absidi della chiesa anteriore al XII secolo.\nPisa fu uno dei pi\u00f9 attivi centri di penetrazione dell'arte bizantina in Italia. Manifestano aderenza a questo stile opere locali come l'architrave con \"Storie di San Silvestro\" (XII secolo) e il \"Cristo benedicente\" gi\u00e0 sulla lunetta della chiesa di San Michele degli Scalzi, datato 1202. Vi sono inoltre collocati dei frammenti del pulpito di San Michele in Borgo e, sempre dalla stessa chiesa, una \"Madonna col Bambino tra angeli e un abate\", opera di Lupo Francesco, seguace di Giovanni Pisano.\nLe sculture rimosse dall'esterno della chiesa di Santa Maria della Spina sono interessanti opere gotiche, mentre le lastre con le \"Virt\u00f9 teologali\" sono opere quattrocentesche di Andrea Guardi.\nArte bizantina.\nDalla sala 14 il percorso prosegue al primo piano. Vi sono conservate opere greco-bizantine, tra le quali alcune icone su tavola e una \"Croce\" in cristallo di rocca del XIV secolo. Attualmente \u00e8 in riallestimento.\nMonetiere.\nLa sala 15 contiene la collezione numismatica che va dal XIII al XIX secolo. Comprende anche i piombi mercantili e i sigilli del Comune di Pisa e di altri stati italiani.\nDi notevolissimo interesse in questa collezione sono gli Augustali di Federico II di Svevia, presenti in vari esemplari coniati da diverse zecche dello stato federiciano, considerate le monete stilisticamente pi\u00f9 eleganti del Medioevo italiano.\nL'ampio numero di Augustali (e di Tar\u00ec di Manfredi di Sicilia) rinvenuti a Pisa (e ora nel Museo) \u00e8 significativa testimonianza della solidit\u00e0 della fede ghibellina della citt\u00e0 nel XIII secolo e della conseguente fedelt\u00e0 alla casa imperiale sveva.\nUn sottoinsieme delle monete della collezione sono state digitalizzate nel 2011 con tecniche di Reflectance Transformation Imaging e sono consultabili interattivamente in un sistema digitale web.\nPittura del XII e XIII secolo.\nLa sala 16 contiene alcune delle opere pi\u00f9 famose del museo, tra le migliori testimonianze dei passaggi graduali dalla pittura bizantina a uno stile pi\u00f9 peculiarmente \"latino\", cio\u00e8 occidentale e italiano.\nAl centro si trova la serie delle croci dipinte:\nQuest'ultima in particolare, la croce d'altare di Giunta, \u00e8 tra i massimi capolavori del museo pisano, forse l'opera pi\u00f9 nota tra quelle custoditevi. Datata alla met\u00e0 del XIII secolo \u00e8 probabilmente l'ultima delle tre croci d'altare, tra quelle pervenuteci, dipinte da Giunta (le altre si trovano a Bologna ed Assisi). \u00c8 un'opera della maturit\u00e0 del maestro pisano e in essa si coglie al massimo la tensione espressionistica di Giunta nella raffigurazione del \"Christus Patiens\". Nello sviluppo dell'icnografia della Crocifissione l'opera di Giunta e la croce del San Matteo in particolare costituiscono delle pietre miliari, ascendenti diretti dei capolavori sullo stesso tema di Cimabue prima e di Giotto poi.\nVi si trovano inoltre il \"dossale di San Francesco\" del XIII secolo (per lo pi\u00f9 attribuito a Giunta Pisano), la \"Deposizione\" e il \"Cristo Crocifisso\" di Enrico di Tedice, oltre a varie opere del cosiddetto Maestro di San Martino: la straordinaria \"Madonna col Bambino e storie di Sant'Anna e San Gioacchino\", la lunetta con la \"Madonna che allatta san Martino\", la \"Sant'Anna in trono e la Vergine bambina\". Particolarmente rimarchevole \u00e8 la prima tavola del Maestro di San Martino, non a caso opera eponima (proviene infatti dalla chiesa di San Martino), giudicata da Roberto Longhi tra i massimi capolavori del Duecento e che ha portato il Longhi stesso a riconoscere nell'anonimo pittore pisano un precursore di Cimabue e di Giotto, soprattutto in virt\u00f9 del recupero classico che affiora dalla sua opera, probabilmente stimolato dall'esempio di Nicola Pisano. Sempre Longhi ipotizz\u00f2 che il Maestro di San Martino potesse identificarsi con il Terzo Maestro di Anagni, che a giudizio dello stesso storico \u00e8 stato il pi\u00f9 grande pittore della prima met\u00e0 del Duecento. Ulteriore ipotesi di identificazione del Maestro di San Martino \u00e8 quella che lo individua in Ugolino di Tedice, fratello del gi\u00e0 menzionato Enrico.\nIn alto sono collocati degli affreschi staccati del XII-XIII secolo, dalle chiese di San Pietro in Vinculis e San Michele degli Scalzi.\nLa sala 17 \u00e8 costruita su un ballatoio, dove si trovano, tra le opere pi\u00f9 interessanti, un \"dossale di Santa Caterina\", del XIII secolo e quattro \"Madonne col Bambino\" dei secoli XII e XII, tra le quali una \u00e8 firmata da un certo \"inellus (o asinellus) pisanus\".\nNella sala 18 \u00e8 esposta la famosa Bibbia di Calci ed altri codici miniati dei secoli XIII e XIV.\nScultura pisana dal Camposanto.\nLa sala 19 \u00e8 dedicata ai materiali scultorei raccolti da Carlo Lasinio nel Camposanto Monumentale all'inizio dell'Ottocento. Vi sono collocati capitelli, acquasantiere, leggi, ed altri materiali.\nSpiccano alcune opere di Nicola e Giovanni Pisano, Tino di Camaino e Giovanni di Balduccio. Tra le opere lignee una \"Madonna col Bambino\" di scuola francese della seconda met\u00e0 del Duecento ed una coppia di \"Madonna annunciata\" e \"Angelo\" della prima met\u00e0 del XIV secolo.\nPittura del Trecento.\nLa sala 20 \u00e8 dedicata al Trecento. Il capolavoro della sala \u00e8 il grande Polittico di Santa Caterina d'Alessandria a sette scomparti di Simone Martini con la \"Vergine col bambino e santi\" (1319-1320), completo di predella e cuspidi.\nAltre opere nella sala sono il \"dossale\" di Deodato Orlandi, firmato e datato 1301, la \"Madonna col Bambino\" di Memmo di Filippuccio, la \"Madonna\" del Maestro di San Torp\u00e8 e una sinopia di Buonamico Buffalmacco.\nUn altro interessante polittico \u00e8 quello a cinque scomparti delle \"Storie di San Domenico\" di Francesco Traini, dalla Chiesa di Santa Caterina, come quello di Simone Martini.\nAlle pareti trovano posto opere del Maestro della Carit\u00e0, di Giovanni di Nicola (prima met\u00e0 del Trecento), la scultura lignea dell\"'Annunciata\" firmata Agostino di Giovanni e Stefano Accolti e datata 1321, il polittico di Lippo Memmi recentemente qui trasferito da Casciana Alta nelle Colline di Lari (gi\u00e0 nel Duomo di Pisa) e \"quattro santi\" del Maestro di San Pietro Ovile (seconda met\u00e0 del Trecento).\nAndrea Pisano e Nino Pisano.\nLa sala 21, dedicata a Andrea Pisano e suo figlio Nino, presenta ancora tracce dell'originaria decorazione ad affresco.\nTra le opere di Andrea spiccano l\"'Angelo annunciante\" (1345-1348 circa) e la marmorea \"Madonna col Bambino\", da Santa Maria della Spina.\nImportante \u00e8 la statua della \"Madonna del latte\", attribuita ad Andrea e Nino Pisano, un mezzobusto in marmo dorato, che ritrae la Madonna in atto di allattare il bambino. Sempre di Nino \u00e8 la \"Madonna dei Vetturini\", venerata da coloro che viaggiano, da cui il nome.\nArte fra Tre e Quattrocento.\nLa sala 22 ospita varie opere di pittura e scultura realizzate fra il Tre e il Quattrocento. Spiccano un \"polittico\" e due \"Santi\" di Neri da Volterra, il \"dossale della Piet\u00e0\" di Cecco di Pietro, autore anche del polittico con la \"Crocefissione\" e dei frammenti della predella del \"Polittico di Agnano\" (oggi nelle collezioni della Cassa di Risparmio di Pisa).\nLa \"Madonna e angeli musicanti\" \u00e8 una pregevole opera di Domenico Veneziano. La \"Madonna dei Mercanti\" e la \"Madonna del latte\" sono di Barnaba di Modena, la \"Crocefissione\" firmata e datata 1366 \u00e8 di Luca Tomm\u00e8, mentre fanno parte di polittici smembrati i due pannelli di Spinello Aretino e i quattro santi di Agnolo Gaddi.\nI tre polittici datati e firmati da Martino di Bartolomeo e Giovanni di Pietro da Napoli risalgono al 1402, 1403 e 1405. Due \"Madonne e santi\" alle pareti sono di Jacopo di Michele detto \"il Gera\", mentre il \"Polittico di San Michele in Borgo\" \u00e8 di Taddeo di Bartolo, autore anche di altri pannelli provenienti da polittici smembrati.\nLa sala 23 contiene ancora delle bifore dell'antico convento. Tra le opere esposte alcune sculture lignee di Francesco di Valdambrino (\"Annunciazione\", da San Francesco, e \"Vergini annunciate\").\nLa sala 24 \u00e8 dedicata alla scuola pittorica pisana della fine del XIV, inizio del XV secolo. Tra gli artisti rappresentati vari autori di polittici, quali Getto di Jacopo e Turino Vanni. Il \"Crocifisso della Dogana\" (1437) contiene la pi\u00f9 antica veduta del Duomo di Pisa. Si trova qui anche un trittico di Bicci di Lorenzo.\nIl Quattrocento.\nNella sala 25 molto interessante \u00e8 la collezione del primo Rinascimento: il \"San Paolo\" di Masaccio (1426), parte dello smembrato polittico della Chiesa del Carmine; la \"Madonna\" di Alvaro Pirez d'\u00c9vora; la \"Madonna dell'Umilt\u00e0\" di Gentile da Fabriano; la \"Madonna col bambino\" di Beato Angelico (1423); il \"busto reliquiario di San rossore\", opera bronzea di Donatello (1424-1427); un bassorilievo di Michelozzo; un\"'Incoronazione della Vergine\" di Neri di Bicci (met\u00e0 del XV secolo); la \"Madonna col Bambino\" di Zanobi Macchiavelli.\nLa sala 26 \u00e8 dedicata al fiorentino Benozzo Gozzoli, con una \"Crocefissione\" e due \"Madonne\", come pure la sala successiva che contiene le sinopie degli affreschi del convento di San Domenico, oltre a sculture lignee di Luca della Robbia, Andrea Guardi e Giovanni Buglioni. Chiudono la sala due opere su tavola di Domenico Ghirlandaio.\nLa sala 28 contiene un pregevole trittico di scuola fiamminga con \"Santa Caterina\" e alcune tavole di scuola del Ghirlandaio, con \"San Sebastiano\" e altri soggetti.\nPittura dal Cinque al Settecento.\nLe sale dalla 29 alla 32 dovranno ospitare la pittura dei secoli del Granducato di Toscana, dal XVI al XVIII, con opere di Santi di Tito, il Cigoli, Jacopo Vignali, il Passignano, il Sodoma, Rutilio Manetti, Francesco Curradi, Matteo Rosselli, Giovanni Bilivert, Giuseppe Melani e Giovanni Battista Tempesti.\nPosseduto musicale.\nNel posseduto del Museo ci sono anche 27 libri liturgici con notazione musicale, risalenti al Trecento. Furono commissionati dalla Chiesa di San Francesco, dove rimasero fino al 1808. Da allora hanno subito alcune migrazioni latrici di minimi smembramenti. Napoleone li trasfer\u00ec nella Chiesa di San Nicola, dove rimasero fino al 1893, e da l\u00ec tornarono a San Francesco fin quando furono incorporati nel Museo di San Matteo nel 1949. Durante questi trasferimenti un volume potrebbe essere stato trafugato: la sua descrizione corrisponde a un antifonario oggi conservato a Bethlehem in Pennsylvania. Tra i libri a Pisa si riconoscono 7 antifonari, 5 graduali, e 15 libri liturgici. Gli antifonari e i graduali sono il gruppo pi\u00f9 omogeneo: sono tutti databili tra il terzo e il quarto decennio del Trecento e recano i canti liturgici da eseguire durante l'arco di tutto l'anno. Gli altri libri hanno una notazione quadrata nera in tetragramma rosso e una scrittura gotica nera, ma su di loro non si \u00e8 mai condotta un'analisi sistematica, n\u00e9 a livello codicologico n\u00e9 a livello musicale.\nDi interesse musicale, il Museo conserva anche otto dipinti su tavola, due su tela, una scultura in marmo e due colonne di legno che raffigurano strumenti musicali: una collezione che abbraccia un ampio arco temporale (dal XII al XVII secolo) e rappresenta una fonte importante di iconografia musicale."}
{"id": "559797", "revid": "767487", "url": "https://it.wikipedia.org/wiki?curid=559797", "title": "Xtieng", "text": "Gli Xtieng (detti anche Stieng; vietnamita: \"Xti\u00eang\", noti in Italia col nome di stienghi), sono un gruppo etnico di Vietnam e Cambogia. .\nGli stienghi sono presenti essenzialmente nelle province di Song Be, Dong Nai, Lam Dong, e Tay Ninh e nei distretti di Phuoc Long, Binh Long, e Dong Phu. Sono inoltre presenti nei territori cambogiani al confine col Vietnam. I nomi alternativi sono: Ba Ra, Bu Dip, Bu Lanh, Budip, Rangah, Xa-dieng.\nL'etnia stienga del Vietnam \u00e8 strettamente correlata a quella stienga Bulo della Cambogia, e sono entrambe considerate politicamente dal regime cambogiano \"khmer delle montagne\" (\"Khmer Loeu\"), insieme ad altri popoli non stienghi, con lo scopo di sollecitare in tali popolazioni marginali un sentimento nazionale unitario. Gli stienghi sono anche considerati parte del raggruppamento delle popolazioni Degar o montagnarde.\nLa religione predominante \u00e8 il Cristianesimo con tradizioni animistiche.\nLingua.\nGli stienghi parlano una propria lingua, che \u00e8 pero divisa in dialetti non sempre mutualmente intellegibili. La lingua stenghia propriamente detta \u00e8 il dialetto bulo. La lingua stienga fa parte del gruppo delle lingue bahnariche, gruppo a sua volta facente parte di quello delle lingue austroasiatiche.\nCollegamenti esterni.\n, , , e"}
{"id": "559798", "revid": "36426", "url": "https://it.wikipedia.org/wiki?curid=559798", "title": "Museo Nazionale di San Matteo", "text": ""}
{"id": "559799", "revid": "36426", "url": "https://it.wikipedia.org/wiki?curid=559799", "title": "Museo di San Matteo", "text": ""}
{"id": "559800", "revid": "287204", "url": "https://it.wikipedia.org/wiki?curid=559800", "title": "Kecskem\u00e9t", "text": "Kecskem\u00e9t () (, ) \u00e8 l'ottava citt\u00e0 in ordine di grandezza dell'Ungheria, capoluogo della provincia di B\u00e1cs-Kiskun.\nGeografia fisica.\nKecskem\u00e9t \u00e8 situata nell'Ungheria centro meridionale nel bel mezzo della Grande pianura ungherese, a met\u00e0 strada tra Budapest e Seghedino, distanti entrambe 86\u00a0km e nella zona compresa tra i fiumi Danubio e Tibisco.\nIl suo clima \u00e8 fortemente continentale: caratterizzato da un caldo secco, talvolta anche estremamente secco, d'estate e da inverni lunghi che cessano con lo scioglimento delle nevi verso la met\u00e0 di aprile.\nStoria.\nL'area intorno alla citt\u00e0 era abitata, secondo quanto emerso dagli scavi archeologici effettuati, gi\u00e0 durante l'et\u00e0 del bronzo.\nL'area fu abitata inizialmente dagli iazigi intorno al 20 d.C., seguiti poi da ondate successive nei secoli di sarmati, unni, goti, gepidi ed avari.\nInfine verso l'anno 1000 arrivarono i magiari.\nAgli inizi del XIII secolo l'area vedeva sorgere sette piccoli villaggi con una popolazione di 200-300 abitanti.\nQuesti furono distrutti dall'arrivo dei Mongoli.\nAlcuni di questi piccoli centri tornarono, verso la fine del Duecento, a nuova vita grazie alla colonizzazione dei cumani, invitati a ripopolare la zona dai sovrani ungheresi.\nNel 1368 l'odierna citt\u00e0 viene menzionata nel diploma del re Luigi I d'Ungheria come una borgata di agricoltori.\nLa sua posizione, al centro di vie commerciali e di terreni agricoli fertili, ne ha consentito uno sviluppo lento ma costante.\nNel XV secolo Kecskem\u00e9t era gi\u00e0 una citt\u00e0 e durante l'occupazione ottomana dell'Ungheria la citt\u00e0 prosper\u00f2 grazie al suo ruolo importante nel commercio.\nGrazie ad una protezione fornita da palizzate costruite intorno al suo perimetro, si popol\u00f2 per l'afflusso delle popolazioni agresti del circondario che si mossero verso il centro magiaro in cerca di maggior protezione dalle scorrerie e dalle continue azioni belliche turche.\nTuttavia la protezione deriv\u00f2 anche da ragioni di tipo fiscale, in quanto era una delle poche citt\u00e0 che pagava direttamente le tasse al pasci\u00e0 di Buda e questo le confer\u00ec sicuramente un trattamento meno duro rispetto ad altri insediamenti.\nLa citt\u00e0 fu molto gradita al Sultano che la risparmi\u00f2 dalla distruzione.\nPassata come il resto dell'Ungheria nelle mani degli Asburgo tra la fine del Seicento e l'inizio del Settecento conosce un primo importante sviluppo edilizio.\nNel XIX secolo era parte di un importante distretto del vino.\nNel 1950 la citt\u00e0, viste le sue accresciute dimensioni e la sua importanza, \u00e8 diventata il capoluogo della provincia del B\u00e1cs-Kiskun, la provincia pi\u00f9 grande del Paese, ed \u00e8 oggi insieme a Seghedino uno dei centri culturali, amministrativi ed economici pi\u00f9 importanti dell'Ungheria meridionale.\nGrazie all'opera di pianificazione urbana realizzata da J\u00f3zsef Ker\u00e9nyi, la citt\u00e0 ha conservato i suoi edifici storici fino al giorno d'oggi.\nZone della citt\u00e0.\nKecskem\u00e9t \u00e8 divisa nelle seguenti 21 zone pi\u00f9 il centro della citt\u00e0 che \u00e8 escluso dalla numerazione.\nNei dintorni della citt\u00e0 vi sono inoltre numerosi borghi tra cui i pi\u00f9 grandi sono quelli di \"Helv\u00e9cia\", \"Lakitelek\", \"Ny\u00e1rl\u0151rinc\", \"Het\u00e9nyegyh\u00e1za\", \"V\u00e1rosf\u00f6ld\", \"Ball\u00f3sz\u00f6g\", \"\u00c1gasegyh\u00e1za\".\nMonumenti e luoghi d'interesse.\nI monumenti di Kecskem\u00e9t sono perlopi\u00f9 concentrati nel centro della citt\u00e0 e si contraddistinguono per la compresenza di elementi di stile liberty, eclettico e barocco, che talvolta si distinguono mentre in altri casi quasi si confondono.\nIntorno a \"Kossuth T\u00e9r\" (la piazza principale) sorgono:\nNon lontano da questi vi si possono trovare:\nIl suo valore \u00e8 ulteriormente arricchito dal fatto che ospita la Pinacoteca di Kecskem\u00e9t, nonch\u00e9 una collezione di ori delle popolazioni avare che sono stati ritrovati nel circondario.\nLa struttura ha visto la sua costruzione tra il 1824 ed il 1829.\nSociet\u00e0.\nEvoluzione demografica.\nLa popolazione di Kecskem\u00e9t ha conosciuto uno sviluppo durante tutto il XX secolo.\nHa sfondato il tetto dei 100.000 abitanti nel 1983 e conosce una costante progressione al rialzo tanto che la stima per il 2010 \u00e8 di 114.000 abitanti. \nDall'ultima indagine nazionale sulla composizione etnica delle citt\u00e0 ungheresi tenutasi nel 2001 \u00e8 stata rilevata per Kecskem\u00e9t una composizione etnica, a differenza di molti altri centri magiari, piuttosto omogenea:\nil 95% ungheresi, lo 0,8% di rom, 0,4% di tedeschi, 0,2% di slovacchi ed il restante 4,8% di altre etnie (compresi italiani, caraibici e russi)\nLa presenza di membri di etnia rom \u00e8 andata crescendo nel tempo, tanto che nel 1994 essi hanno costituito un ente locale che si occupa delle questioni di questa minoranza (la legislazione ungherese prevede la creazione di queste entit\u00e0 sub-amministrative laddove esista una minoranza etnica che intenda salvaguardare la propria identit\u00e0 ed i propri interessi in un determinato territorio).\nEventi.\nLa manifestazione si tiene durante i mesi estivi e consiste spesso in rappresentazioni musicali ed attivit\u00e0 culturali di vario tipo.\nSi tratta di una giornata in cui la struttura si apre al pubblico ed ospita esibizioni acrobatiche di aeronautica militare, civile e sportiva.\n\u00c8 un evento che vede la partecipazione di numerose pattuglie acrobatiche di molti Paesi, non escluse la Frecce Tricolori.\nCultura.\nMusei.\nIl museo raccoglie anche due collezioni monografiche: la collezione degli orologi e quella dei minerali (con minerali e fossili provenienti da ogni continente).\nEconomia.\nLe condizioni climatiche ed il terreno pianeggiante che la circonda fanno di Kecskem\u00e9t un importante centro agricolo.\nLe produzioni di tale settore sono per lo pi\u00f9 caratterizzate da grano, albicocche, paprica e pomodori.\nPresenti numerose aziende di trasformazione alimentare.\nProprio in questo settore spicca la distillazione di un alcolico tipico denominato \"p\u00e1linka\", a base di albicocche o prugne; in particolare \u00e8 presente una grande distilleria di propriet\u00e0 della Zwack (la stessa casa produttrice del pi\u00f9 noto Unicum).\nLa vocazione essenzialmente agricola della citt\u00e0 non ha impedito il sorgere di alcuni plessi industriali metalmeccanici.\nLa Knorr-Bremse AG, industria tedesca costruttrice di impianti frenanti e di controllo per veicoli commerciali, occupa circa 600 lavoratori.\nInoltre la casa automobilistica tedesca Mercedes-Benz ha effettuato un investimento di 800 milioni di Euro per costruire una nuova fabbrica di automobili nel territorio cittadino.\nLa prospettiva lavorativa ha previsto la creazione di 2500 posti di lavoro, cosa che ha contribuito in maniera determinante allo slancio di un'economia, quale quella locale, ancora sotto livelli soddisfacenti di sviluppo e che cresce a ritmi piuttosto lenti.\nLa fabbrica, che risulta il pi\u00f9 grande datore di lavoro della zona, essendo il pi\u00f9 grande sito produttivo della casa tedesca in Europa fuori dalla Germania, ha aperto nel marzo 2012 e gi\u00e0 nel 2016 \u00e8 uscita la 500.000\u00aa autovettura Mercedes-Benz. \u00c8 prevista la costruzione di un secondo sito produttivo.\nAnche il settore turistico conosce un buon andamento.\nI monumenti e le manifestazioni culturali che si susseguono durante l'anno, in particolare durante i mesi primaverili ed estivi, attirano visitatori provenienti per lo pi\u00f9 da Germania, Austria, Italia e Paesi Bassi.\nSport.\nLa squadra di calcio di Kecskem\u00e9t \u00e8 il Kecskem\u00e9ti TE.\nNella stagione 2006-2007 \u00e8 stata promossa nella \"Soproni Liga\", la prima divisione calcistica del campionato di calcio ungherese.\nKecskem\u00e9t \u00e8 stata anche l'unica citt\u00e0 capace di vincere 2 edizioni dei Giochi Senza Frontiere, nel 1993 e nel 1996."}
{"id": "559801", "revid": "122551438", "url": "https://it.wikipedia.org/wiki?curid=559801", "title": "Fender Jazz Bass", "text": "Fender Jazz Bass \u00e8 un basso elettrico \"solid body\" (ovvero a corpo pieno) ideato da Leo Fender nel 1959, immesso sul mercato nel 1960 come modello Deluxe e tuttora presente nel catalogo Fender.\nRappresenta l'alternativa al modello Precision Bass rispetto al quale monta 2 pick-up invece che 1, un manico pi\u00f9 rastremato in corrispondenza della paletta e (dal 1966) finiture migliori.\nIl nome \"Jazz\" ed il design inclinato sono mutuati da un modello di chitarra prodotto dalla stessa Fender in quel periodo, la Jazzmaster.\nNel corso degli anni non ha subito modifiche sostanziali, escludendo l'introduzione del sistema di regolazione del manico attraverso il truss rod invertito e l'attacco del manico col sistema Micro Tilt a 3 viti; \u00e8 stato proposto anche nelle versioni con elettronica attiva, in versione a 5 corde e \"fretless\".\nTra gli artisti che hanno reso celebre questo modello"}
{"id": "559803", "revid": "767487", "url": "https://it.wikipedia.org/wiki?curid=559803", "title": "Mad Season", "text": "I Mad Season sono stati un supergruppo \"grunge\" formatosi nel 1994, composto da membri appartenenti ad altre band di Seattle. \"Above\" \u00e8 l'unico album pubblicato dal gruppo.\nStoria del gruppo.\nInizio: \"The Gacy Bunch\"(1994).\nDurante la produzione di \"Vitalogy\" nel 1994, il chitarrista dei Pearl Jam, Mike McCready \u00e8 entrato in riabilitazione per disintossicarsi da alcool e droga presso la \"Hazelden Clinic\" in Minnesota, dove ha incontrato il bassista John Baker Saunders.\nNello stesso anno, quando i due tornarono a Seattle, formarono una band collaterale con Barrett Martin, il batterista degli Screaming Trees, componendo la musica per due brani che sarebbero poi diventati \"Wake Up\" e \"River of Deceit\". McCready si \u00e8 rivolto all'amico Layne Staley, il vocalist degli Alice in Chains, per completare la line-up. Mike sperava che inserito in un contesto circondato da musicisti sobri avrebbe spinto Staley a disintossicarsi dall'eroina. La band ha iniziato ad esibirsi al Crocodile Cafe di Seattle come: \"The Gacy Bunch\" riscuotendo grande successo.\nCambio di nome e pubblicazione di \"Above\" (1995).\nAvendo guadagnato grande popolarit\u00e0 nel circuito underground, la band registr\u00f2 un album e cambi\u00f2 il suo nome in \"Mad Season\" in riferimento al termine inglese riguardante il periodo dell'anno in cui i funghi allucinogeni sono in piena fioritura e che McCready era solito definire \"la stagione del consumo di alcool e droghe\".\nAbove \u00e8 stato registrato ai Bad Animals (lo studio di registrazione di Ann e Nancy Wilson delle Heart), coprodotto dalla band e dall'ingegnere del suono Brett Eliason. Durante le registrazione contribu\u00ec nella stesura dei testi e cantando alcune canzoni anche Mark Lanegan, il frontman degli Screaming Trees. Mike McCready ha dichiarato: \"Abbiamo registrato tutta la musica dei Mad Season in circa sette giorni, Layne in pochi giorni ha registrato le sue tracce vocali, \u00e8 stato tutto molto intenso visto che abbiamo provato solo due volte e fatto quattro concerti.\"\nL'album \u00e8 stato pubblicato il 14 marzo 1995 pubblicato dalla Columbia Records. Above \u00e8 stato accolto con entusiasmo dalla critica e dal pubblico. I testi di Staley trattavano dei suoi problemi personali, con Martin che diceva, \"Layne Staley si sentiva come se fosse in missione spirituale attraverso la sua musica.\" Durante il processo di scrittura lirica, Staley stava leggendo il libro \"Il Profeta\" di Khalil Gibran, influenzandone l'atmosfera generale dell'album. Nel corso del 1995, Above ha scalato la Billboard 200, raggiungendo la posizione numero 24 e prodotto due singoli: \"River of Deceit\" e \"I Don't Know Anything\". Il 14 giugno 1995 \u00e8 stato certificato come Disco d'oro.\nAttivit\u00e0 successive (1995-presente).\nLa band ha continuato a suonare durante la primavera del 1995 prima di andare in pausa in modo che i membri potessero tornare a lavorare con le loro band principali. Durante questo periodo la band pubblic\u00f2 il video \"Live at the Moore\", una performance live registrata al Moore Theater di Seattle il 29 aprile 1995. Inoltre, durante questo periodo la band ha registrato con una cover di \"I Do not Wanna Be a Soldier mama\" inserita nella compilation del 1995 \"\".\nNel 1997, McCready, Saunders e Martin tentarono di far rivivere Mad Season, sebbene a questo punto la salute di Staley fosse peggiorata a causa della grave tossicodipendenza. Di conseguenza, ha rifiutato di partecipare al progetto ulteriormente, lasciando cos\u00ec i Mad Season senza un cantante. Con Staley ora fuori dal campo, la band reclut\u00f2 nuovamente il cantante Mark Lanegan, che aveva gi\u00e0 partecipato all'album Above (e alle esibizioni dal vivo) come cantante permanente.\nNel 2013 usc\u00ec il cofanetto contenente l'album Above rimasterizzato, Live at the Moore in DVD in audio surround e tre canzoni inedite cantate da Mark Lanegan che avrebbero dovuto far parte del secondo album, mai terminato a causa delle morti di Baker e Layne.\nI Mad Season si sono nuovamente riuniti per un concerto speciale intitolato \"Sonic Evolution\" con l'Orchestra Sinfonica di Seattle il 30 gennaio 2015 alla \"Benaroya Hall\" di Seattle. A questo spettacolo, Chris Cornell si \u00e8 esibito sostituendo Staley alla voce e Duff McKagan ha suonato il basso. Il concerto \u00e8 stato registrato e successivamente pubblicato.\n\"Mad Season &amp; The Seattle Symphony - Sonic Evolution/Benaroya Hall\" \u00e8 uscito il 28 agosto 2015.\nNel luglio 2015, Barrett Martin ha annunciato su Facebook che stava registrando del nuovo materiale con Mike McCready e Duff McKagan. I frutti della collaborazione hanno dato vita a un progetto chiamato The Levee Walkers, che ha pubblicato le canzoni \"Freedom Song\" e \"Tears for the West\" nel 2016 con il cantante Jaz Coleman e la canzone \"All Things Fade Away\" nel 2017 con il cantante Ayron Jones."}
{"id": "559804", "revid": "2140177", "url": "https://it.wikipedia.org/wiki?curid=559804", "title": "Schiena", "text": "La schiena, anche chiamata dorso, \u00e8 la parte posteriore dell'organismo umano i cui limiti sono superiormente il collo e inferiormente i glutei. L'etimologia della parola schiena \u00e8 da ricercarsi nel longobardo \"skena\", termine che appunto indicava, presso gli antichi popoli germanici, la suddetta parte del corpo umano, mentre la parola \"dorso\" deriva dal latino \"dorsum\".\nL'anatomia della schiena.\nLo scheletro della schiena, importante oltre che per il movimento di essa per il sostegno dell'intero organismo, \u00e8 formato da due parti fondamentali: la colonna vertebrale e le scapole.\nNonostante la sua vasta estensione, solo cinque sono i muscoli che ricoprono la schiena, anch'essi molto ampi: il trapezio, i grandi dorsali e gli infraspinati.\nAl contrario del sistema linfatico e di quello cardio-circolatorio, che non hanno importanti organi nella schiena, come gi\u00e0 detto uno dei pi\u00f9 importanti settori del sistema nervoso risiede in questa parte del corpo: il midollo spinale. Esso rappresenta la pi\u00f9 grande via nervosa periferica, dalla quale si dipartono e giungono i nervi provenienti da tutto l'organismo.\nPatologia.\nGenericamente indicate col nome di mal di schiena, le patologie inerenti alla suddetta parte del corpo sono numerose e differenti, in quanto possono colpire tanto le ossa quanto i muscoli e i dischi cartilaginei della spina dorsale.\nUna delle pi\u00f9 famose \u00e8 senz'altro la scoliosi, malattia che colpisce le vertebre: alla presenza di questo malanno, esse tendono a spostarsi dal loro asse verticale e a posizionarsi in maniera ricurva, formando delle convessit\u00e0. A ci\u00f2 si accompagnano due altri effetti: la deformazione della gabbia toracica, le cui costole sono unite alle vertebre, che pu\u00f2 causare un aumento di pressione sugli organi interni (come il cuore o i polmoni) ed un loro successivo malfunzionamento, ed un ulteriore aumento della curvatura della spina dorsale dovuto alla cattiva suddivisione del carico di peso sulle varie vertebre.\nUn'altra temuta malattia \u00e8 l'ernia del disco, che colpisce appunto i dischi cartilaginei della colonna vertebrale; essa si origina nel momento in cui, a causa di cattive posture, la cartilagine intervertebrale comprime i fasci nervosi attraversanti le vertebre causando la comparsa del dolore.\nInfine ricordiamo che le contratture muscolari del trapezio e dei grandi dorsali possono causare la deformazione dei dischi e delle ossa, costringendo ciascuna di queste parti ad una posizione innaturale."}
{"id": "559805", "revid": "1762097", "url": "https://it.wikipedia.org/wiki?curid=559805", "title": "Scheggia", "text": ""}
{"id": "559807", "revid": "110157", "url": "https://it.wikipedia.org/wiki?curid=559807", "title": "Quartiere 3 di Firenze", "text": "Il quartiere 3 (Gavinana-Galluzzo) comprende la parte sud-orientale del Comune di Firenze. Si trova completamente sulla sponda sinistra dell'Arno. Confina con il Quartiere 1 e Quartiere 4, nonch\u00e9 con i comuni di Bagno a Ripoli, Impruneta e Scandicci. \nLe zone urbane pi\u00f9 significative del territorio urbano sono Gavinana, il Bandino, il Paradiso, San Marcellino, San Gaggio, Arcetri, Badia a Ripoli e Sorgane. Il quartiere si sviluppa inoltre in un'ampia zona collinare, suddivisa in diverse frazioni.\nFrazioni.\nNel territorio del quartiere sono comprese le seguenti frazioni del comune di Firenze:"}
{"id": "559808", "revid": "125972488", "url": "https://it.wikipedia.org/wiki?curid=559808", "title": "Rifredi", "text": "Rifredi \u00e8 un quartiere di Firenze nella zona Nord-Ovest.\nTerritorio.\nComunemente per Rifredi si intende il Quartiere 5 della citt\u00e0 di Firenze. In realt\u00e0 nei confini amministrativi del quartiere 5, il pi\u00f9 esteso della citt\u00e0, rientrano, oltre a Rifredi, molte altre zone: Quaracchi, Brozzi, Le Piagge, La Sala, Ponte di Mezzo, Novoli, Gondilagi, Romito, Statuto, Montughi, il Poggetto, Careggi, Castello, Quarto, Ruffignano, Lippi, Tre Pietre, il Sodo, le Panche, Terzolle, Per\u00e9tola. La zona vera e propria di Rifredi \u00e8 solo una parte del quartiere, ma la sua importanza ha fatto s\u00ec che i toponimi che permangono nell'uso corrente sono quasi esclusivamente Rifredi, Novoli, Careggi e Castello.\nLa storia.\nLa storia di Rifredi \u00e8 molto antica, pi\u00f9 di quanto si potrebbe pensare osservando la sua posizione; Rifredi si trova infatti abbastanza fuori dal centro storico, in direzione Nord-Ovest. Il rione di Rifredi \u00e8 legato sin dal suo passato alla Chiesa di Santo Stefano in Pane dove, dal 1912 al 1955, fu parroco don Giulio Facibeni che, alla sua morte, fu sepolto nel cimitero di Rifredi.\nLa Pieve venne edificata nei secoli XI-XII subito fuori citt\u00e0, al centro di un vasto territorio tra la collina di Serpiolle e Careggi e la piana del Lippi, che sarebbe diventato appunto Rifredi. La zona divenne immagine di una comunit\u00e0 rurale sparsa lungo la piana del Terzolle; questo fiume, affluente dell'Arno, nelle stagioni delle piogge si gonfiava a dismisura, provocando disastrose piene, raccontate nelle cronache dei secoli, che distruggevano le terre circostanti che a fatica i contadini avevano trasformato in fertili campi. La chiesa divenne parte di quella organizzazione plebana sviluppatasi lungo quella via consolare che attraverso la pianura fiorentina (S. Martino a Sesto, S. Donato a Calenzano ecc.) risaliva la Val di Marina verso Bologna. Ma il luogo, fin dall'inizio, era destinato a divenire un importante crocevia; non a caso il torrente Terzolle deve il suo nome a \"Tertium Lapidem\": cos\u00ec infatti veniva detta la pietra che segnava il terzo miglio dalla via Cassia Nuova, che all'altezza del Ponte di Rifredi s'inseriva nella via Cassia Vetus e proseguiva fino a Quarto, Quinto, Sesto e Settimello: tutti nomi derivati dalle pietre miliari che indicavano la distanza di quel punto dal centro di Firenze.\nTra l'altro questa etimologia denuncia un'origine romana, origine confermata dal fatto che sulla riva destra del Terzolle sorgeva un insediamento romano con annessa necropoli, i cui resti sono venuti alla luce nell'Ottocento, che si estendeva dal ponte fino alla Pieve dedicata al protomartire Stefano. Si trattava di una delle tante stazioni, erette lungo le principali strade, dotate di quanto occorreva ai soldati e ai viaggiatori per far rifornimento e quindi ripartire verso le rispettive destinazioni: cambio di cavalli, un fabbro, una locanda.\nProprio sul Ponte di Rifredi era stata eretta un'osteria rimasta in funzione fino agli anni cinquanta col nome di \"Osteria di Gianesse\", che perfino Lorenzo il Magnifico ricorda nella sua opera \"Il Simposio\"; a testimonianza di questi fatti \u00e8 stata posta una memoria in via Reginaldo Giuliani, nelle adiacenze di Piazza Dalmazia. Lo stesso Lorenzo de' Medici aveva gi\u00e0 avuto modo di parlare di Rifredi nel suo \"Il Malmantile\".\nDa quel ponte eretto sul Terzolle, in origine detto Rifredi, prese il nome l'omonimo rione.\nGli etimologisti non sono per\u00f2 riusciti a dare una spiegazione univoca: per alcuni deriverebbe da \"Riofreddo\" (nome che appare in una \"Carta del prezioso Archivio di San Lorenzo\" del 1201), altri, pi\u00f9 semplicemente, ricercano l'origine nel fatto che il corso d'acqua aveva temperature molto basse, per cui venne detto \"Rivus Frigidus\" e poi, per assonanza, Rifredi.\nLa chiesa era chiamata anche con i nomi di \"Santo Stefano a Rifredi\" o \"Santo Stefano alle Panche\", dal nome del piccolo borgo omonimo (la strada si chiama via delle panche). Si ritiene che \"Le Panche\" fosse la denominazione derivante dalle opere di difesa realizzate per proteggere le terre circostanti dalle piene del Terzolle e sistemate lungo gli argini, che si chiamavano appunto panche, panchine o pancali. Col passare del tempo la chiesa prese ufficialmente il nome odierno.\nTrascorrono i secoli e aumentano sia i rifredini sia i confini della zona. Molte importanti famiglie fiorentine la scelgono per costruirvi le loro ville: Medici, Strozzi, Cellini, Vespucci, Brunelleschi, Steccuti, Del Bene e Guidotti.\nSono gli anni in cui Rifredi \u00e8 scenario di molteplici scorribande e guerre ad opera delle milizie di Castruccio Castracani, di Azzo Visconti di Milano, dell'inglese John Hawkwood detto l\"'Acuto\", al soldo dei \"cugini\" pisani.\nAll'epoca l'agglomerato di case e ville dava ospitalit\u00e0 ad una popolazione gi\u00e0 piuttosto numerosa, destinata ad aumentare nei secoli a venire. L'espansione fu notevole, come si nota osservando le zone appartenenti al contado di Rifredi in periodi diversi. Nel XIV secolo ne facevano parte: S. Silvestro a Ruffignano, S. Maria a Peretola, S. Maria a Novoli, S. Michele a Castello, S. Lorenzo a Serpiolle, S. Piero a Careggi e S. Maria a Quarto . Nel 1630, oltre a quelli menzionati, risultano ricadere sotto la giurisdizione del Pievano di S. Stefano in Pane anche i popoli di S.Cristofano a Novoli, S. Donato in Polverosa, S.Jacopo in Polverosa, S. Martino a Montughi.\nDistinguere storicamente la Pieve di S. Stefano in Pane, il Ponte di Rifredi e il torrente Terzolle \u00e8 difficile: ogni locazione apparentemente a s\u00e9 stante \u00e8 in realt\u00e0 parte dell'altra e da essa pressoch\u00e9 inscindibile.\nTra il 1919 ed il 1930 oper\u00f2 a Rifredi, in via delle Panche, un impianto di produzione cinematografica, realizzato dal conte Giovanni Montalbano, fondatore della \"Montalbano Film\". L'intento era quello di costituire un polo produttivo alternativo a quelli gi\u00e0 operanti a Torino e Roma e, a tale fine, negli studi cinematografici vennero ricostruiti ambienti della Firenze medievale, che servirono, tra l'altro, per la realizzazione del film \"Dante nella vita e nei tempi suoi\" e, in seguito di altri due prodotti dalla \"I.C.S.A.\" ed uno dalla \"S.A.C.R.A.S.\", prima del loro smantellamento nel 1930. \nInfrastrutture e trasporti.\nLa stazione ferroviaria di Rifredi, posta alla confluenza delle linee Pisa-Firenze e Pistoia-Firenze, rappresenta un importante nodo per il servizio ferroviario regionale svolto da Trenitalia nell'ambito del contratto di servizio stipulato con la Regione Toscana.\nNell'ambito della convenzione stipulata nel 1906 fra il Comune di Firenze e la societ\u00e0 Les Tramways Florentins fu realizzata una linea tranviaria che da piazza del Duomo passava per Romito giungendo fino a Rifredi. Pochi anni dopo la zona, per la quale nel 1919 fu redatto un piano particolareggiato, era servita da quattro linee della rete tranviaria di Firenze, la quale fu completamente smantellata entro il 1958: la 18 extraurbana per Sesto Fiorentino (Via de' Pecori-Sesto), la 23 (Piazza Gavinana-Via dello Steccuto), la 28 (Via de' Pecori-Via dello Steccuto) e la 30 nero (Via de' Pecori-Careggi), tutte passanti per la via del Romito. Era inoltre in opera, dai primi anni del novecento fino al 25 novembre 1927, la linea 2 nero (Piazza Signoria-Passaggio a livello via Vittorio Emanuele), sostituita fino al 1938 dalla linea 4 nero Via Vittorio Emanuele-Via Dante da Castiglione. Presso i Macelli Pubblici faceva capolinea la linea 8 da via del Pratellino al passaggio a livello di Rifredi. Fino al 1958 vi giungeva dal Salviatino, inoltre, la linea filoviaria 21 facente parte della Rete filoviaria di Firenze."}
{"id": "559812", "revid": "58162", "url": "https://it.wikipedia.org/wiki?curid=559812", "title": "Dorso (anatomia)", "text": ""}
{"id": "559815", "revid": "254401", "url": "https://it.wikipedia.org/wiki?curid=559815", "title": "Scogliera", "text": "La scogliera \u00e8 una struttura rocciosa marina a barriera formata da gruppi di scogli disposti in fila che generalmente si trovano al pelo dell'acqua, a volte affioranti, a volte sommersi a poca profondit\u00e0. Per questa sua caratteristica la scogliera costituisce un pericolo per la navigazione.\nGeologia.\nL'azione erosiva del mare contro una parete rocciosa si esplica tramite le onde, soprattutto durante le burrasche, sia per la pressione della massa d'acqua delle onde stesse che s'infrangono contro la parete, sia perch\u00e9 lanciano sabbia, ghiaia e ciottoli contro la base della parete stessa, producendo una sorta di scanalatura detta \"solco di battente\". L'erosione \u00e8 favorita anche da altri fattori che indeboliscono la struttura della parete, come la composizione eterogenea delle rocce che la compongono, gli interstrati, le fessure che attraversano la parete e l'azione chimica dell'acqua salata.\nMan mano che l'erosione approfondisce il solco, la parete soprastante s'indebolisce finch\u00e9 non crolla e i detriti prodotti rimangono ai piedi della falesia a costituire la scogliera; questa, durante l'alta marea, si trova sotto il pelo dell'acqua, ma con la bassa marea emerge e costituisce una barriera naturale contro il frangersi delle onde, rallentando cos\u00ec il regresso della falesia.\nScogliere coralline.\nLe scogliere possono anche essere di origine biotica, cio\u00e8 prodotte da organismi viventi, e in questo caso si parla di barriere coralline. Si tratta infatti di grandi strutture rocciose a barriera formatesi dalle secrezioni carbonatiche di alcuni dei numerosi organismi marini che vi abitano, principalmente da coralli madreporari e da alghe coralline. Le loro strutture scheletriche, dopo la morte, vengono aggredite da altri organismi che le riducono in piccoli pezzi ai quali poi si mischia sedimento di origine mista che funziona da cemento e solidifica il tutto insieme al carbonato che precipita dall'acqua circostante.\nLe scogliere coralline si trovano in acque calde tropicali, poco profonde (meno di 60 metri) e limpide: questo perch\u00e9 le zooxantelle che vivono in simbiosi con i coralli hanno bisogno della luce solare per poter svolgere la fotosintesi. Le scogliere coralline possono essere classificata in tre tipologie: la scogliera marginale, che si sviluppa direttamente dalla costa, la scogliera a vallo, che corre parallela alla costa ma ne \u00e8 separata da una laguna, e l'atollo, una scogliera di forma pi\u00f9 o meno circolare sviluppatasi attorno ad una laguna dovuta al lento sprofondamento sott'acqua della cima di un vulcano spento. La struttura fondamentale di una scogliera corallina \u00e8 comunque sempre la medesima: c'\u00e8 un fronte di scogliera pi\u00f9 o meno ripido che si affaccia verso il mare aperto, poi in alto c'\u00e8 una cresta di scogliera poco profonda o affiorante dal pelo dell'acqua e infine nella parte retrostante una parte pianeggiante poco profonda detta piano di scogliera.\nScogliere artificiali.\nUna scogliera pu\u00f2 essere di natura artificiale se costruita dall'uomo accumulando massi naturali o elementi artificiali di calcestruzzo a formare una barriera simile alle scogliere naturali. Lo scopo \u00e8 quello di creare una sorta di diga (e perci\u00f2 viene detta anche \"diga di scogliera\") parallela alla costa e vicino ad essa affinch\u00e9 questa sia protetta sia dall'alta marea sia dall'erosione provocata dall'azione del moto ondoso. Non sono dette scogliere artificiali quelle opere costruite nei letti di fiumi e torrenti come prevenzione dalle frane bens\u00ec argini."}
{"id": "559817", "revid": "634034", "url": "https://it.wikipedia.org/wiki?curid=559817", "title": "Fase orale", "text": "La fase orale \u00e8, in psicoanalisi, la prima fase dello sviluppo psicosessuale, in cui il piacere \u00e8 derivato dalle labbra e dalla bocca, come nell'atto di succhiare al seno della madre. Quest'ultimo \u00e8 l'oggetto primario attraverso cui viene soddisfatta la pulsione: gli atti della suzione del capezzolo e della ingestione del latte sono due momenti complementari in cui viene vissuto il piacere di incorporare qualcosa che diventa proprio (per cui Sigmund Freud usa anche il termine \"cannibalismo\").\nKarl Abraham suddivide la fase orale in due sottofasi: di suzione, caratterizzata dalla fusione di libido e aggressivit\u00e0, e di morsicamento; egli attribuisce l'aggettivo cannibalico soltanto alla seconda, dove distingue un cannibalismo parziale da un cannibalismo totale. Abraham inoltre considera la depressione come una regressione a questa prima fase dello sviluppo psicosessuale. Questa fase \u00e8 difatti caratterizzata, da una parte, dall'attivit\u00e0 della suzione, fonte di piacere e, dall'altra, dall'introiezione, cio\u00e8 dall'impossessamento dell'oggetto attraverso l'introduzione. Incorporando gli oggetti il bambino si unisce ad essi, e con essi si identifica.\nDurante la fase orale, la modalit\u00e0 fondamentale di relazione con il mondo esterno \u00e8 quindi di tipo nutritivo; la libido si concentra nella zona orale, che diviene cos\u00ec una zona erogena. Il bambino, infatti, tende a portare ogni cosa alla bocca, dal seno della madre agli oggetti che lo circondano, ed attraverso questa inizia a relazionarsi col mondo. La durata della fase orale \u00e8 variabile e strettamente dipendente dalla modalit\u00e0 e durata dell'allattamento. Dopo aver individuato l'organizzazione orale, Freud indica pertanto come prima fase della sessualit\u00e0 la fase orale; la fonte \u00e8 la zona orale, l'oggetto \u00e8 in stretto rapporto con quello dell'alimentazione, la meta \u00e8 l'incorporazione.\nPersonalit\u00e0 orale.\nLa scuola psicoanalitica kleiniana sostiene che, in luogo dei sintomi nevrotici e psicotici dipendenti dalla fissazione o regressione alla fase orale, si pu\u00f2 avere anche una modificazione della personalit\u00e0, il carattere orale, i cui tratti distintivi sono la passivit\u00e0 e la dipendenza, il bisogno di assistenza e l'egocentrismo spiccato. Le fissazioni relative a questa fase vengono definite fissazioni orali, e scaturiscono dalla lunghezza pi\u00f9 o meno protratta di questo periodo. Si manifestano prevalentemente con un'ossessiva stimolazione della zona orale, comportando l'eccessivo attaccamento dell'adulto ad abitudini che coinvolgono l'utilizzo della bocca (suzione, alimentazione). Da un punto di vista comportamentale, l'individuo potrebbe manifestare un'inclinazione al vittimismo, regredire verso uno stato di dipendenza e/o sviluppare pratiche oralmente dipendenti come il tabagismo, l'alcolismo, la logorrea, o manifestare una forte dipendenza dal cibo, costruendosi una personalit\u00e0 sarcastica e pungente.\nLa psicoanalisi classica postula dunque che la personalit\u00e0 \"orale-dipendente\" si sottometter\u00e0 alla volont\u00e0 altrui per ottenere sostegno e nutrimento in et\u00e0 adulta, dimostrer\u00e0 una propensione a ricorrere al cibo, al fumo, al bere ecc. come strumenti di gratificazione dei desideri e difesa contro l'angoscia, avr\u00e0 un atteggiamento tendenzialmente passivo, o reattivamente recriminatorio, verso le persone e le situazioni da cui pu\u00f2 ottenere gratificazioni o subire frustrazioni. La personalit\u00e0 orale sarebbe avida di prendere dall'esterno e di trattenere gli elementi. Si tratterebbe, secondo la psicoanalisi, di persone con una spiccata tendenza narcisistica, concentrate su se stesse; non riconoscerebbero gli altri come separati da s\u00e9, in quanto considerati solo in relazione a ci\u00f2 che possono offrire, come se fossero un nutrimento. Il tipo orale chiederebbe sempre qualcosa adottando talora una strategia aggressiva e a volte un atteggiamento timido e implorante."}
{"id": "559818", "revid": "1431409", "url": "https://it.wikipedia.org/wiki?curid=559818", "title": "Hammer", "text": ""}
{"id": "559819", "revid": "125684625", "url": "https://it.wikipedia.org/wiki?curid=559819", "title": "Storia dei videogiochi", "text": "La storia dei videogiochi comprende un lasso di tempo di oltre mezzo secolo dove sviluppo e innovazione portarono i videogiochi a diventare un importante settore dell'industria dell'intrattenimento.\nGli anni quaranta e cinquanta.\nIl 1947 e il primo gioco elettronico.\nIl 1947 \u00e8 l'anno in cui \u00e8 stato progettato il primo gioco destinato a essere giocato su un tubo catodico (CRT), ideato da Thomas T. Goldsmith Jr. e Estle Ray Mann. La richiesta all'ufficio brevetti statunitense venne depositata in data 25 gennaio 1947 e ufficializzata il 14 dicembre 1948 con il nome di \"Cathode-ray tube amusement device\" e il numero 2 455 992. Nonostante la data di registrazione riporti l'anno 1947, \u00e8 del tutto probabile che il gioco sia stato ideato durante il 1946.\nIl sistema utilizzava otto valvole termoelettroniche (quattro Tiratron 6Q5 e quattro tetrodi 6V6) e rappresentava, ispirandosi agli schermi radar usati durante la seconda guerra mondiale, il lancio di un missile verso un bersaglio. All'epoca non esisteva ancora il concetto di componentistica del computer (\"hardware\") e applicazioni (\"software\"), tanto che a quel tempo la grafica non poteva essere disegnata elettronicamente sullo schermo, cos\u00ec i progettisti decisero di applicare delle etichette stampate su pellicola trasparente nei punti in cui si trovavano i bersagli da colpire; un espediente simile che sarebbe stato utilizzato anche con il Magnavox Odyssey per simulare i colori negli schermi in bianco e nero. In un periodo limitato di tempo il giocatore, ruotando delle manopole che permettevano di regolare la traiettoria e la velocit\u00e0 di un punto, avrebbe dovuto spostare quest'ultimo su un aereo e premere un pulsante: nel caso le coordinate corrispondessero a quelle predeterminate, il tubo avrebbe simulato una esplosione.\nA causa degli elevati costi di produzione il sistema non venne mai messo in commercio e non and\u00f2 mai oltre la fase di prototipo.\n1951: Nimrod.\nIn occasione dell'edizione del 1951 del Festival of Britain la Ferranti realizz\u00f2 un computer denominato Nimrod, appositamente costruito per essere in grado di giocare al gioco del nim; in seguito venne esibito anche a Berlino. Il sistema, ideato da John Bennet e Raymond Stuart-Williams, venne presentato il 5 maggio 1951 e smantellato una volta terminato l'evento fieristico. Nel medesimo anno, sempre su una macchina Ferranti (il Ferranti Mark 1), Dietrich Prinz implement\u00f2 il \"problema di matto in due mosse\" ispirandosi ad un algoritmo di Alan Turing, considerabile come primo esempio di videogioco di scacchi.\n1952: \"OXO,\" il primo videogioco.\nNel 1952 all'Universit\u00e0 di Cambridge A.S. Douglas svilupp\u00f2 \"OXO\", una versione grafica del gioco del tris, per dimostrare una sua tesi sull'interazione uomo-macchina. \"OXO\" \u00e8 stato giocato su un computer EDSAC, che utilizzava un tubo catodico come schermo. Essendo il primo gioco interamente elettronico che utilizza uno schermo come interfaccia con il giocatore, viene considerato il primo videogioco in assoluto. \u00c8 ancora possibile giocare a \"OXO\" tramite un emulatore per sistema EDSAC.\nAlcuni lo considerano preceduto da \"Bertie the Brain\", ma quest'ultimo non utilizzava un vero schermo, bens\u00ec lampadine.\n1958: \"Tennis for Two\".\nNel 1958 William Higinbotham cre\u00f2 un gioco chiamato \"Tennis for Two\" per intrattenere i visitatori del Brookhaven National Laboratory di New York (un laboratorio di ricerca nucleare). Diversamente da \"Pong\" del 1972 e dai suoi vari cloni, \"Tennis for Two\", visualizzato su un oscilloscopio, mostrava un campo da tennis visto lateralmente. Il gioco poteva essere giocato da due persone tramite due plance formate da una manopola per regolare la traiettoria e un pulsante per lanciare la palla. Per avere successo Il lancio doveva scavalcare la rete e la traiettoria della palla era influenzata da un algoritmo che simulava la forza di gravit\u00e0. \"Tennis for Two\" rimase in mostra al Brookhaven National Laboratory per circa due anni fino al 1959, anno in cui venne rimosso.\nGli anni sessanta.\nMolti dei primi videogiochi giravano sui sistemi centrali (\"mainframe\") delle universit\u00e0 degli Stati Uniti ed erano sviluppati da studenti che li programmavano durante il tempo libero. Tuttavia, la scarsa disponibilit\u00e0 dei primi computer ha significato per questi giochi l'inesorabile caduta nel dimenticatoio.\n1962: il primo videogioco largamente distribuito.\nNel 1962 un gruppo di studenti del Massachusetts Institute of Technology (MIT), fra cui Steve Russell, programm\u00f2 un gioco chiamato \"Spacewar!\" sul nuovo computer DEC PDP-1 da 120.000$. Il gioco mostrava due astronavi capaci di lanciare missili e consisteva nell'abbattere l'astronave dell'altro giocatore, stando per\u00f2 attenti a un corpo celeste piazzato al centro dello schermo che fungeva inoltre da centro gravitazionale, oltre ad altri elementi di disturbo. Il gioco fu presto incluso in tutti i nuovi computer DEC, divenendo cos\u00ec il primo videogioco largamente diffuso della storia. Altri precoci giochi per tale piattaforma furono il manageriale \"Hamurabi\" e il simulatore \"Lunar Landing Game\", basato sull'atterraggio dell'Apollo 11.\n1966: il prototipo della prima console.\nNel 1966 Ralph Baer cre\u00f2 un semplice videogioco chiamato \"Chase\" che poteva usare come terminale video una normale televisione. Nel 1967 Baer, insieme a Bill Harrison, cre\u00f2 un videogioco a due giocatori intitolato \"Bucket Filling Game\". Baer e Harrison continuarono a lavorare sul progetto e nel 1968 cre\u00f2 un prototipo di quello che oggi definiremmo una console, il cosiddetto Brown Box: il sistema, poi evolutosi in Magnavox Odyssey, permetteva di giocare vari giochi, inclusa una semplice simulazione di tennis e di tiro al bersaglio. Una delle prime periferiche aggiuntive fu una pistola ottica, ideata da Baer, Harrison e Bill Rusch, che permetteva l'utilizzo di alcuni titoli sviluppati per essa.\n1966: il primo videogioco di simulazione.\nSempre nel 1966 J.A Russel e altri depositarono all'ufficio brevetti il \"Golf Game Computing System.\" Potrebbe trattarsi del primo esempio di videogioco di simulazione, sebbene non sia noto se sia mai stato effettivamente costruito. Era un sistema molto sofisticato e realistico, basato su un computer analogico, che utilizza un intero locale per simulare il gioco del golf; il giocatore colpisce una pallina reale e il sistema simula la continuazione della sua traiettoria proiettandola su uno schermo. Il brevetto venne poi rilasciato nel 1970.\n1969: La nascita di UNIX.\nKen Thompson, uno degli inventori di UNIX assieme a Dennis Ritchie, ha dichiarato che uno dei motivi che lo spinsero alla realizzazione del sistema operativo, oltre che per il lavoro precedentemente svolto per AT&amp;T, fu proprio un videogioco intitolato \"Space Travel\", datato 1969. Inizialmente scritto utilizzando Multics, Thompson port\u00f2 il sorgente in linguaggio Fortran per il sistema operativo GECOS, ma questa versione non lo soddisfaceva a causa della scarsa fruibilit\u00e0 dei controlli e per il costo dell'utilizzo del sistema centrale. Cos\u00ec convert\u00ec il gioco per farlo girare su un PDP-7, parte del codice fu scritto in assembly e serv\u00ec da base per la programmazione di UNIX.\nGli anni settanta.\n1971: il primo videogioco arcade.\nNel settembre 1971 all'Universit\u00e0 di Stanford fu messo in funzione \"Galaxy Game\", un videogioco basato su \"Spacewar!\". Esemplare unico, era basato su un PDP-11/20 della Digital Equipment Corporation (DEC) e funzionava previo inserimento di una monetina.\nDue mesi pi\u00f9 tardi Nolan Bushnell e Ted Dabney ultimarono la loro versione di \"Spacewar!\", chiamata \"Computer Space\" e costruito dalla Nutting Associates. Considerato il primo videogioco arcade non meccanico prodotto su larga scala, ne furono prodotti circa 1.500 esemplari; il gioco non fu per\u00f2 un grande successo a causa dell\u2019elevata difficolt\u00e0.\nLa prima generazione di console.\nIl prototipo realizzato nel 1969 da Ralph Baer fu venduto alla Magnavox che introdusse sul mercato nel maggio del 1972 la prima console del mondo: la Magnavox Odyssey.\n1972: la nascita della Atari.\nBushnell, dopo l'esperimento non particolarmente riuscito di \"Computer Space\", decise comunque di insistere con i videogiochi, ma producendoli in proprio: nacque cos\u00ec la Atari. Il primo videogioco arcade della Atari fu il primo grande successo dell'industria: \"PONG\", pubblicato il 29 novembre dello stesso anno. Il gioco riproduceva grossomodo le meccaniche del ping pong: la pallina veniva servita dal centro del campo del primo giocatore verso il campo del secondo giocatore che doveva muovere la racchetta per controbattere la mossa dell'avversario. Atari vendette 19.000 cabinati di Pong e presto molti imitatori seguirono l'esempio. L'et\u00e0 dell'oro dei videogiochi arcade era iniziata.\n1976: la prima controversia pubblica sui videogiochi.\nIl mondo dei videogiochi colp\u00ec l'opinione pubblica e inizi\u00f2 a far parlare di s\u00e9 nel 1976 con il gioco \"Death Race\" della Exidy, gioco che accese il primo infiammato dibattito sulla violenza gratuita nei videogiochi, per via del fatto che lo scopo del gioco era quello di investire con l'auto dei \"gremlins\" del tutto somiglianti a dei pedoni. Questo episodio instill\u00f2 nell'opinione pubblica la diffidenza per i videogiochi, diffidenza che non ha mai cessato di esistere e che, purtroppo e tuttora, accende numerosi dibattiti. Da notare in questo caso la stretta quanto divertente analogia con \"Carmageddon\" e sulla modalit\u00e0 con la quale alcuni Paesi hanno introdotto questo gioco.\nLa seconda generazione di console.\nNel 1977 Atari present\u00f2 l'Atari 2600, la prima a popolarizzare il sistema di videogiochi su cartuccia gi\u00e0 visto sulla Fairchild Channel F, presentata l'anno prima, ma rivelatosi meno popolare.\n1978: l'et\u00e0 dell'oro.\nL'industria videoludica entr\u00f2 nella sua et\u00e0 dell'oro nel 1978 con la pubblicazione da parte di Taito di \"Space Invaders\", il quale ebbe un tale strepitoso successo che ispir\u00f2 dozzine di produttori a entrare nel mercato e iniziare a produrre videogiochi. L'et\u00e0 dell'oro fu segnata prevalentemente dalla nascita delle sale giochi e dai nuovi videogiochi arcade a colori e prosegu\u00ec fino alla met\u00e0 degli anni ottanta.\nSempre nel 1978 Atari pubblic\u00f2 Asteroids, che divent\u00f2 presto il suo gioco con pi\u00f9 vendite, di fatto rimpiazzando il precedente detentore del primato di vendite Lunar Lander. I primi videogiochi a colori divennero popolari nel 1979 e nel 1980 (ad esempio \"Pac-Man\").\nAltri classici degli ultimi anni settanta degni di nota sono: \"Breakout\", \"Galaxian\" e \"Night Driver\".\nGiochi sviluppati per i sistemi centrali universitari.\nLa creazione dei videogiochi progettati per i sistemi centrali universitari \u00e8 fiorita nei primi anni settanta. Scrivere una storia per questo periodo \u00e8 piuttosto complesso per una serie di ragioni.\nSegnalazioni degne di nota per questo periodo, in un approssimato ordine cronologico, includono:\nGli home computer.\nAlla fine degli anni '70 cominciano a diffondersi gli home computer, modelli di personal computer a prezzi contenuti e utilizzabili da utenze domestiche poco esperte, pertanto adatti anche a un uso del tutto o in parte a fini di intrattenimento.\nGli anni ottanta.\nIn questo periodo la cosiddetta et\u00e0 dell'oro raggiunse il culmine: con \"Defender\" nacquero gli sparatutto a scorrimento; \"Battlezone\" introdusse un mondo di gioco tridimensionale, bench\u00e9 in grafica vettoriale monocromatica. \"Pac-Man\" fu il primo videogioco a entrare nell'immaginario collettivo, nonch\u00e9 uno dei titoli pi\u00f9 famosi di tutti i tempi; \"Pole Position\", con la sua visuale rappresentava un grande passo in avanti nei simulatori di guida. Le avventure, nate con \"Colossal Cave Adventure\", proseguono il loro corso con \"Zork\" e con le prime avventure grafiche. Comparve per la prima volta Mario, originariamente chiamato Jumpman.\nSi affermano in questo decennio gli home computer dotati di joystick e molti modelli, come i Commodore, Sinclair o MSX, divengono storiche macchine da gioco al pari delle console. Tra i molti giochi apparsi originariamente su queste piattaforme si possono citare \"3D Monster Maze\", precursore dei moderni sparatutto in prima persona, e \"Mystery House\", la prima avventura con grafica.\n1982: il Commodore 64.\nIl Commodore 64 \u00e8 un home computer della Commodore Business Machines Inc. commercializzato dal 1982 al 1994. Fu immesso sul mercato due anni dopo il Commodore VIC-20, con capacit\u00e0 di memoria, grafiche e sonore superiori rispetto a quest'ultimo, oltre una buona compatibilit\u00e0 hardware. La macchina venne venduta sino al fallimento della societ\u00e0, ed \u00e8 stata la pi\u00f9 venduta nella storia dell'informatica, con circa 22 milioni di unit\u00e0 prodotte. Vennero sviluppate molte migliaia di videogiochi per Commodore 64 sia in America sia in Europa, la pi\u00f9 vasta libreria di giochi commerciali tra tutti gli home computer.\n1983: la crisi dei videogiochi negli Stati Uniti.\nNel 1983 un improvviso crollo di vendite porta l'industria videoludica statunitense al collasso. Nello stesso anno debutta in Giappone il Nintendo Entertainment System (NES), che si espander\u00e0 due anni dopo al resto del mondo (Stati Uniti ed Europa).\nI PC IBM e compatibili.\nCon il lancio del PC IBM nel 1981 e la successiva diffusione degli IBM compatibili ci fu, lungo tutto il decennio, una graduale ascesa che vide i PC arrivare a dominare l'80% del mercato. Sebbene fosse nella fascia di prezzo alta e adatto all'uso serio e professionale, in Nordamerica il PC ebbe fin dall'inizio anche utilizzo domestico e una certa produzione di videogiochi. In Europa pass\u00f2 pi\u00f9 tempo prima che si arrivasse al mercato domestico, grazie ai PC compatibili a prezzi pi\u00f9 abbordabili, come tra gli altri Amstrad PC1512, Olivetti PC1 e Commodore PC, ma a quel punto si pot\u00e9 partire gi\u00e0 con una buona base di software ludico per MS-DOS di origine americana. Nel frattempo altri produttori anche europei iniziarono a produrre versioni per PC dei loro giochi, e alla fine del decennio molti consideravano ormai il mercato dei giochi per PC importante quanto quello dell'Amiga o dell'Atari ST (computer a 16 bit come il PC, ma pi\u00f9 economici e orientati al gioco). Tuttavia la maggior forza del PC restava ancora nel software professionale, mentre per portarlo al livello di un Amiga o ST come macchina da gioco era necessario spendere molto denaro nella configurazione hardware. Questo valeva per il processore (serviva un 80286 per raggiungere la velocit\u00e0 di Amiga/ST, un 80386 per superarli), la scheda grafica (dalla basilare CGA alle pi\u00f9 evolute e costose EGA o VGA), l'aggiunta di una scheda audio e altre periferiche opzionali. Il PC quindi a fine anni '80 era ancora visto come macchina adatta a un utilizzo misto professionale e videoludico, non conveniente per il solo uso videoludico.\nLa terza generazione di console.\nLa terza generazione fu caratterizzata da console programmabili, cio\u00e8 dotate di cartucce in grado di contenere videogiochi. Il NES domin\u00f2 negli Stati Uniti e in Giappone, il Sega Master System in Europa e Sudamerica.\nGli anni novanta.\nNella seconda met\u00e0 del decennio, con la grande diffusione di Internet, comincia a prendere importanza il gioco online.\nLa quarta generazione di console.\nSebbene la prima console a 16-bit sia uscita alla fine degli anni ottanta (il PC Engine), \u00e8 negli anni novanta che raggiunse il culmine con l'uscita del Sega Mega Drive e del Super Nintendo; cominci\u00f2 anche la diffusione di massa delle console portatili, con il Game Boy e il Game Gear. Durante questo periodo iniziarono ad assumere popolarit\u00e0 giochi del calibro di \"Dragon Quest\", \"The Legend of Zelda\" e molti altri ancora: tutti questi videogiochi sarebbero poi colonne portanti per le nuove generazioni di videogiochi facendone in alcuni casi anche parte. Alcuni celebri titoli dell'era 16-bit furono \"Super Mario World\", \"Super Metroid\", \"\", \"Final Fantasy VI\" e \"Chrono Trigger\".\nLa quinta generazione di console.\nLa quinta generazione di console era caratterizzata principalmente dalla PlayStation della debuttante Sony che \u2013 sebbene contrastata da console di potenza nominalmente superiore (Nintendo 64) \u2013 avrebbe dominato il mercato per un lustro.\nGli anni 2000.\nLa sesta generazione di console.\nNella sesta generazione anche Microsoft decise di entrare in competizione con Sony e Nintendo (SEGA fall\u00ec pochi anni dopo avere lanciato la sua ultima console, il Dreamcast, rimanendo solo come produttore di videogiochi), ma \u00e8 la PlayStation 2 a fare la parte del leone, diventando nel corso degli anni la console pi\u00f9 venduta di tutti i tempi.\nLa settima generazione di console.\nDurante la seconda met\u00e0 del duemila \u2013 dopo il non troppo venduto Gamecube \u2013 Nintendo ritorn\u00f2 sul mercato delle console con il Nintendo DS, dotato di un schermo sensibile al tatto. Dopo il successone della console Nintendo, ritorn\u00f2 con il Nintendo Wii, dotato di un peculiare sistema di controllo basato su sensori di movimento. Quest'ultimo, sebbene lanciato cronologicamente dopo le concorrenti Xbox 360 e PlayStation 3, detiene tuttora il primato per il maggior numero di vendite. Assieme al Nintendo poi anche Sony si \u00e8 lanciato sul mercato delle console portatili con la PlayStation Portable (PSP).\nCon \"settima generazione avanzata\" si intendono quelle periferiche di tecnologia avanzata, come il Wii MotionPlus, il PlayStation Move e il Kinect, che permettono un'interazione coi giochi diversa da quella normale. Tali periferiche rilevano i movimenti del giocatore (infatti vengono usati principalmente per giochi sportivi o mimici) e in generale si definisce \"generazione avanzata\" quando vi sono delle periferiche che escono solo in seguito al fine di creare una interazione diversa coi videogiochi, che si \u00e8 manifestata con il movimento, ma in realt\u00e0 potrebbe essere con molti altri tipi di tecnologie. Questa generazione \u00e8 stata dominata dalle console Nintendo sia nelle console casalinghe sia nelle console portatili.\nL'ottava generazione di console.\nDurante l'E3 2010 Nintendo ha presentato per la prima volta il Nintendo 3DS, successore del Nintendo DS: con caratteristiche simili al suo predecessore (come il doppio schermo, di cui il secondo \u00e8 tattile), ma la differenza sostanziale sta nel 3D (solo sullo schermo superiore), attivabile e disattivabile tramite una piccola levetta; inoltre la console ha al suo interno un giroscopio che sostituisce il secondo analogico assente nella console.\nIl 27 gennaio del 2011 \u00e8 stata presentata la PlayStation Vita che \u00e8 uscita durante i primi mesi del 2012 (in Giappone a fine 2011) e che avrebbe sostituito la PSP. Essa ha un unico schermo, sensibile al tocco, due analogici e anche un tappetino tattile posteriore. Per quanto riguarda invece il mercato delle console casalinghe, nel 2011 Nintendo ha fatto il primo passo verso l'ottava generazione presentando all'E3 del 2011 il Wii U, il successore del Wii. Il Wii U \u00e8 molto differente dal suo predecessore, in quanto ha una risoluzione in alta definizione fino a 1080p; ci\u00f2 avrebbe permesso alle terze parti di sviluppare anche su questa console.\nIl gamepad del Wii U ha uno schermo sensibile al tocco, anche se si tratta di uno schermo resistivo; grazie a questo gamepad \u00e8 inoltre possibile giocare senza la tv, dato che la console manda le immagini di gioco in \"streaming\" sullo schermo del gamepad, che \u00e8 anche provvisto di telecamera e giroscopio; esso ha inoltre due analogici, i classici pulsanti A, B, X, Y, quattro pulsanti dorsali, i pulsanti Start e Select e uno scomparto per lo stylus sul retro.\nIl 20 febbraio 2013 Sony ha presentato la PlayStation 4, la nuova console da casa della fortunata serie PlayStation. \u00c8 stato rivelato il nuovo DualShock. Il DualShock 4 presenta gli stessi tasti del gamepad precedente, con i tasti R2 ed L2 e gli analogici ridisegnati; inoltre integra un diffusore audio-vocale sopra al tasto PlayStation (spostato al livello degli analogici), un touchpad simile a quello presente su PlayStation Vita e una barra luminosa posta sul retro che sarebbe servita in alcuni giochi a identificare il personaggio controllato. Inoltre \u00e8 stata presentata la nuova PlayStation Camera, ridisegnata e presentante due telecamerine nella parte anteriore e quattro microfoni, oltre a una grande integrazione con la rete sociale. L'aspetto finale della console \u00e8 stato mostrato a giugno dello stesso anno. La sua uscita \u00e8 avvenuta il 15 novembre in America del Nord e il 29 novembre in Europa e Centro-Sud America, mentre in Giappone \u00e8 uscita il 22 febbraio 2014.\nIl 21 maggio 2013 Microsoft ha presentato la Xbox One pochi giorni prima dell'evento di Los Angeles E3 dello stesso anno di cui, a differenza della PlayStation 4 \u00e8 stato mostrato anche l'architettura della console, dotata di un nuovo Kinect e con la possibilit\u00e0 di controllarla con la voce: l'uscita \u00e8 avvenuta il 22 novembre 2013 in America e in molti Paesi d'Europa. In Giappone \u00e8 stata commercializzata a partire dal 4 settembre 2014.\nIl Nintendo Switch \u00e8 stato ufficialmente rivelato il 20 ottobre 2016 ed \u00e8 arrivato sul mercato in America del Nord, Giappone ed Europa il 3 marzo 2017. Switch rappresenta il primo tentativo da parte di Nintendo di creare una console ibrida tra una casalinga e una portatile essendo dotato di un supporto basato su cartuccia elettronica, formato in precedenza abbandonato da Nintendo dopo il Nintendo 64 nel settore delle console fisse ma adottato in tutte le console portatili, alle quali le cartucce per Switch assomigliano.\nLa nona generazione di console.\nIl 2020 \u00e8 l'anno dell'arrivo delle console di nona generazione. Sony presenta ufficialmente PlayStation 5 il 12 novembre, mentre Microsoft presenta ufficialmente Xbox Series X/S il 10 novembre.\nLa nuova generazione punta sulla velocit\u00e0, infatti l'hardware delle nuove console permette caricamenti pi\u00f9 rapidi, quasi istantanei, dei giochi e supporta una tecnologia chiamata ray tracing.\nUn altro dettaglio interessante di questa generazione \u00e8 l'introduzione di una seconda variante della console totalmente digitale e, con la sola possibilit\u00e0 di scaricare i giochi dallo store, dato che quest'ultima \u00e8 priva del lettore ottico (quindi pi\u00f9 economica)."}
{"id": "559822", "revid": "697352", "url": "https://it.wikipedia.org/wiki?curid=559822", "title": "Allineamento", "text": ""}
{"id": "559824", "revid": "1318658", "url": "https://it.wikipedia.org/wiki?curid=559824", "title": "Arrondissement di Bar-le-Duc", "text": "L\"arrondissement\" di Bar-le-Duc \u00e8 una suddivisione amministrativa francese, situata nel dipartimento della Mosa e nella regione del Grand Est.\nComposizione.\nL\"arrondissement\" di Bar-le-Duc raggruppa 109 comuni in 9 cantoni:"}
{"id": "559834", "revid": "1318658", "url": "https://it.wikipedia.org/wiki?curid=559834", "title": "Arrondissement di Commercy", "text": "L\"arrondissement\" di Commercy \u00e8 una suddivisione amministrativa francese, situata nel dipartimento della Mosa e nella regione del Grand Est.\nComposizione.\nL\"arrondissement\" di Commercy raggruppa 136 comuni in 7 cantoni:"}
{"id": "559841", "revid": "395393", "url": "https://it.wikipedia.org/wiki?curid=559841", "title": "ACMA Vespa 400", "text": "La ACMA \"Vespa 400\" \u00e8 una microvettura progettata dalla Piaggio e costruita a Fourchambault, in Francia, da un'azienda consociata, la ACMA, dal 1957 al 1961. Sono state vendute tre diverse versioni, \"Luxe\", \"Tourisme\" e \"GT\".\nIl contesto.\nLa prima vetturetta costruita dalla Piaggio fu terminata nell'estate del 1952 e testata nella pista dello stabilimento il 25 settembre. Questa macchina rappresentava il primo di quattro progetti che si sarebbero sviluppati tra il 1952 e il 1954.\nScartato definitivamente il primo prototipo, la casa oper\u00f2 contemporaneamente sui successivi esperimenti (siglati 2V, 3V e 4V) con l'intento di scegliere il progetto pi\u00f9 meritevole da introdurre in serie. Il progetto 3V fu il pi\u00f9 ponderato, tanto da essere stato il primo, e forse l'unico, ad esser provato fuori dallo Stabilimento.\nLa piccola vettura fu testata nelle notti comprese tra il 10 e 17 agosto del 1953. La scelta di circolare con il prototipo nelle sole ore notturne, nasceva dalla volont\u00e0 della casa di mantenere segreto il suo impegno nel settore.\nIl capo del collaudo Cortopassi con a fianco il meccanico Gianfaldoni percorsero duecento chilometri a notte, sulle strade (sia asfaltate che sterrate), che da Pontedera, conducevano nella provincia senese.\nLa macchina munita di ruote da 10 pollici, era spinta da un motore a due tempi. Propulsore e cambio gravavano sul retrotreno.\nLa tenuta di strada non buona, in parte causata dallo sterzo troppo sensibile e dall'interasse eccessivamente corto rispetto alla carreggiata, port\u00f2 ad accantonare anche questo progetto.\nNel 1955 part\u00ec un nuovo studio siglato 4R che avrebbe dato lo sviluppo alla famosa Vespa 400. Un progetto forse ispirato alla SIATA Mitzi, presentata nella primavera del 1954 ma rimasta prototipo unico. Tuttavia nessun documento pervenuto trova riferimento di accordi tra le due case e nemmeno testimonianze di possibili plagi.\nLo sviluppo si avvalse di progettazione propria, merito in particolare degli ing. d'Ascanio e Doveri. Il primo esemplare Sperimentale fu testato la prima volta il 17 dicembre 1955, mentre il mese successivo fu avviata la costruzione di un secondo esemplare migliorato.\nNel frattempo Piaggio incontr\u00f2 Vittorio Valletta, presidente della FIAT (industria che proprio in quel periodo stava sviluppando la Nuova 500), che fece osservare come fosse commercialmente pi\u00f9 conveniente non intralciarsi nel mercato a vicenda, quantomeno in territorio nazionale.\nDopotutto lo stabilimento di Pontedera lavorava gi\u00e0 a pieno regime, rimaneva quindi da giocare la carta di quello francese che, aperto quattro anni prima, poteva invece prestarsi ad ulteriori sviluppi. Piaggio decise cos\u00ec che la Vespa 400 sarebbe stata costruita nello stabilimento ACMA.\nIL 18 giugno del 1956 l'ing. d'Ascanio si rec\u00f2 cos\u00ec all'ACMA per consegnare a Carbonero, direttore dello stabilimento, i disegni e pianificare i cicli di costruzione della vettura.\nNel frattempo a Pontedera la prima 4R veniva accantonata e il Reparto Sperimentale iniziava la costruzione di altri quattro esemplari, due destinati ai collaudi in casa e due all'ACMA per le prove in Francia. Nella primavera successiva furono prodotti gli ultimi due, portando il numero complessivo di Vespa 400 costruite in Italia a sette. Le carrozzerie di queste, come per i precedenti prototipi, erano interamente costruite a mano sotto la supervisione del caporeparto Loris Gianfaldoni. Furono prima costruiti i modelli in legno e in seguito, attraverso questi ottenuto le matrici in fusione per la ribattitura. Sopra queste ultime i lattonieri (Lanciotto Dini in particolare), con il solo martello coadiuvati sporadicamente da un piccolo maglio ricavarono le giuste forme. Il montaggio della macchina era poi seguito da altre figure (Francesco Deri e da Aleandro Bagnoli).\nNel frattempo veniva avviata la catena di montaggio in Francia.\nPontedera tuttavia non perse per\u00f2 mai di vista il progetto, tanto da richiedere nel corso dei quattro anni pi\u00f9 esemplari per verificare le ulteriori migliorie apportabili. Un centinaio furono poi importati per essere venduti a concessionari Italiani e a funzionari della casa.\nLa Vespa 400 esposta al Museo Piaggio era l'esemplare personale dell'ing. Rinaldo Marsano, nipote di Enrico Piaggio, ultimo direttore (nel 1961 e 1962) dello stabilimento francese.\nLe linee di costruzione furono approntate a Fourchambault nello stabilimento della ACMA (Ateliers de Construction de Motocycles et Automobiles), una consociata francese della Piaggio, nata per effettuare il montaggio delle Vespa a due ruote con pezzi forniti dall'Italia.Come gi\u00e0 la SIMCA per la FIAT, la ACMA rappresentava l'escamotage della Piaggio per aggirare gli elevati costi doganali di allora. Enrico Piaggio decise di costruire la microvettura in Francia e di non importarla in Italia, al fine di evitare rapporti conflittuali con la FIAT.\nLa vetturetta, cui si assegn\u00f2 il nome di \"Vespa 400\", venne presentata al Salone dell'automobile di Parigi del 1957 dove ottenne un discreto successo e, in pochi mesi, la raccolta di circa 20.000 prenotazioni. Era per la classe d'appartenenza una minivettura confortevole ed elegante, mossa da un bicilindrico 2T che la rende particolarmente scattante.\nLe minime misure d'ingombro, la facilit\u00e0 di guida, il riscaldamento montato di serie e il tetto apribile in tela, ne facevano un mezzo particolarmente gradito dalle signore della buona borghesia in vena di autonomia locomotoria. Le linee di montaggio sfornavano circa 30 vetture al giorno, con il proposito di arrivare ai 100 pezzi quotidiani.\nTuttavia, l'uscita sul mercato della vetturetta Piaggio si rivel\u00f2 tardiva e l'avvento della Fiat 500 mise freno alle potenzialit\u00e0 di sviluppo della ACMA, che continu\u00f2 la produzione a ritmo ridotto fino al 1961. Nelle varie versioni sono stati prodotti circa 30.000 esemplari della \"Vespa 400\".\nLe caratteristiche.\nEssendo dotata di un motore a due tempi la vettura doveva essere alimentata con una miscela olio-benzina; per la preparazione della stessa sotto al cofano era sistemato un serbatoio per l'olio da 2,4 L con scala graduata e manovella. In base al quantitativo di benzina inserita nel serbatoio era necessario provvedere, girando la manovella, all'aggiunta del quantitativo di olio adatto.\nUn'altra particolarit\u00e0 era il posizionamento della batteria situata anteriormente, sotto il vano bagagli ed estraibile aprendo uno sportello situato al centro della calandra.\nNella cultura di massa.\nUn esemplare di colore giallo compare nel film del 2010 La fontana dell'amore."}
{"id": "559845", "revid": "287204", "url": "https://it.wikipedia.org/wiki?curid=559845", "title": "Kawasaki ZXR 400", "text": "La ZXR 400 \u00e8 una motocicletta stradale prodotta dalla Kawasaki dal 1989 fino al 1999, almeno per il mercato europeo.\nNe esiste anche una versione di cilindrata maggiorata a 750\u00a0cm\u00b3, la \"ZXR 750\" ed una di cilindrata minore, la Kawasaki ZXR 250.\nLe prime versioni erano accompagnate dalla sigla \"H\", le successive dalla lettera \"L\"; tutte comunque disponevano di una carenatura protettiva.\nLa ZXR 400 monta un motore di 398cm\u00b3 4 cilindri in linea che eroga 60 cv, con distribuzione a 16 valvole con catena in bagno d'olio.\nPesa 165\u00a0kg.\nAlimentazione a carburatori. La trasmissione primaria vede un cambio a 6 marce e la finale a catena.\nL'impostazione sportiva \u00e8 data dalla posizione di guida caricata sull'avantreno e dalla strumentazione ridotta all'essenziale: contagiri, tachimetro, temperatura acqua, tutto ovviamente analogico e completato solo da un gruppo di spie di funzionamento."}
{"id": "559846", "revid": "287204", "url": "https://it.wikipedia.org/wiki?curid=559846", "title": "The Visitors (album)", "text": ""}
{"id": "559847", "revid": "171091", "url": "https://it.wikipedia.org/wiki?curid=559847", "title": "Il Monitore valdostano", "text": "Il Monitore Valdostano \u00e8 un settimanale della carta stampata diffuso nella regione Valle d'Aosta e nel Piemonte, fondato da Ennio Pedrini nel 1953.\nIl settimanale \u00e8 stato unito, per un periodo, al periodico Corriere di Torino.\nDirettori.\nTra i primi direttori si pu\u00f2 citare il torinese Aristide Tutino che nel 1957 fond\u00f2 il settimanale \"Piemonte Sportivo\". Tutino fu uomo di fiducia di Ennio Pedrini, fondatore del Monitore, e scomparso a 83 anni nel 2005.\nSezioni.\nA met\u00e0 degli anni novanta, alle rubriche dedicate alla cronaca locale, come l\"Informazione dalla Bassa Valle\" , le \"Pagine dal Canavese\", si aggiungono \"Curiosit\u00e0 e fatti strani dall'Italia e dall'estero\" di Vincenzo Iorio, e ancora \"La posta di Jais e Marie\".\n\u00c8 presente anche una parte in lingua francese, della redazione di Martigny, intitolata \"Le Moniteur Vald\u00f4tain\".\nUlteriori rubriche sono lo \"Zibaldone di pensieri\" di Oscar Perruchon, \"Il Commento\" di Federico Jacquin, \"L'Osservatorio\" di Ottavio Giovanetto."}
{"id": "559848", "revid": "1745361", "url": "https://it.wikipedia.org/wiki?curid=559848", "title": "Tetide", "text": "L'oceano Tetide (o semplicemente Tetide) era un braccio oceanico disposto in senso Est-Ovest che, nei tempi geologici compresi tra il Permiano e il Miocene, separava l'Africa settentrionale dall'Europa e dall'Asia.\nL'apertura dell'Oceano Tetide avvenne circa 250 milioni di anni fa, tra il Permiano e il Triassico inferiore, e port\u00f2 alla separazione tra un blocco continentale settentrionale (Laurasia) e uno meridionale (Gondwana). L'allontanamento delle due parti della Pangea prosegu\u00ec fino al Giurassico, quando i movimenti delle placche tettoniche si invertirono e inizi\u00f2 una contrazione dell'Oceano Tetide stesso.\nIl movimento dell'Africa era solidale con quello della placca adriatica, che forse ne rappresentava una parte settentrionale. La collisione della placca adriatica con il continente europeo chiuse la Tetide a Est, nella regione centrale, originando il Mediterraneo e anche le catene montuose delle Alpi e degli Appennini. Questi ultimi presentano una documentazione di successioni stratigrafiche di notevole importanza relativamente al Giurassico italiano. Durante la chiusura della Tetide, l'India, staccatasi dal continente meridionale di Gondwana durante il Giurassico, si scontr\u00f2 con l'Asia dando origine alla catena himalayana.\nIl nome deriva dalla dea greca Teti (\u03a4\u03b7\u03b8\u03cd\u03c2), sorella e moglie di Oceano, e madre di molte divinit\u00e0 fluviali e sorgive."}
{"id": "559852", "revid": "1305772", "url": "https://it.wikipedia.org/wiki?curid=559852", "title": "Space Ace", "text": "Space Ace \u00e8 un videogioco arcade su laserdisc prodotto da Don Bluth, Cinematronics, e RDI Video Systems. Venne pubblicato nel 1983, quattro mesi dopo il gioco \"Dragon's Lair\", e come il suo predecessore offriva animazioni di qualit\u00e0 cinematografica letti da un laserdisc. Pur ottenendo un buon successo di pubblico, \"Space Ace\" non si avvicin\u00f2 mai ai livelli di popolarit\u00e0 del suo predecessore \"Dragon's Lair\".\nNel corso degli anni vennero prodotte diverse versioni di \"Space Ace\" per computer casalinghi e console, imitando in modo pi\u00f9 o meno fedele le animazioni da cartone animato dell'originale.\nNel 1991 venne lanciato sul mercato il sequel \"\", ma solo per computer.\nTrama.\n\"Space Ace\" racconta le avventure del muscoloso eroe Ace. All'inizio del videogioco, il malvagio comandante Borf attacca Ace con l'Infanto Ray, un'arma che lo fa regredire allo stadio adolescenziale e rapisce la sua fidanzata Kimberly. Compito del giocatore \u00e8 quello di guidare Dexter, la versione adolescente e mingherlina di Ace, attraverso una serie di ostacoli alla ricerca di Borf nel tentativo di salvare Kimberly e di impedire che Borf, con l'aiuto dell'Infanto Ray, possa conquistare il mondo.\nGrazie anche a una limitata capacit\u00e0 di ritrasformarsi temporaneamente in adulto, Ace raggiunge infine Borf nella sua base. Nella lotta finale riesce a rivolgergli contro l'Infanto Ray con uno specchio, trasformandolo cos\u00ec in un Borf neonato, che Kimberly prende amorevolmente in braccio.\nModalit\u00e0 di gioco.\nIl tipo di gioco, come per \"Dragon's Lair\", richiede al giocatore di muovere il joystick o di premere fuoco in momenti chiave delle sequenze animate per determinare un'azione del protagonista.\n\"Space Ace\" introduce alcune migliorie rispetto al precedente gioco, in particolare si pu\u00f2 selezionare il livello di difficolt\u00e0 e offre sviluppi multipli della trama. All'inizio del gioco il giocatore pu\u00f2 scegliere fra tre livelli di difficolt\u00e0: \"Cadet\", \"Captain\" o \"Ace\" rispettivamente corrispondenti a un livello facile, medio e difficile. Solo scegliendo il livello \"Ace\" il giocatore ha la possibilit\u00e0 di vedere tutte le sequenze animate del gioco (mentre al livello facile se ne possono vedere la met\u00e0).\nInoltre il gioco offre scelte multiple al giocatore, invece che un'unica traccia da seguire nello svolgimento della storia. In vari punti del gioco, \u00e8 possibile scegliere di premere il pulsante azione nel momento in cui compare la scritta \"Energize!\" e trasformare Dexter in Ace, con conseguente cambio della scena e modalit\u00e0 di completamento della stessa.\nSviluppo.\nLe animazioni di \"Space Ace\" vennero realizzate dallo stesso team che aveva precedentemente lavorato a \"Dragon's Lair\", capitanati dall'ex animatore della Disney Don Bluth. Per mantenere i costi di produzione bassi, lo studio, invece di servirsi di attori professionisti, utilizz\u00f2 le voci dei membri dello staff per il doppiaggio del gioco. Lo stesso Don Bluth offre la sua voce (alterata digitalmente) al Commander Borf. La musica della colonna sonora del gioco, un pezzo rock molto veloce e avvincente \u00e8 stata realizzata dal musicista italo-francese Metaphonic.\nIl concept originale del gioco era basato sul personaggio dei fumetti Capitan Marvel. Dexter avrebbe dovuto essere in grado di trasformarsi nel muscoloso supereroe Ace in differenti momenti della storia. Tuttavia, poich\u00e9 il gioco era indirizzato ad un pubblico di adolescenti, il team creativo pens\u00f2 di capovolgere la situazione facendo trasformare l'eroe della storia in un ragazzino.\nFormati.\n\"Space Ace\" venne reso disponibile in diverse versioni: un cabinato dedicato e un kit di conversione che poteva essere utilizzato per trasformare i cabinati di \"Dragon's Lair\" in uno di \"Space Ace\". \"Space Ace\" fece la sua comparsa nel mercato videoludico solamente quattro mesi dopo l'uscita di \"Dragon's Lair\", e grazie al kit di conversione era possibile adattare il cabinato dei due giochi, \"economizzando\" cos\u00ec sulle spese, senza bisogno di comprarne un altro. Il gestore della sala giochi poteva estrarre il disco di \"Dragon's Lair\", inserire quello di \"Space Ace\", e cambiando un paio di adesivi rendere attivo l'uno o l'altro videogame. Il kit di conversione includeva il laserdisc di \"Space Ace\", nuove EPROM contenente il codice del gioco, una scheda addizionale per aggiungere i pulsanti necessari a selezionare i livelli di difficolt\u00e0, e artwork addizionali per trasformare esteticamente il cabinato. Il gioco originariamente utilizzava un lettore Pioneer LD-V1000 o PR-7820.\nConversioni.\nNel corso degli anni vennero prodotte diverse versioni di \"Space Ace\" per computer casalinghi e console. Le prime conversioni furono realizzate nel 1989-1990 dall'azienda canadese Readysoft Incorporated per i computer a 16 bit Amiga, Apple IIGS, Atari ST, Mac OS e MS-DOS, su floppy disk, e mantengono il gameplay originale con una quantit\u00e0 ridotta di scene. Il gioco per Super Nintendo del 1994, di altri produttori, \u00e8 invece molto modificato, con un controllo pi\u00f9 tradizionale del personaggio. Venne annunciata anche una conversione di tipo platform per la console a 8 bit NES, mai pubblicata. Nel 1993-1995 uscirono le conversioni su CD-ROM, fedeli all'originale, per le console 3DO, Atari Jaguar (con Atari Jaguar CD), CD-i, Sega Mega CD e in nuove versioni per i computer MS-DOS e Mac OS, ancora edite da Readysoft (escluso CD-i).\nUn sequel, \"\", dotato di alcune nuove animazioni e di un nuovo finale, usc\u00ec nel 1991 per i computer Amiga, Atari ST, MS-DOS e Mac OS.\nNel 1991, Leland Corp. distribu\u00ec una versione aggiornata di \"Space Ace\" sotto forma di kit di conversione per il cabinato del recente \"\". Questa nuova versione aggiunse mosse pi\u00f9 complicate, come quelle diagonali ed elimin\u00f2 la scelta dei livelli di difficolt\u00e0 lasciando solo quella pi\u00f9 difficile.\nL'azienda canadese Digital Leisure Inc. acquis\u00ec successivamente i diritti e realizz\u00f2 molte versioni per piattaforme pi\u00f9 moderne, dalla fine degli anni '90 all'inizio dei 2010. Il \"Dragon's Lair Deluxe Pack\" del 1998 per Windows include \"Space Ace\" e gli episodi di \"Dragon's Lair\" e \"Dragon's Lair 2: Time Warp\". Distribuirono anche una versione di \"Space Ace\" su DVD che poteva essere letta da tutti i lettori in commercio. Quest'ultima versione differisce dalle precedenti per la mancanza del selettore per il livello di difficolt\u00e0 e per il fatto che in caso di errore di lettura del DVD il giocatore \u00e8 costretto a ripetere tutta l'ultima scena visualizzata, cosa che non accade con la versione laserdisc. Si possono anche acquistare sul sito Digital Leisure le versioni di \"Dragon's Lair\" e \"Space Ace\" in formato HD e Blu-ray Disc. La Digital Leisure ha inoltre prodotto versioni per tablet, smartphone, Nintendo DSi, PlayStation 3. Le versioni della Digital Leisure non replicano per\u00f2 alla perfezione le mosse richieste dal gioco originale: varie sequenze sono state semplificate, richiedendo meno comandi.\nAltri media.\nUna breve serie di cartoni animati basati su \"Space Ace\" venne inclusa negli Stati Uniti come parte di un cofanetto di DVD intitolato \"Saturday Supercade\" che includeva cartoni animati ispirati a celebri videogiochi. In tutto vennero prodotti 13 episodi della serie.\nNel 2003 la Crossgen Publishing pubblic\u00f2 una breve serie a fumetti ispirata al gioco.\nVenne pubblicata anche in italiano, dalla Italycomics, nel 2009-2011."}
{"id": "559853", "revid": "73141", "url": "https://it.wikipedia.org/wiki?curid=559853", "title": "Bf2", "text": ""}
{"id": "559854", "revid": "767487", "url": "https://it.wikipedia.org/wiki?curid=559854", "title": "Same Old Tunes", "text": "Same Old Tunes \u00e8 un album dei Millencolin uscito il 28 ottobre 1994 su Burning Heart Records.\nQuesto \u00e8 il loro primo disco, il nome originario era Tiny Tunes ma fu cambiato a causa di problemi di copyright con la Warner Bros. nel 1996.\nIl nome divenne \"Same Old Tunes\" proprio a causa di questo cambiamento, poich\u00e9 di fatto le canzoni rimasero le stesse.\nPer \"Da Strike\" \u00e8 stato creato un videoclip."}
{"id": "559861", "revid": "339392", "url": "https://it.wikipedia.org/wiki?curid=559861", "title": "Ciociaro", "text": ""}
{"id": "559862", "revid": "36426", "url": "https://it.wikipedia.org/wiki?curid=559862", "title": "Eclettico", "text": ""}
{"id": "559863", "revid": "599013", "url": "https://it.wikipedia.org/wiki?curid=559863", "title": "Roberto Due\u00f1as", "text": "Carriera.\nCon i suoi 2,21 m di altezza (dovuti per\u00f2 a un problema di gigantismo) ed i suoi 141 chili di peso, \u00e8 un centro di enorme stazza che garantisce i rimbalzi sotto canestro. Nel gioco difetta di lentezza nei movimenti ed eccessiva fallosit\u00e0.\nDal 1994 al 2005, salvo una parentesi, ha militato con il conquistando una Eurolega, una Coppa Kora\u0107, sei titoli della Liga ACB, due Coppe del Re ed una Supercoppa Spagnola.\nCon la Nazionale spagnola di pallacanestro ha vinto la medaglia d'argento all'Europeo 1999."}
{"id": "559879", "revid": "767487", "url": "https://it.wikipedia.org/wiki?curid=559879", "title": "Cantone di Archiac", "text": "Il Cantone di Archiac era una divisione amministrativa dell'Arrondissement di Jonzac.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559884", "revid": "1543377", "url": "https://it.wikipedia.org/wiki?curid=559884", "title": "Cantone di Jonzac", "text": "Il Cantone di Jonzac \u00e8 una divisione amministrativa dell'Arrondissement di Jonzac.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 46 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 46, ridottisi ai seguenti 44 dal 1\u00ba gennaio 2016 per effetto della fusione dei comuni di R\u00e9aux, Saint-Maurice-de-Tavernole e Moings per formare il nuovo comune di R\u00e9aux-sur-Tr\u00e8fle.:"}
{"id": "559885", "revid": "2036980", "url": "https://it.wikipedia.org/wiki?curid=559885", "title": "Sirio Giannini", "text": "Biografia.\nFu uno scrittore autodidatta. All'et\u00e0 di quindici anni infatti, abbandonati gli studi regolari dopo la scuola tecnica, intraprese il mestiere di meccanico. Altre esperienze contribuirono a fargli conoscere la fatica del lavoro manuale, come quelle di renaiolo nel fiume Versilia e successivamente, durante la seconda guerra mondiale, di bracciante agricolo nella pianura Padana. \nL'attivit\u00e0 di scrittore inizi\u00f2 intorno ai vent'anni. Negli anni '50 esercit\u00f2 anche l'attivit\u00e0 di informatore scientifico per ditte farmaceutiche. Si interess\u00f2 inoltre di cinema. \nLe sue opere, ispirate alle tematiche e ai canoni del neorealismo, gli procurarono presto l'amicizia e la stima di Cesare Zavattini. Mor\u00ec nel gennaio 1960 a trentacinque anni non ancora compiuti, fra lo sgomento della famiglia e degli amici, in seguito a un'operazione chirurgica per l'asportazione di una cisti nel mediastino, eseguita in una clinica fiorentina.\nLe pubblicazioni.\nAlla fine del 1959 erano stati pubblicati nella collana \"La Medusa degli Italiani\" dell'Editore Mondadori due suoi libri di narrativa: nel 1953 \"Prati di fieno\", una raccolta di racconti ispirati alla vita dei campi nella pianura padana, nel 1958 \"La valle bianca\", romanzo ambientato nel bacino marmifero delle Alpi Apuane ed ispirato al duro e pericoloso lavoro dei cavatori. Al momento della scomparsa era in attesa di ricevere dal suo Editore notizie in merito alla pubblicazione di un secondo romanzo, \"Dove nasce il fiume\", testimonianza viva e palpitante dello spopolamento della montagna negli anni cinquanta, che non risparmi\u00f2 neppure l'Alta Versilia e che egli conobbe molto bene come amministratore del suo comune di nascita, Seravezza. Il romanzo, pronto per la pubblicazione, uscir\u00e0 presso altro editore.\nAltri lavori.\nOltre alle opere ricordate, Giannini lasci\u00f2 numerosi altri racconti e lavori letterari, dei quali molti pubblicati su giornali e riviste, ma anche inediti o appena abbozzati, frutto di un tenace lavoro che and\u00f2 via via intensificandosi quando ebbe piena consapevolezza della propria innata predisposizione alle lettere. Alla modesta cultura scolastica sopper\u00ec con il forte desiderio di sapere e conoscere, sorretto in ci\u00f2 da una non comune capacit\u00e0 di osservare gli uomini e le cose e dalle singolari esperienze vissute, in particolare quella di bracciante agricolo durante il soggiorno nella campagna parmense, dove con la famiglia aveva trovato accoglienza fin dal luglio 1944, allorch\u00e9 i tedeschi ordinarono lo sfollamento della zona apuo-versiliese per organizzarvi la Linea Gotica. Determinante fu per lui anche la conoscenza dell'ambiente locale e delle esperienze di vita e di lavoro del padre Gino, per molti anni addetto al trasporto al piano dei marmi estratti nelle cave della montagna come dipendente delle \"Tranvie Alta Versilia\", e dei propri amici cavatori di Seravezza. Con questi trascorse tra l'altro un'irripetibile stagione culturale ricca di iniziative e intense discussioni di letteratura, cinema e politica. Arricch\u00ec inoltre la sua cultura con la lettura delle grandi opere delle letterature mondiali, privilegiando quelle degli scrittori del verismo e del neorealismo, italiani e stranieri.\nLa Critica.\nNonostante le sue iniziali incertezze di scrittore, la critica apprezz\u00f2 subito la qualit\u00e0 del suo lavoro, annoverandolo fra i giovani narratori italiani pi\u00f9 promettenti del suo periodo. Gi\u00e0 nel 1949, con il racconto \"Binario morto\" aveva vinto il secondo premio indetto dalla rivista bolognese \"Sodalizio\"; nel 1951 vinse il premio letterario \"Lavoratori Apuani\" a Marina di Massa. Ma il successo della sua opera ebbe sicura consacrazione nel 1956, con la vincita di due premi letterari importanti: il \"Premio Firenze\", che gli fu assegnato per \"Prati di fieno\" ex aequo con Paolo Marletta e il \"Premio Hemingway\" per il romanzo \"La valle bianca\", allora inedito. Per il cinema, altra sua passione, scrisse soggetti e sceneggiature, che cerc\u00f2 spesso di realizzare con documentari, in collaborazione con amici e cultori del settore. Da ricordare in particolare \u00e8 il documentario \"I cavatori\", ispirato a una poesia dell'amico poeta-cavatore Lorenzo Tarabella, che egli realizz\u00f2 come sceneggiatore e regista e che fu premiato nel 1961 con l\"'Airone d'oro\" nel \"XII Concorso Nazionale di Montecatini Terme\" del film a passo ridotto.\nGli enti dedicati a Giannini.\nA Sirio \u00e8 intitolata la Biblioteca Comunale di Seravezza (presso il Palazzo Mediceo), un Circolo Culturale che opera dal 1986 con lo scopo di promuovere attivit\u00e0 legate alla letteratura italiana e soprattutto di portare l'opera di Sirio Giannini al di fuori dei confini locali, affinch\u00e9 venga riconosciuto il suo merito artistico nell'ambito nazionale. Il Circolo ha avuto recentemente l'occasione di festeggiare il 50\u00ba anniversario della morte dello scrittore seravezzino e di dare alle ristampe alcune sue opere (\"Prati di fieno\" e \"I racconti\") a cura di Polistampa Firenze. Nel 2011 \u00e8 stato fondato anche un Centro Studi intitolato a Sirio, il CISESG - Centro Internazionale di Studi Europei Sirio Giannini."}
{"id": "559888", "revid": "226458", "url": "https://it.wikipedia.org/wiki?curid=559888", "title": "Cantone di Mirambeau", "text": "Il Cantone di Mirambeau era una divisione amministrativa dell'Arrondissement di Jonzac.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559889", "revid": "729019", "url": "https://it.wikipedia.org/wiki?curid=559889", "title": "Endoderma", "text": "In anatomia umana con endoderma si intende il foglietto embrionale pi\u00f9 interno, che si forma all'inizio della terza settimana di vita intrauterina con la gastrulazione, per un processo di invaginazione delle cellule dell'epiblasto del disco embrionale.\nIn seguito alla delimitazione(4\u00aa settimana), causata dalla crescita esponenziale dell'amnios e allo sviluppo dei somiti, l'embrione perder\u00e0 la sua forma a disco per assumerne una tubulare. Il ripiegamento laterale e longitudinale porteranno a una divisione dell'endoderma: si va a formare una parte intraembrionale, \"l'intestino primitivo\", e una extraembrionale composta dalla \"vescicola ombelicale\"(poi degenerer\u00e0) e il \"canale vitellino\". Il canale vitellino entrer\u00e0 nella formazione del peduncolo vitellino che insieme al peduncolo embrionale(formato dall'allantoide) former\u00e0 il cordone ombelicale primitivo.\nIntestino primitivo.\nL'intestino primitivo si divide in tre parti:\nAnteriore.\nL'intestino anteriore origina: l'apparato respiratorio, l'esofago, lo stomaco, il duodeno (parte prossimale), il pancreas.\nMedio.\nL'intestino medio origina: duodeno (parte distale) e colon trasverso.\nPosteriore.\nL'intestino posteriore origina la parte terminale del colon e il retto.\nBotanica.\nIn botanica con endoderma o endodermide, si intende un tessuto tegumentale primario interno. \u00c8 un tessuto primario tipico degli organi che hanno funzione assorbente e si trova pertanto nella radice, nei rizomi oppure nel fusto delle piante acquatiche.\n\u00c8 costituito da uno strato di cellule vive, prive di spazi intercellulari e localizzato tra il cilindro centrale (ove si trovano i sistemi conduttori) e il cilindro corticale.\nLe cellule che lo compongono hanno le pareti tangenziali e radiali parzialmente impermeabilizzate con sostanze tipo suberina e lignina. Negli organi giovani l'impermeabilizzazione \u00e8 ridotta ad una \"fascia\" che circonda appunto le pareti tangenziali e radiali dell'endoderma.\nQuesta struttura fu osservata nel 1865 da Robert Caspary e viene perci\u00f2 definita \"banda del Caspary\".\nLa funzione dell'endoderma \u00e8 quella di impedire l'ingresso incontrollato di sostanze potenzialmente nocive nel sistema di conduzione della pianta.\nI fluidi, assorbiti nella parte esterna degli organi (es. dai peli radicali nella radice), non incontrano alcun ostacolo al loro fluire nei tessuti, potendo passare liberamente negli spazi intercellulari (via apoplastica). Arrivati all'endoderma questo fluire \u00e8 impedito (le pareti sono impermeabili) e i liquidi sono costretti al passaggio all'interno delle cellule (via simplastica) attraversando il plasmalemma e il protoplasto che effettuano dunque una sorta di funzione \"filtro\"."}
{"id": "559900", "revid": "287204", "url": "https://it.wikipedia.org/wiki?curid=559900", "title": "Rogerio Ceni", "text": ""}
{"id": "559901", "revid": "196390", "url": "https://it.wikipedia.org/wiki?curid=559901", "title": "Nordisk Flaggsallskap", "text": ""}
{"id": "559904", "revid": "124123", "url": "https://it.wikipedia.org/wiki?curid=559904", "title": "Aleksandr \u0116mmanuilovi\u010d Nudel'man", "text": "Dopo aver terminato l'istituto tecnico nel 1929 inizi\u00f2 a lavorare, come disegnatore assistente degli inventori, nello OKB di Yakov Grigorevich Taubin (\u042f\u043a\u043e\u0432 \u0413\u0440\u0438\u0433\u043e\u0440\u044c\u0435\u0432\u0438\u0447 \u0422\u0430\u0443\u0431\u0438\u043d, OKB 16). Grazie alle sue idee innovative ed alla dedizione nel lavoro, in breve divenne uno dei progettisti di una innovativa arma da fuoco aeronautica, lo MT-6, sviluppata sotto la direzione dello stesso Taubin e M. N. Baburin, sotto le specifiche dell'aeronautica militare (V-VS). Il lavoro venne completato nel 1940, fruttando a Nudel'man un premio.\nNel 1935 Nudel'man, riuscendo a conciliare il lavoro con lo studio, si laure\u00f2 al Politecnico di Odessa.\nPrima della seconda guerra mondiale l'OKB svilupp\u00f2 una nuova arma che potesse sorpassare in affidabilit\u00e0 e facilit\u00e0 di produzione quelle occidentali, soprattutto quelle della Germania nazista. Questa nuova arma, calibro 37\u00a0mm, vide la luce tra il 1941 ed il 1942, sviluppata da Nudel'man e da Alexander Stepanovich Suranov e per questo battezzata NS-37. Dopo aver compiuto tutti i collaudi necessari, il 30 dicembre del 1942 il cannone venne accettato dalle forze armate sovietiche. Venne installato sui caccia Lavochkin Gorbunov Gudkov LaGG-3, Yakovlev Yak-7B e Yak-9T nonch\u00e9 sul cacciabombardiere d'attacco Ilyushin Il-2.\nGrazie anche ai resoconti ottenuti dai piloti e dai soldati dell'Asse, i sovietici compresero che la nuova arma stava dando ottimi risultati, e gli Il'yushin Il-2, i quali erano tristemente noti alle armate tedesche con l'appellativo di \"morte nera\", riuscivano a danneggiare persino i carri Panzer VI Tiger I e Panzer V Panther.\nIl cannone NS-37 era un'arma molto potente e, negli anni della grande guerra patriottica, ne furono prodotti non meno di 8.000 esemplari. Il successo del cannone nei combattimenti aerei sugger\u00ec di provare a sperimentare un calibro ancora maggiore, cosicch\u00e9 nel 1943 Nudel'man venne posto alla testa dello OKB che gest\u00ec per ben 43 anni. Per questo scopo, sulla base del cannone NS-37, il gruppo di progettisti di Nudel'man cre\u00f2, nel 1944, il nuovo cannone da 45\u00a0mm, chiamato appunto NS-45. La nuova arma fu montata sullo Yakovlev Yak-9K e partecip\u00f2 alle battaglie della fine della guerra e sui cieli di Berlino.\nDurante il periodo bellico Nudel'man lavor\u00f2 anche ad armi di tipo pi\u00f9 leggero, come la NS-23, la quale venne adottata dalle forze armate nell'ottobre del 1944. Lo Ilyushin Il-10 ne montava ben quattro alari e prese parte agli eventi finali della guerra. La mitragliatrice NS-23 venne conseguentemente adottata da molti caccia del periodo postbellico ed anche dai primi caccia a getto.\nNel dopoguerra Nudel'man inizi\u00f2 a lavorare sull'artiglieria dei nuovi caccia a reazione. Ricordiamo il cannone N-37, entrato in produzione nel 1947 per diventare l'arma di base del MiG-9 e del MiG-15. Fu successivamente montata anche sui MiG-17 e gli Yakovlev Yak-25.\nNel 1949 usc\u00ec di fabbrica la nuova NR-23 da 23\u00a0mm, creata in collaborazione con Aron Abramovich Richter, che equipaggiava i MiG-17, i Tupolev Tu-4 ed i Tu-14.\nNel 1955 \u00e8 la volta dello NR-30 da 30\u00a0mm, ed anche questa divenne l'arma di base di quasi tutti gli aeroplani militari sovietici.\nTra il 1955 ed il 1960 venne sviluppato, in collaborazione con Nemenov (\u0412. \u042f. \u041d\u0435\u043c\u0435\u043d\u043e\u0432), il cannone antiaereo NN-30 (una versione modificata dello N-30) per la Marina militare (Voenno-Morskoj flot SSSR) ed il mitragliatore R-23, di Aron Abramovich Rikhter (\u0410\u0440\u043e\u043d \u0410\u0431\u0440\u0430\u043c\u043e\u0432\u0438\u0447 \u0420\u0438\u0445\u0442\u0435\u0440), nel 1963 per gli aeroplani da bombardamento.\nTra gli anni '50 e gli anni ottanta l'OKB di Nudel'man produsse anche missili anticarro come il Falanga (\u0424\u0430\u043b\u0430\u043d\u0433\u0430, falange), missili antiaerei come lo Strela (\u0421\u0442\u0440\u0435\u043b\u0430, freccia) ed il missile anticarro Kobra (\u041a\u043e\u0431\u0440\u0430, cobra).\nNegli anni settanta vennero sviluppati anche nuovi razzi come gli S-25L e gli S-25LD.\nDal 1962 Nudel'man ed il suo gruppo, lavorarono anche a sistemi di chirurgia laser, i quali vennero poi adottati soprattutto nel campo della cura dei disturbi ottici.\nPer il suo lungo lavoro come progettista di efficaci ed innovative armi, Nudel'man ricevette due volte la medaglia di Eroe del Lavoro Socialista (1966, 1982), il premio Lyenin (1964) ed altri cinque premi di Stato (1943, 1946, 1951, 1970, 1979). Venne anche insignito al rango di Onorevole Cittadino di Odessa e gli venne intitolato un busto in bronzo nella sua citt\u00e0 natale."}
{"id": "559908", "revid": "1942745", "url": "https://it.wikipedia.org/wiki?curid=559908", "title": "Nordisk Flaggselskap", "text": "La Nordisk Flaggselskap, conosciuta anche con il nome inglese di Nordic Flag Society, \u00e8 la societ\u00e0 di vessillologia dei Paesi nordici.\nL'organizzazione ha un nome ufficiale in tutte e cinque le lingue dei paesi in cui opera: Nordiska Flaggs\u00e4llskapet (svedese), Nordisk Flagselskab (danese), Nordisk Flaggselskap (norvegese), Pohjoismaiden lippuseura (finlandese) e Norr\u00e6na F\u00e1naf\u00e9lagi\u00f0 (islandese).\nFondata a Copenaghen il 27 gennaio 1973, la societ\u00e0 si dedica allo studio delle bandiere e alla promozione della vessillologia in Scandinavia, ed \u00e8 membra della Federazione internazionale associazioni vessillologiche (FIAV). Nel 2003 ha ospitato il ventesimo congresso internazionale di vessillologia a Stoccolma.\nOgni due anni la societ\u00e0 pubblica la rivista \"Nordisk Flaggkontakt\": una pubblicazione professionale di 60 pagine a colori, stampata dalla primavera del 2004. La rivista riporta articoli sulla vessillologia scandinava e internazionale, tradotti sia nelle lingue nordiche che in inglese."}
{"id": "559912", "revid": "1005847", "url": "https://it.wikipedia.org/wiki?curid=559912", "title": "Croce scandinava", "text": "La croce scandinava o croce nordica \u00e8 un motivo costante delle bandiere dei Paesi nordici.\nStoria.\nLa croce, che simboleggia la cristianit\u00e0, si estende fino al bordo della bandiera, con il braccio verticale decentrato a sinistra. La prima bandiera di questo tipo fu quella danese nel XIII-XIV secolo; in seguito Svezia (1663), Norvegia (1814), Islanda (1897), Finlandia (1918), e alcuni dei loro distretti se ne ispirarono per le loro rispettive bandiere. La bandiera norvegese \u00e8 stata la prima ad adottare tre colori (1821). Sebbene le varie bandiere condividano la croce nordica, tutte hanno storie e simbolismi distinti.\nNon tutte le bandiere incluse nella presente lista sono ufficiali. Le proporzioni possono variare ed esistono a volte diverse versioni della stessa bandiera.\nBandiere con la croce scandinava.\nAltre bandiere nordiche per stato.\nQueste bandiere sono in massima parte storiche o non ufficiali e di uso limitato.\nBandiere britanniche.\nNelle bandiere delle isole britanniche la croce nordica \u00e8 un retaggio dei Normanni o di altri popoli del nord. Molte di queste bandiere sono semiufficiali o non ufficiali.\nBandiere dei paesi baltici.\nNei Paesi Baltici, l'uso della croce nordica riflette l'influenza di Danimarca e Svezia sulla regione."}
{"id": "559917", "revid": "125961393", "url": "https://it.wikipedia.org/wiki?curid=559917", "title": "Tears for Fears", "text": "I Tears for Fears sono un gruppo musicale new wave britannico formato nel 1981 dal chitarrista Roland Orzabal e dal bassista Curt Smith.\nIl gruppo fu inizialmente associato ai movimenti new wave e new romantic ma presto irruppe nel mainstream, scalando le grandi hit parade internazionali con i singoli \"Shout, Sowing the seeds of love\" e \"Everybody Wants to Rule the World\". Durante la loro carriera hanno venduto pi\u00f9 di 30 milioni di dischi nel mondo. Sono inoltre considerati parte della seconda british invasion degli anni ottanta negli Stati Uniti.\nIl nome del duo deriva da un trattamento psicoterapeutico sviluppato da Arthur Janov, nel corso del quale il paziente riprova le primissime sensazioni dell'et\u00e0 perinatale, da cui il nome \"Tears for Fears\". In una intervista Curt ha spiegato il significato del nome come \"lacrime in sostituzione delle paure\".\nCarriera.\nNascita del gruppo.\nOrzabal e Smith si incontrarono da adolescenti nella citt\u00e0 di Bath. Il loro primo approccio alla musica avvenne con il gruppo dei Graduate che, rifacendosi al movimento mod revival/new wave, riassumeva al contempo in s\u00e9 le maggiori influenze musicali del periodo, come The Jam ed Elvis Costello. Nel 1980 i Graduate pubblicarono un primo album, \"Acting My Age\", che raggiunse appena la Top 100 nel Regno Unito, permettendo al gruppo di esibirsi, suscitando una buona impressione, in Spagna e nei Paesi Bassi.\nNel corso del 1981, Orzabal e Smith intesero concentrarsi sull'emulazione di altri artisti dell'era post-punk, come i Talking Heads e Brian Eno. I due abbandonarono quindi i Graduate e formarono un gruppo chiamato The History of Headaches, nomignolo che fu presto cambiato in Tears for Fears. Il progetto fu per Orzabal e Smith quello di formare il nucleo del gruppo e di attorniarsi di musicisti per completare il quadro.\nI Tears for Fears furono scritturati dalla Mercury Records nel 1981 grazie al manager A&amp;R Dave Bates. Il loro primo singolo, \"Suffer the Children\", fu pubblicato nel novembre dello stesso anno, seguito dalla prima edizione di \"Pale Shelter\" nel marzo 1982, che inizialmente pass\u00f2 inosservata.\n\"The Hurting\".\nIl vero successo fu raggiunto con il terzo singolo \"Mad World\", che raggiunse la terza posizione nel Regno Unito nel dicembre 1982. Il loro primo album, \"The Hurting\", fu pubblicato nel marzo 1983. In questo disco, e nel seguente, il tastierista e compositore Ian Stanley e il batterista Manny Elias furono considerati a pieno titolo membri della band. L'album offriva canzoni raffinate basate sull'uso del sintetizzatore e testi che riflettevano l'infanzia amara e l'educazione vissuta da Orzabal. \"The Hurting\" pu\u00f2 essere considerato l'unico vero \"concept album\" della band, in base al fatto che i riferimenti allo sconvolgimento e alla prima terapia sono frequenti in ogni canzone. Lo stesso album raggiunse il 1\u00ba posto nel Regno Unito - dove ebbe un largo impatto - e sforn\u00f2 le prime hit, \"Mad World\" (3\u00b0 UK), \"Change\" (4\u00b0 UK) e la riedizione di \"Pale Shelter\" (5\u00b0 UK).\nAlla fine del 1983 la casa discografica mise sul mercato un singolo inedito, \"The Way You Are\", per mantenere l'attenzione del pubblico sulla band mentre lavorava sul suo secondo album. Questo singolo fu l'ultima immersione dei Tears for Fears nell'atmosfera new wave con largo uso di sintetizzatori. \"The Way You Are\" comparve su disco per la prima volta nella raccolta di b-side \"Saturnine Martial &amp; Lunatic\".\n\"Songs from the Big Chair\".\nOrzabal e Smith abbandonarono per sempre i temi leggeri del pop per concentrare la loro attenzione sull'era del governo di Ronald Reagan negli Stati Uniti e di Margaret Thatcher nel Regno Unito. L'album che usc\u00ec nel febbraio 1985, \"Songs from the Big Chair\" ne fu il risultato, in quanto esul\u00f2 dal marchio synth pop per catapultare la band verso un genere pi\u00f9 elaborato. Il nuovo suono dei Tears for Fears fu l'ideale propellente del lancio sul mercato del nuovo lavoro, raggiungendo vendite da multi disco di platino. Il titolo dell'album si ispirava a una mini-serie britannica famosa, \"Sybil\", la storia di una donna dalla personalit\u00e0 multipla che spesso si rifugiava nella sua personale \"grande sedia\" (in inglese, \"big chair\").\nL'album rappresent\u00f2 un grande successo mondiale e divenne assai famoso grazie ai singoli \"Mothers Talk\" (14\u00b0 UK), \"Shout\" (4\u00b0 UK, 1\u00b0 US), \"Everybody Wants to Rule the World\" (2\u00b0 UK, 1\u00b0 US), \"Head over Heels\" (12\u00b0 UK, 3\u00b0 US) e \"I Believe\" (23\u00b0 UK).\nDopo \"Songs from the Big Chair\" la band si mise in viaggio per un lungo tour mondiale, a seguito del quale Manny Elias abbandon\u00f2 il gruppo.\nIl duo inglese tocc\u00f2 anche l'Italia per la prima volta nel \"Songs from the Big Chair Tour\" del 1985: il 28-29-30 ottobre a Torino, Milano, Firenze.\nControversie legate al Live Aid.\nDurante il 1985, irruppe una controversia riguardo alla mancata partecipazione della band al Live Aid di Bob Geldof. I Tears for Fears furono originariamente scritturati per esibirsi al John F. Kennedy Stadium a Filadelfia, e la mattina dello storico evento, il 13 luglio 1985, fu annunciato che il gruppo non avrebbe pi\u00f9 partecipato allo show. La ragione ufficiale del loro forfait era la mancata disponibilit\u00e0 dei componenti del gruppo, il chitarrista Andrew Saunders e il sassofonista William Gregory, in quanto il loro contratto era scaduto. La band comunque assicur\u00f2 che avrebbe donato all'organizzazione Aid di Geldof i proventi delle quattro pi\u00f9 importanti date del loro tour mondiale in Tokyo, Sydney, Londra e New York.. Sei settimane dopo, per\u00f2, fu rivelato che il vero motivo della mancata partecipazione all'evento, ed era quello che Orzabal pretendeva dall'organizzatore Geldof garanzie che i soldi dell'evento fossero realmente utilizzati per lottare contro la fame nel mondo. Fu anche detto che Geldof fece un certo pressing sulla band perch\u00e9 partecipasse sostenendo che se non si fossero esibiti, i Tears for Fears avrebbero portato alla morte di mezzo milione di africani. Nel 1986 pubblicarono il singolo benefico \"Everybody Wants to Run the World\" (5\u00b0 UK) per la ricerca fondi di Sport Aid (https://www.youtube.com/watch?v=Kd2ySIDtXfg).\n\"The Seeds of Love\".\nNel 1989 il gruppo realizz\u00f2 il suo terzo album, \"The Seeds of Love\" a un costo di produzione di oltre un milione di sterline inglesi. Muovendosi tra vari studi di registrazione e avvalendosi di vari set di produzione, la band scelse il meglio, e anche la strada pi\u00f9 dispendiosa. Molto del materiale del disco fu registrato in jam session e pi\u00f9 tardi edito sul mercato. La durata della produzione lasci\u00f2 band e casa discografica in debito e in cerca di guadagni.\nL'album offr\u00ec al pubblico il sound pi\u00f9 ricercato della band, con influenze provenienti dal jazz e dal blues sino ai Beatles, matrice assai evidente nel suo singolo di maggior successo, \"Sowing the Seeds of Love\" (5\u00b0 UK, 2\u00b0 US). Dell'album fa parte anche un altro singolo, \"Woman in Chains\" (26\u00b0 UK) nel quale compaiono Phil Collins in veste di batterista, e Oleta Adams - di cui Orzabal si avvarr\u00e0 nella sua carriera solista - alla seconda voce.\nL'album rappresent\u00f2 un reale successo in tutto il mondo, anche se si posizion\u00f2 in posti pi\u00f9 bassi nelle classifiche rispetto a \"Songs from the Big Chair\". La band cominci\u00f2 il lunghissimo tour \"Seeds of Love\", sponsorizzato dalla Philips per cominciare a riparare i debiti contratti per la produzione. Lo show apparve sul video \"Going to California\", che includeva anche le \"clip\" dei singoli \"Advice for the Young at Heart\" e \"Famous Last Words\", rispettivamente terzo e quarto estratto dall'album.\nNel tour mondiale di promozione dell'album il duo di Bath ritorn\u00f2 in Italia esibendosi a Torino, Treviso, Milano, Firenze e Roma nel marzo 1990.\nScioglimento e carriere soliste.\nIn seguito a \"The Seeds of Love\", Orzabal e Smith ebbero un'irrefrenabile caduta. Sebbene soltanto vicini ai trent'anni, i due finirono per circoscrivere il loro maggior successo al decennio degli anni ottanta, e presto sciolsero il loro sodalizio artistico.\nLa separazione fu imputata all'approccio alla produzione di Orzabal, macchinoso e frustrante, e al disgusto di Smith per il mondo della musica pop. Smith fu inoltre piuttosto colpito dalla rottura del suo matrimonio. I due passarono buona parte degli anni novanta attaccandosi l'un l'altro tramite i mezzi di comunicazione e la loro musica. Orzabal tenne in vita il nome della band incidendo nel 1992 il singolo di successo \"Laid So Low (Tears Roll Down)\" per promuovere la raccolta \"Tears Roll Down (Greatest Hits 82-92)\", contenente tutti i singoli eccetto \"The Way You Are\" e la canzone per la ricerca di fondi per lo Sport Aid.\nSmith si trasfer\u00ec a New York e impieg\u00f2 diversi anni a riprendersi dagli effetti della notoriet\u00e0. Nel 1993 registr\u00f2 l'album \"Soul on Board\". Sebbene i fan pi\u00f9 leali di Smith abbiano apprezzato l'album, Smith ha detto in numerose occasioni che lo disprezzava. Nel 1995 incontr\u00f2 l'autore e produttore locale Charlton Pettus, col quale fond\u00f2 il duo Mayfield, e cominci\u00f2 a scrivere canzoni semplici e basate sulla melodia, e registrandole in casa con equipaggiamento analogico d'annata.\nTra il 1996 ed il 1998 il duo si esib\u00ec occasionalmente in alcuni club di Greenwich Village e SoHo, tra cui Brownie's, il Mercury Lounge, ed il CBGB. Il nome del gruppo deriva da un gioco di parole sui nomi di Smith e di Curtis Mayfield (\"Curt is Mayfield\"). Essendo costruita per esibirsi solo dal vivo, la band trascorreva poco tempo in studio e senza alcun obbligo commerciale, il che riconcili\u00f2 Smith con il suo senso artistico per la prima volta dalla sua adolescenza.\nPer pubblicare la musica dei Mayfield, Smith cre\u00f2 una sua etichetta, la Zerodisc, scartando quelle delle grandi case discografiche, e diventando un precursore della distribuzione musicale indipendente attraverso internet. Il secondo album, \"Aeroplane\", venne pubblicato nel 1998: in esso vennero presentate le canzoni scritte nel corso del periodo in cui i Mayfield si esibivano nei club. Inoltre Smith assunse la gestione, totale o parziale, di numerosi artisti indipendenti.\nNuova formazione ed \"Elemental\".\nNel 1993, Orzabal registr\u00f2 l'album \"Elemental\" con la collaborazione di Alan Griffiths, pubblicandolo ancora con il nome dei Tears for Fears. Il disco fu accompagnato da una tourn\u00e9e di successo nei college degli Stati Uniti, dove il singolo \"Break It Down Again\" raggiunse la posizione numero 25 della classifica, ed entr\u00f2 nella Top 20 in UK e Italia.\nNonostante il pregiudizio di qualche fedelissimo che lo ritenne semplicemente \u00abun album senza Smith\u00bb, per molti l'opera fu un piacevole miscuglio di buona scrittura e di campionamenti creativi. Seguirono i singoli \"Cold\", \"Goodnight Song\" e la title track \"Elemental\".\nOrzabal e Griffiths pubblicarono un nuovo album dei Tears for Fears nel 1995, \"Raoul and the Kings of Spain\" opera dai toni pi\u00f9 riflessivi che mostrava anche la novit\u00e0 di influenze musicali latine (Raoul era il primo nome che i genitori di Orzabal pensarono di dare al figlio, nonch\u00e9 il nome di uno dei figli del cantante). Nonostante l'album fosse all'altezza dei livelli di scrittura, di produzione e di variet\u00e0 di influenze musicali dei precedenti dischi dei Tears for Fears, il fatto di creare un'opera incentrata sull'esotismo di una discendenza spagnola, escluse tutte le canzoni, eccetto il singolo di lancio \"God's Mistake\", da ogni possibilit\u00e0 di entrare in classifica. \"Raoul and the Kings of Spain\" vedeva nuovamente la partecipazione di Oleta Adams, che collabor\u00f2 con Orzabal nel brano \"Me and My Big Ideas\".\nLa pubblicazione dell'album venne rimandata di quasi un anno per via di un passaggio all'ultimo momento dall'etichetta discografica Mercury alla Sony, e la confusione che ne consegu\u00ec (la Mercury ne aveva gi\u00e0 iniziato la promozione) di certo non contribu\u00ec alle possibilit\u00e0 di vendita dell'album. La Sony reag\u00ec al \"flop\" commerciale rescindendo il contratto con i Tears for Fears.\nNel 1996 una raccolta di interessanti \"b-sides\" del gruppo, \"Saturnine Martial &amp; Lunatic\", fu pubblicata dalla Mercury.\nRistampe.\nNel 1999, la Mercury Records pubblic\u00f2 edizioni rimasterizzate dei primi tre album dei Tears for Fears che includevano b-side, remix, e versioni estese sotto la supervisione del produttore Chris Hughes.\nLa logica delle acquisizioni e delle unioni tra etichette discografiche degli anni novanta ha fatto finire i diritti sul catalogo dei Tears for Fears di nuovo tra le mani della Universal.\nDopo aver rilevato la produzione della cantautrice islandese Emil\u00edana Torrini, Orzabal si \u00e8 di nuovo unito a Griffiths per registrare l'album \"Tomcats Screaming Outside\", pubblicato dalla Eagle Records come progetto solista e sotto il suo nome di battesimo. Mentre i lavori dei Tears for Fears si basavano comunque sul suono delle chitarre, \"Tomcats Screaming Outside\" mostrava uno stile completamente orientato all'elettronica e di tonalit\u00e0 nettamente pi\u00f9 oscure. L'album fu pubblicato l'11 settembre 2001, per cui l'uscita venne notata solo da un ristretto numero di affezionati fan dell'artista.\nLa reunion: \"Everybody Loves a Happy Ending\".\nNel 2001, obblighi burocratici portarono Orzabal e Smith ad incontrarsi e parlarsi per la prima volta dopo circa dieci anni. I due appianarono le controversie e cominciarono a comporre nuovo materiale\nL'album che ne venne fuori, \"Everybody Loves a Happy Ending\", contenente dodici brani, sarebbe dovuto uscire per la Arista Records alla fine del 2003, ma un passaggio all'etichetta New Door, una branca della Universal, ne spost\u00f2 la data di pubblicazione fino al 14 settembre 2004. L'album fu pubblicato nel Regno Unito ed in Europa a febbraio 2005 per la Gut Records. L'edizione inglese, francese e italiana del disco conteneva tutte e quattordici le tracce scritte durante la lavorazione dell'album. Ad aprile inizi\u00f2 il tour britannico. L'esibizione allo stadio Parc des Princes di Parigi registrata a giugno 2005, venne pubblicata su CD e DVD in Francia e Benelux con il titolo \"Secret World (Live in Paris 2005)\".\nQuiescenza, progetti musicali vari e il nuovo album: \"The Tipping Point\".\nNel 2006 il disco \"Songs from the Big Chair\" viene ripubblicato in edizione \"deluxe\" con aggiunta di b-side e rarit\u00e0.\nIl 19 agosto 2013 la band pubblica sul suo sito ufficiale la cover di \"Ready to Start\" degli Arcade Fire, distribuita in edizione limitata su vinile per il Record Store Day del 2014.\nIl 13 ottobre 2017 danno alle stampe \"I Love You but I'm Lost\", il loro primo inedito in oltre dieci anni, che anticipa di un mese la nuova raccolta \"\".\nIl 7 ottobre 2021 presentano sul canale BBC Radio 2 il loro nuovo singolo \"The Tipping Point\" in attesa dell' uscita dell'omonimo album previsto per febbraio 2022.\nImpatto ed influenze.\nEredit\u00e0 musicale.\nNel 2003 l'eredit\u00e0 dei Tears for Fears torn\u00f2 sorprendentemente alla ribalta quando una reinterpretazione per voce e piano del loro successo di debutto \"Mad World\", interpretata da Michael Andrews e Gary Jules, raggiunse la vetta delle classifiche britanniche nel periodo natalizio, grazie soprattutto alla spinta del film \"Donnie Darko\", in cui il brano compariva. Nonostante avessero gi\u00e0 raggiunto la prima posizione diverse volte negli USA, per i Tears for Fears fu la prima occasione in cui arrivarono in vetta alla classifica nel loro paese d'origine.\nIl successo del singolo spinse le vendite anche della raccolta di greatest hits \"Tears Roll Down\", che resistette per otto settimane nella classifica inglese, a dodici anni di distanza dalla pubblicazione.\nAlcune critiche sono state rivolte alla band per la pubblicazione nel corso degli anni di numerosi greatest hits, compilation, DVD, ed edizioni alternative delle stesse, nonostante tali uscite non rappresentino decisioni del gruppo. A riprova di ci\u00f2, la Universal Records ha ristampato i loro primi tre album ad inizio 2004 sulla scia del successo della reinterpretazione di Andrews e Jules, vendendone anche oltre le aspettative."}
{"id": "559918", "revid": "298229", "url": "https://it.wikipedia.org/wiki?curid=559918", "title": "Umaga", "text": "Famiglia.\nEddie era membro della famiglia Anoa'i, nota per essere una vera e propria \"fucina di talenti\", al pari delle famiglie Hart, Von Erich e Guerrero.\nEddie era infatti fratello di Solofa Fatu (Rikishi) e di Sam Fatu (The Tonga Kid), cugino di Dwayne \"The Rock\" Johnson, Rodney Anoa'i (Yokozuna), Samula Anoa'i (Headshrinker Samu), Matt Anoa'i (Rosey), Joe Anoa'i (Roman Reigns) e Jimmy Snuka, Jr. (Sim Snuka), nipote di \"Soulman\" Rocky Johnson, dei Wild Samoans (Sika Anoa'i ed Afa) e di \"Superfly\" Jimmy Snuka ed era zio di Jimmy e Jey Uso.\nCarriera.\nFederazioni indipendenti.\nNelle prime fasi della carriera, ha lavorato nel circuito indipendente con lo pseudonimo Ekmo insieme al cugino Matt Anoa'i (Kimo) nel tag team \"The Island Boyz\".\nWorld Wrestling Entertainment (2002\u20132003).\n3-Minute Warning (2002\u20132003).\nIl 22 luglio 2002, debutt\u00f2 a \"Raw\" assieme a Matt; i due, che assunsero i nomi Jamal e Rosey si presentarono come i 3-Minute Warning: il loro ruolo era quello di \"braccio armato\" dell'allora General Manager di \"Raw\" Eric Bischoff. Il duo intervenne nel corso del finto matrimonio gay tra Billy e Chuck, assicurandosi anche le prestazioni di Rico il quale trad\u00ec Billy &amp; Chuck per diventare manager dei 3-Minute Warning. Il contratto di Eddie scadde nel giugno 2003 e non fu rinnovato.\nRitorno alle federazioni indipendenti (2003\u20132005).\nEddie pass\u00f2 alla Total Nonstop Action Wrestling dove combatt\u00e9 con il vecchio pseudonimo Ekmo; successivamente debutt\u00f2 nella All Japan Pro Wrestling come membro dei \"Roughly Obsess &amp; Destroy\" e riusc\u00ec a conquistare i Titoli di Coppia assieme a Taiyo Kea. In questo periodo Eddie, sempre come Ekmo, lott\u00f2 anche nella federazione italiana Nu-Wrestling Evolution; Quando venne riassunto dalla WWE fu necessario ricorrere ad un angle per giustificare la sua sparizione dai ring della NWE: secondo la kayfabe, fu a causa di un comportamento scorretto nei confronti di un arbitro che Ekmo venne licenziato.\nRitorno in WWE (2005\u20132009).\nIntercontinental Champion (2005\u20132008).\nNel dicembre 2005 Eddie venne nuovamente assunto dalla WWE. Inizialmente si pensava ad un ritorno dei 3-Minute Warning, ma dopo poco, il cugino Matt lasci\u00f2 la federazione.\nEddie debutt\u00f2 come singolo il 3 aprile 2006 con il nome Umaga, accompagnato dal manager Armando Alejandro Estrada; nell'occasione Umaga interruppe un promo di Ric Flair, liquidandolo in pochi minuti. La gimmick del \"distruttore samoano\" ricorda quella di alcuni tag team samoani come gli Headshrinkers ed i Wild Samoans e riporta alla mente il personaggio di Kamala, il \"Gigante ugandese\". Umaga partecip\u00f2 a diversi incontri, principalmente contro jobber, vincendoli tutti in pochi secondi e con grande facilit\u00e0. Al suo rientro Flair sfid\u00f2 Umaga in un match a Backlash, uscendo per\u00f2 sconfitto.\nA SummerSlam 2006 Estrada offr\u00ec i servizi di Umaga a Vince e Shane McMahon per aiutarli nel match contro la Degeneration X, ma appena intervenuto nel match venne bloccato da Kane. Umaga si vendic\u00f2 il 21 agosto intervenendo nel match di Kane contro l'Intercontinental Champion Johnny Nitro accecando la \"Big Red Machine\", per poi finirlo con una serie di Samoan Spike. Tra Kane e Umaga ebbe inizio una faida che culmin\u00f2 al pay-per-view Cyber Sunday, in un match in cui Kane fu nuovamente sconfitto. In seguito, in una puntata di \"Raw\", Umaga trionf\u00f2 ancora su Kane grazie all'aiuto di Estrada e, come stipulazione del match, la \"Big Red Machine\" fu costretta a trasferirsi a \"SmackDown!\". Umaga in seguito cominci\u00f2 a sconfiggere wrestler di alto livello come Triple H, Shawn Michaels e John Cena.\nIn seguito Umaga sfid\u00f2 John Cena per il WWE Championship al pay-per-view New Year's Revolution; il match termin\u00f2 con la sconfitta del \"Samoan Bulldozer\", la prima dal suo ritorno in WWE. Successivamente lott\u00f2 ancora contro Cena con il titolo in palio; il match in questione fu un Last Man Standing match e si tenne nel corso del pay-per-view Royal Rumble 2007. Anche in questa occasione fu Cena a vincere il match, grazie ad una STF eseguita usando una corda del ring, precedentemente smontata da Estrada, che lasci\u00f2 Umaga esanime sul ring.\nTerminata la faida con Cena, Umaga venne scelto da Vince McMahon per rappresentarlo nella \"Battle of the Billionaires\" in programma per WrestleMania 23. Umaga conquist\u00f2 il suo primo titolo in WWE il 19 febbraio 2007 sconfiggendo Jeff Hardy, diventando Intercontinental Champion. Vi furono altri confronti con Jeff Hardy tutti vinti dal samoano. Inizi\u00f2 poi una faida con Bobby Lashley, rappresentante dell'avversario di McMahon, Donald Trump. Il match, arbitrato da Stone Cold Steve Austin, vide uscire vittorioso Lashley. Nel corso della puntata di \"Raw\" svoltasi a Milano il 16 aprile Umaga disput\u00f2 un No Holds Barred match valido per l'Intercontinental Championship contro Santino Marella; l'intervento di Lashley in favore del debuttante italo-americano cost\u00f2 ad Umaga titolo. Partecip\u00f2 poi ad un Handicap match assieme a Vince e Shane McMahon contro Lashley a Backlash 2007, in cui Vince riusc\u00ec a conquistare l'ECW World Heavyweight Championship. In un secondo handicap match tenutosi a Judgment Day 2007, che vedeva gli stessi partecipanti del match di Backlash, il team di Umaga \u00e8 stato sconfitto, ma McMahon riusc\u00ec comunque a mantenere il titolo. Venne sconfitto nelle settimane che precedono One Night Stand da Bobby Lashey via DQ. Al pay-per-view WWE One Night Stand l'aiuto di Umaga non serv\u00ec a Vince McMahon a mantenere il titolo che torn\u00f2 in possesso di Lashley.\nA Umaga perse per squalifica un match valido per il titolo intercontinentale contro Santino Marella. Nella puntata di \"Raw\" del 2 luglio Umaga ha sconfitto Santino Marella conquistando l'Intercontinental Championship, titolo in seguito difeso con successo nella rivincita contro l'italiano, a The Great American Bash contro Jeff Hardy ed a SummerSlam in un Triple Threat match contro Mr. Kennedy e Carlito. Il 2 settembre a \"Raw\" \u00e8 stato sconfitto da Jeff Hardy in un match valido per il titolo intercontinentale. Nella stessa sera affronta in handicap match assieme a Carlito, Triple H, ma il duo viene sconfitto via DQ e Umaga viene picchiato al termine del match da \"The Game\". Il samoano torna dopo un mese desideroso di vendetta ma viene sconfitto ancora una volta, prima a No Mercy poi in una puntata di \"Raw\" in un dark street fight match e quindi in uno street fight match a Cyber Sunday. A Survivor Series termina la faida contro HHH perdendo assieme al suo team contro quello di Hunter. In seguito inizia una faida contro Jeff Hardy per riprendersi l'Intercontinental Championship ma perde tutti i match compreso un Steel Cage Match. Partecipa alla Royal Rumble 2008 perdendo il match. A WrestleMania 24 \u00e8 stato sconfitto da Batista.\nPer breve tempo forma un tag team con Gene Snitksy. Il tag team perse in svariate occasioni e l'unica vittoria avvenne ai danni dei campioni di coppia Cody Rhodes e Hardcore Holly. Dopo questa vittoria, reclamarono un match titolato, che per\u00f2 persero.\n\"SmackDown\" e licenziamento (2008\u20132009).\nDurante la puntata di \"Raw\" del 23 giugno 2008 Umaga \u00e8 stato l'ottavo wrestler ad effettuare un cambio di brand nell'ambito della , passando al roster di \"SmackDown\". In una puntata di \"SmackDown\" affront\u00f2 e sconfisse Mr. Kennedy e la settimana dopo disput\u00f2 la rivincita di WrestleMania XXIV contro Batista, ma il match fin\u00ec in no contest.\nAd agosto Umaga subisce un infortunio che lo tiene lontano dagli show per diversi mesi. Il suo ritorno avviene durante la puntata di \"SmackDown\" del 30 gennaio 2009, dove sconfisse velocemente Jimmy Wang Yang. Dopo alcune vittorie contro i vari low-carder di Smackdown affronta Triple H in un match finito in No Contest per l'arrivo della Legacy, che assale Triple H e nel quale Umaga sembra essersi infortunato nuovamente. Non partecipa a gran parte della Road To WrestleMania e a Wrestlemania XXV. Ritorna nella puntata di SmackDown post-draft attaccando CM Punk prima che questi possa incassare la sua Money in the Bank Title Shot contro Edge, che lo stesso Punk sconfisse nel main event dello stesso show.\nUmaga torna alla vittoria in PPV a Judgment Day contro CM Punk. Sfida CM Punk per Extreme Rules in un Samoan Strap Match. Prima del PPV Punk si prese la rivincita sul Samoano sconfiggendolo a Smackdown e in seguito batt\u00e9 Umaga anche ad Extreme Rules.\nPoche ore dopo il PPV, Eddie Fatu fu licenziato tramite un breve comunicato dalla federazione di Stamford per non aver superato per la seconda volta i test anti-droga del WWE Wellness Program.\nSospensione per doping.\nNell'agosto 2007 Eddie Fatu \u00e8 stato sospeso per trenta giorni dalla WWE perch\u00e9 il suo nome \u00e8 stato trovato nel database clienti della \"Signature Pharmacy\", societ\u00e0 sotto inchiesta per aver venduto senza regolare ricetta medicinali e sostanze dopanti.\nMorte.\nTornato da appena qualche giorno dalla tourn\u00e9e australiana, Eddie viene trovato dalla moglie, nella notte di gioved\u00ec, nella sua casa a Houston, in Texas, senza respiro e sanguinante dal naso. Pare che, precedentemente, si fosse addormentato sulla sua poltrona, mentre guardava la televisione. Ricoverato nel pi\u00f9 vicino ospedale di Houston, i medici gli riscontrano immediatamente un massiccio attacco di cuore, un collasso dovuto, con ogni probabilit\u00e0, all'uso di farmaci. Il suo cuore viene riavviato, ma, nel tardo pomeriggio, i medici ne constatarono la morte cerebrale. Mor\u00ec a 36 anni.\nRisultati nella \"Lucha de Apuestas\".\nRecord: 0-1"}
{"id": "559920", "revid": "123694510", "url": "https://it.wikipedia.org/wiki?curid=559920", "title": "Universit\u00e0 Ca' Foscari Venezia", "text": "L'Universit\u00e0 Ca' Foscari Venezia \u00e8 un'universit\u00e0 statale italiana fondata nel 1868. Ha sede presso Ca' Foscari, palazzo gotico affacciato sul Canal Grande.\nStoria.\nOrigini.\nL'Universit\u00e0 Ca' Foscari venne fondata nel 1868 come \"Scuola superiore di commercio\" da Luigi Luzzatti, Edoardo Deodati e Francesco Ferrara. La scuola - oggi l'Universita' Ca Foscari - \u00e8 la prima e pi\u00f9 prestigiosa istituzione italiana a occuparsi dell'istruzione superiore e dell'alta formazione in ambito commerciale, economico e linguistico. La sua vocazione, fin dalle origini, \u00e8 fortemente caratterizzata dalla dimensione internazionale degli studi, della ricerca e dell'insegnamento.\nLa Scuola superiore di commercio venne istituita per fornire agli imprenditori un'adeguata preparazione e per formare i futuri diplomatici al diritto e alla pratica internazionale, nonch\u00e9 per formare i professori di materie economiche degli istituti di istruzione secondaria. Si ispir\u00f2 al modello dell'Istituto superiore di commercio di Anversa, che dal 1853 affiancava all'insegnamento teorico quello pratico.\nFin dalla sua nascita comprese lo studio e l'insegnamento delle lingue straniere, sia occidentali che orientali, il cui approfondimento era considerato fondamentale completamento dello studio delle discipline economiche.\nNei primi anni di vita della scuola furono attivati tre principali indirizzi di studio:\nTra prima e seconda guerra mondiale.\nDurante la prima guerra mondiale la Scuola superiore di commercio fu trasferita in via temporanea a Pisa.\nNel 1934 il titolo di direttore della scuola fu sostituito da quello di rettore. Nel 1935, con la nascita della facolt\u00e0 di economia e commercio, la scuola divenne a pieno titolo un'universit\u00e0 statale, mentre l'anno successivo ottenne l'autorizzazione ufficiale a rilasciare lauree in lingue e letterature moderne.\nNel 1935 il rettore dell'epoca Agostino Lanzillo commissiona la realizzazione dell'aula magna (ora aula Baratto) all'architetto veneziano Carlo Scarpa; un secondo intervento fu commissionato a Carlo Scarpa nel 1955, per trasformarla in aula di lezione e realizzare la \"boiserie\". L'aula Baratto \u00e8 inoltre impreziosita da due affreschi novecenteschi dei pittori Mario Sironi e Mario Deluigi.\nDurante la seconda guerra mondiale Ca' Foscari continu\u00f2 senza interruzioni le proprie attivit\u00e0, aiutata dal fatto che il centro storico di Venezia fu risparmiato dai bombardamenti. Nel 1943, dopo la caduta del fascismo, si vot\u00f2 per il rientro di Silvio Trentin e Gino Luzzatto e quest'ultimo fu rieletto rettore nel 1945.\nDal secondo dopoguerra all'epoca contemporanea.\nNel 1954 fu istituzionalizzata la facolt\u00e0 di lingue e letterature straniere, mentre nel 1964 nacque il corso di laurea in lingue e letterature orientali e con esso iniziarono gli insegnamenti di arabo, cinese, ebraico, giapponese, hindi, iranico e turco.\nNel 1962 l'istituto ottenne lo status giuridico di universit\u00e0 degli studi, mentre nel 1969 nacquero le facolt\u00e0 di lettere e filosofia e di chimica industriale.\nNel 2012 il palazzo gotico affacciato sul Canal Grande, sede storica dell'Universit\u00e0 Ca' Foscari, \u00e8 stato inserito fra i siti paesaggistici e beni culturali.\nAl 2019, l'ateneo predispone l'insegnamento di quarantuno lingue, ivi inclusa la lingua dei segni.\nStruttura.\nL'ateneo \u00e8 strutturato in otto dipartimenti:\nE vi si trovano le seguenti scuole e un collegio:\nRicerca.\nLa ricerca si sviluppa negli otto dipartimenti, nelle scuole e nei centri di Ateneo e viene sostenuta da risorse interne, da fondi europei e nazionali, da una rete di piccole, medie e grandi imprese. L'universit\u00e0 \u00e8 membro della Venice International University e collabora al parco scientifico e tecnologico VEGA.\nCasa editrice.\nPresso l'ente ha sede la casa editrice \"Edizioni Ca' Foscari\" (ECF) fondata nel 2011.\nAltre attivit\u00e0.\nCoro e orchestra.\nL'ateneo Ca' Foscari dispone di un proprio coro e di un'orchestra aperti a studenti, docenti e personale.\nSport.\nCa' Foscari Sport coordina e promuove attivit\u00e0 sportive di pallanuoto, sci, snowboard, sub, vela e voga; inoltre, un equipaggio composto da studenti delle universit\u00e0 veneziane Ca' Foscari e IUAV partecipa ogni anno, durante la Regata Storica, alla \"sfida remiera internazionale delle universit\u00e0 su galeoni\".\nAssociazione studentesca.\nCa' Foscari Alumni \u00e8 l'associazione ufficiale degli ex-studenti dell'Universit\u00e0 Ca' Foscari gestita direttamente dall'Ateneo."}
{"id": "559921", "revid": "599013", "url": "https://it.wikipedia.org/wiki?curid=559921", "title": "Urban Terror", "text": "Urban Terror (conosciuto anche come UrT, UT, pi\u00f9 di rado come Q3UT3, Q3UT4) \u00e8 un videogioco sparatutto in prima persona freeware e multipiattaforma, sviluppato e pubblicato da Silicon Ice Development nel 2000.\nStoria.\nSviluppato prima da un gruppo amatoriale chiamato Silicon Ice Development e poi dalla Frozen Sand LLC, basato sul motore grafico di \"Quake III Arena\" (Id Tech 3) sviluppato dalla id Software, venne concepito come mod per \"Quake III Arena\" intorno al 1998. Una prima versione venne pubblicata nell'agosto del 2000 al QuakeCon. La possibilit\u00e0 di utilizzare \"Urban Terror\" come gioco a s\u00e9 stante \u00e8 stata introdotta nel 2007, con l'uscita della versione 4.0, dopo la pubblicazione del codice sorgente di \"Quake 3\" con licenza open source.\nL'ultima versione disponibile \u00e8 la 4.3.4, pubblicata il 21 giugno 2018.\nCaratteristiche generali.\nIl programma pu\u00f2 essere eseguito come mod all'interno di Quake III Arena (Urban Terror \u00e8 stato inizialmente creato in questo modo) oppure completamente stand-alone. Utilizza il motore grafico \"ioUrbanTerror\", una versione modificata dell'ioquake3, che era a sua volta una versione derivata dall'id Tech 3. Nel primo caso, \u00e8 possibile collegarsi anche a server con \"PunkBuster\" (un sistema anti-cheat) attivo, a patto di avere questo componente aggiuntivo installato su Quake 3, mentre nel secondo caso \u00e8 possibile usufruire di miglioramenti introdotti da \"ioquake3\". Essendo un gioco orientato al multiplayer, \u00e8 tuttavia prevista anche la possibilit\u00e0 di giocare in singolo, tramitel'uso di bot.\nPeculiarit\u00e0 sono elementi da sparatutto in prima persona tattico e del gioco di squadra: i giocatori si affronteranno divisi in due squadre, nelle quali dovranno necessariamente scegliere di essere inquadrati all'inizio di ogni partita: gli \"SWAT\" ed i \"Red Dragons\" (presumibilmente dei terroristi). Le armi ricalcano modelli realmente esistenti, hanno il rinculo, sono meno precise nello sparo in movimento e richiedono un tempo di ricarica quando le munizioni sono esaurite, diverso a seconda dell'arma che si sta utilizzando. Il numero delle armi e oggetti che ogni giocatore pu\u00f2 equipaggiare \u00e8 limitato.\nIl gioco utilizza un sistema di \"danno localizzato\"; colpire quindi un avversario in punti del corpo diversi avr\u00e0 infatti conseguenze diverse. Un singolo \"headshot\" (colpo in testa) uccide chiunque a meno che non siate protetti da elmetto; senza il giubbotto kevlar, i colpi ricevuti risulteranno pi\u00f9 dannosi, e spesso portano alla morte istantanea; i colpi alle gambe rallentano la corsa; e il non bendarsi dalle ferite porter\u00e0 alla morte a causa del sanguinamento. Inoltre \u00e8 stata implementata la \"stamina\" (resistenza). Correre, saltare, o compiere degli \"sprint\" (scatti) riducono la stamina. L'esaurimento del suo livello porter\u00e0 un rallentamento nei movimenti nonch\u00e9 l'impossibilit\u00e0 di correre. Essa si ricarica col passare del tempo, stando fermi, e a velocit\u00e0 minore se ci si sta nel frattempo muovendo.\nA partire dalla versione 3.0 sono state introdotte tre nuove caratteristiche:\nInoltre, se si salta in testa ad un altro giocatore da una certa altezza, lo si uccide; tale mossa viene chiamata Curb-Stomp.\nIl \"Wall Jumping\" ha portato alla creazione di molte mappe in cui \u00e8 obbligatorio l'uso del \"Wall Jumping\" per superare i vari ostacoli presenti. Il \"Wall Jumping\" diviene molto utile a coloro che sono bravi in questa tecnica per spostarsi pi\u00f9 velocemente nella mappa.\nComunque, nella maggior parte dei campionati di Urban Terror, \u00e8 vietato applicare il \"Wall Jumping\" saltando su un altro giocatore. Da quando sono state create molte mappe per esibirsi nel \"Wall Jumping\", molti giocatori sono protagonisti di veri e propri video in cui mostrano le proprie abilit\u00e0 in questa tecnica.\nA partire dalla versione 4.0 \u00e8 stato implementato invece il cosiddetto Fun Stuff che d\u00e0 la possibilit\u00e0 di personalizzare il personaggio con svariati accessori come occhiali, cappellini, sigaro, ecc. con possibilit\u00e0 di crearne dei nuovi (esterni al gioco) e di caricarli in esso, durante le partite.\nModalit\u00e0 di gioco.\nOgni giocatore ha complessivamente 7 \"slot\" a disposizione, da riempire con il proprio equipaggiamento: 3 sono dedicati alle armi: primaria, secondaria e uno dedicato esclusivamente ad una pistola, ma tutti i giocatori hanno sempre in dotazione un coltello KA-BAR di default. Dei rimanenti 4 \"slots\" uno \u00e8 riservato alle granate e gli ultimi tre all'equipaggiamento e agli accessori per le armi.\nUn'arma di tipo secondario pu\u00f2 anche essere equipaggiata come primaria, inoltre gli \"slots\" relativi alle armi primarie e secondarie se vuoti, possono essere utilizzati per raccogliere le relative armi dei nemici caduti in battaglia.\nLa partita \u00e8 suddivisa in round. Ogni round le due squadre si affrontano cercando di uccidere ogni componente dell'altra squadra. Ogni giocatore ucciso dovr\u00e0 aspettare l'inizio del round successivo per rientrare in gioco. Ogni uccisione incrementa di 1 il punteggio della propria squadra.\nOgni squadra possiede una bandiera fissa. Scopo del gioco \u00e8 sottrarre la bandiera agli avversari e portarla sulla propria bandiera. Se un giocatore viene ucciso rinascer\u00e0 nella propria base. Conquistare una bandiera fa guadagnare 1 punto alla squadra, 15 punti al proprio punteggio personale e 10 punti ad ogni altro componente della squadra. Difendere la bandiera o uccidere il portabandiera avversario fa guadagnare 3 punti al proprio punteggio. Ogni uccisione incrementa di 1 il punteggio della propria squadra.\nLa partita \u00e8 suddivisa in round. Ad ogni round una squadra deve piazzare e difendere una bomba in uno tra due locazioni a scelta, mentre l'altra squadra deve cercare di impedirne la collocazione o tentare di disinnescarla. A met\u00e0 partita le squadre si invertono i compiti delle squadre. Ogni round vinto aumenta il punteggio della squadra di 1. Il giocatore che piazza la bomba guadagna 1 punto e se la bomba esplode guadagna 1 punto aggiuntivo. Uccidere il portatore della bomba incrementa di 3 punti il proprio punteggio. Uccidere un giocatore che sta disinnescando la bomba fa guadagnare 2 punti, mentre difendere il compagno che porta la bomba fa guadagnare 2 punti.\nLe due squadre si affrontano cercando di uccidere quanti pi\u00f9 avversari possibili. Ogni avversario ucciso fa guadagnare 1 punto al proprio punteggio e anche alla propria squadra.\nUnica modalit\u00e0 in cui non sono presenti squadre che si affrontano, ma ognuno combatte contro tutti. Vince chi al termine della partita ha il punteggio pi\u00f9 alto. Ogni avversario ucciso fa guadagnare 1 punto.\nLa mappa in cui le due squadre si affrontano \u00e8 disseminata di bandiere fisse che inizialmente sono neutre (grigie). Se un giocatore giunge su una bandiera la cattura e ne cambia il colore in quello della propria squadra; se riesce a mantenerne il controllo per un certo tempo segna un punto. Il match \u00e8 diviso in piccoli intervalli di tempo al termine dei quali ogni bandiera in possesso della squadra incrementa di 1 punto il punteggio del Team e del giocatore che l'aveva catturata e ridiventa neutra. Vince la squadra con il maggior numero di punti.\nLa partita \u00e8 divisa in round. Le due squadre possiedono una bandiera fissa e un giocatore che funge da Leader della squadra. Ad ogni round le squadre devono proteggere il proprio leader in modo da permettere di giungere sulla bandiera avversaria e contemporaneamente impedire alla squadra avversaria di fare lo stesso. Il round termina non appena un Leader arriva alla bandiera o una squadra viene annientata. Un giocatore che viene ucciso deve aspettare l'inizio del round successivo per rientrare in gioco. Il leader che raggiunge la bandiera avversaria guadagna 3 punti e fa guadagnare 1 punto ad ogni componente della propria squadra ancora vivo; inoltre pone fine alla partita segnando 5 punti per il proprio team. Uccidere il Leader avversario incrementa di 3 punti il proprio punteggio. Proteggere il proprio Leader fa guadagnare 2 punti. Ogni altra uccisione vale 1 punto. Se ambedue i leader non sopravvivono per raggiungere la bandiera il round diventer\u00e0 esattamente come un round di Team Survivor e varr\u00e0 1 punto per la squadra vincente.\nVince la squadra con il maggior numero di punti. Inoltre per tutte le modalit\u00e0 valgono altre 2 regole sul calcolo del punteggio: uccidere un proprio compagno o autouccidersi comporter\u00e0 il decremento di 1 punto del proprio punteggio.\nModalit\u00e0 introdotta a partire dalla versione 4.2.006, interamente dedicata ad apposite mappe, dette \"jump map\". Introduce nuove funzioni quali l'immortalit\u00e0, il poter passare attraverso altri giocatori per non essere bloccati durante l'esecuzione di un salto, le possibilit\u00e0 di salvare la propria posizione e di poter ricaricare la propria energia istantaneamente, o anche di disabilitarla completamente.\nEquipaggiamento.\nAccessori.\nCome accessori opzionali delle armi:"}
{"id": "559922", "revid": "709565", "url": "https://it.wikipedia.org/wiki?curid=559922", "title": "Universit\u00e0 di Venezia", "text": "Col nome di Universit\u00e0 di Venezia si possono intendere due atenei distinti:"}
{"id": "559924", "revid": "1099637", "url": "https://it.wikipedia.org/wiki?curid=559924", "title": "Coppa Italia 1997-1998", "text": "La Coppa Italia 1997-1998 \u00e8 stata la 51\u00aa edizione della manifestazione calcistica.\n\u00c8 iniziata il 16 agosto 1997 e si \u00e8 conclusa il 29 aprile 1998.\n\u00c8 stata vinta dalla Lazio, che si \u00e8 imposta in finale sul Milan vincendo per 3-1 la sfida di ritorno allo stadio Olimpico dopo aver perso per 1-0 la gara di andata allo stadio Meazza. Per i biancocelesti fu il secondo successo in questa manifestazione, a ben 40 anni dalla prima affermazione.\nRisultati.\nPrimo turno.\n \n \n \n \n \n \n \n \nSedicesimi di finale.\n \n \n \n \n \n \n \n \nOttavi di finale.\n \n \n \n \nQuarti di finale.\n \n \nSemifinali.\n "}
{"id": "559926", "revid": "767487", "url": "https://it.wikipedia.org/wiki?curid=559926", "title": "Maestro di Vignola", "text": "La cappella affrescata nella parte superiore (la parte inferiore era verosimilmente coperta con arazzi o con tappezzeria lignea per mantenere una temperatura adeguata) mostra nelle quattro pareti La Resurrezione e la discesa al limbo, L'Ascensione, L'Assunzione della Vergine e La Pentecoste.\nLo stile \u00e8 un'interpretazione emiliana del Gotico internazionale in cui gli accesissimi e straordinari colori tipici dei migliori pittori toscani quali Lorenzo Monaco si miscelano con una prospettiva abbastanza approssimativa tuttavia estremamente efficace. Senz'altro una testimonianza importante per l'arte estense del primo Quattrocento."}
{"id": "559927", "revid": "104458", "url": "https://it.wikipedia.org/wiki?curid=559927", "title": "Passo del Bernina", "text": "Il passo del Bernina (in lombardo \"pass del Bernina\", in romancio \"Pass dal Bernina\", in tedesco \"Berninapass\", in francese \"col de la Bernina\") \u00e8 un valico alpino in territorio svizzero (2.330 m s.l.m.) che mette in comunicazione la val Poschiavo con l'Engadina, separando dal punto di vista orografico le Alpi di Livigno (a nord-est) dalle Alpi del Bernina (a sud-ovest), entrambe sottosezioni delle Alpi Retiche occidentali.\nDescrizione.\nLa salita lunga 17,9\u00a0km con pendenza media del 7.3% inizia poco dopo il paese di Poschiavo (33,4\u00a0km e pendenza media del 5,7% se invece consideriamo l'inizio nell'abitato di Tirano, prima del confine italo-svizzero) ed \u00e8 caratterizzata da costante pendenza con carreggiata media larga e due corsie di marcia.\nUna volta giunti al passo si pu\u00f2 osservare sulla destra orografica il Piz Cambrena che nasconde la visuale del Bernina e nelle vicinanze si trova anche il lago Bianco con le sue due dighe: diga del lago Bianco Nord, diga del lago Bianco Sud: \u00e8 possibile raggiungere tale passo anche grazie al famoso treno rosso che risalendo il pendio da Tirano e permette di raggiungere l'esclusiva St. Moritz."}
{"id": "559930", "revid": "772477", "url": "https://it.wikipedia.org/wiki?curid=559930", "title": "Metagaming", "text": "Con il termine metagaming ci si pu\u00f2 riferire a:"}
{"id": "559931", "revid": "51418", "url": "https://it.wikipedia.org/wiki?curid=559931", "title": "Valdaosta", "text": ""}
{"id": "559935", "revid": "123307234", "url": "https://it.wikipedia.org/wiki?curid=559935", "title": "Universit\u00e0 Iuav di Venezia", "text": "L'Universit\u00e0 Iuav di Venezia (fino al 2001 Istituto Universitario di Architettura di Venezia) \u00e8 una universit\u00e0 statale italiana fondata nel 1926. Si occupa di architettura, design, teatro, moda, arti visive, urbanistica e pianificazione del territorio.\nStoria.\nL'universit\u00e0 inizi\u00f2 l'attivit\u00e0 nel dicembre del 1926 per iniziativa di Giovanni Bordiga, allora presidente dell'Accademia di belle arti di Venezia, e di Guido Cirilli.\nDal 2001 assunse la denominazione Universit\u00e0 Iuav di Venezia, affiancando alla facolt\u00e0 di architettura quelle di design e arti e di pianificazione del territorio. Nel 2012, a seguito della riforma Gelmini, le tre facolt\u00e0 divennero tre dipartimenti: architettura, costruzione e conservazione; culture del progetto; progettazione e pianificazione in ambienti complessi. Nel 2018, mediante l'emanazione di un nuovo statuto, l'Ateneo recuper\u00f2 lo \"status\" di scuola speciale consentendole di organizzarsi derogando la legge Gelmini e contestualmente strutturarsi nell'unico dipartimento di culture del progetto.\nStruttura.\nL'ateneo \u00e8 organizzato in un solo dipartimento: culture del progetto.\nL'Universit\u00e0 possiede una biblioteca dedicata all'architettura e alle altre discipline progettuali in Italia. La biblioteca Iuav, sita nel convento dei Tolentini, \u00e8 aperta agli utenti istituzionali e, previa autorizzazione, anche al pubblico esterno."}
{"id": "559936", "revid": "287204", "url": "https://it.wikipedia.org/wiki?curid=559936", "title": "Roberto Duenas", "text": ""}
{"id": "559937", "revid": "110157", "url": "https://it.wikipedia.org/wiki?curid=559937", "title": "Cantone di Montendre", "text": "Il Cantone di Montendre era una divisione amministrativa dell'Arrondissement di Jonzac.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559938", "revid": "767487", "url": "https://it.wikipedia.org/wiki?curid=559938", "title": "Cantone di Montguyon", "text": "Il Cantone di Montguyon era una divisione amministrativa dell'Arrondissement di Jonzac.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559941", "revid": "226458", "url": "https://it.wikipedia.org/wiki?curid=559941", "title": "Cantone di Montlieu-la-Garde", "text": "Il Cantone di Montlieu-la-Garde era una divisione amministrativa dell'Arrondissement di Jonzac.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559942", "revid": "125987942", "url": "https://it.wikipedia.org/wiki?curid=559942", "title": "Barton Fink - \u00c8 successo a Hollywood", "text": "Barton Fink - \u00c8 successo a Hollywood (\"Barton Fink\") \u00e8 un film del 1991 di Joel e Ethan Coen, vincitore della Palma d'oro come miglior film al Festival di Cannes 1991.\nTrama.\nStati Uniti, 1941: Barton Fink, uno scrittore e drammaturgo newyorkese di origine ebraica, reduce da uno strepitoso successo di critica e pubblico a Broadway grazie ad una pi\u00e8ce sulla gente comune, viene chiamato ad Hollywood da una major, la \"Capitol Pictures\", per lavorare alla sceneggiatura di un film sul wrestling con protagonista il beniamino del genere Wallace Beery.\nGiunto a Los Angeles, Barton prende una camera all'hotel \"Earle\", un buio e polveroso albergo i cui unici residenti visibili sono il portinaio Chet, l'anziano addetto all'ascensore e Charlie Meadows, un bonario agente assicurativo, suo vicino di stanza, con cui instaura un buon rapporto, malgrado un'iniziale ritrosia di Fink, che sulle prime gli si mostra un p\u00f2 freddo e distaccato, per poi subissarlo - facendogli a stento aprir bocca - sul suo concetto d'un teatro artisticamente vicino alle istanze della gente comune come lui. \nBarton, messosi al lavoro nella sua stanza con due finestre vista muro, tappezzeria scollata ed un piccolo quadro raffigurante una ragazza che guarda una spiaggia, incappa nel classico \"blocco dello scrittore\" e, dopo aver a lungo tergiversato, per risolverlo si rivolge al celebre romanziere J.P. Mayhew, che negli ultimi tempi per campare s'occupa principalmente di copioni per il cinema, ed in cui Barton vi si \u00e8 imbattuto per caso in un ristorante di Hollywood, e alla sua segretaria, oltrech\u00e9 amante, Audrey, colei che da tempo si occupa di scrivere a suo nome le sceneggiature assegnategli poich\u00e9 ormai alcolizzato ed incapace di produrre. \u00c8 infatti lei, pi\u00f9 che Mayhew, ad aiutarlo a finire il lavoro, dopo che ha gi\u00e0 ricevuto una proroga dai suoi committenti, e con la quale ha una notte d'amore.\nAl risveglio dopo la notte trascorsa con lei, Barton se la ritrova al proprio fianco ormai morta e le sue urla richiamano il vicino Charlie, che decide di aiutarlo preoccupandosi di occultare il cadavere.\nCharlie poi parte per New York per lavoro, lasciando a Barton un pacco e promettendo di fare visita ai suoi genitori, ma poco dopo all'hotel giungono due poliziotti, i detective Mastrionotti e Deutsch, che spiegano a Barton che Charlie in realt\u00e0 \u00e8 un pericoloso serial killer il cui vero nome \u00e8 Karl Mundt. Travolto dalla realt\u00e0, Barton ritrova l'ispirazione e scrive rapidamente una sceneggiatura, motivo per cui festeggia animatamente in un locale dove per\u00f2 fa scoppiare una rissa con alcuni soldati in procinto di partire per la guerra l'indomani. Tornato dunque all'albergo, Barton ritrova i due poliziotti che vogliono arrestarlo ma in quel momento scoppia un incendio, innescato da Charlie che, a colpi di fucile, fredda i due agenti, per poi rinchiudersi nella propria camera, mentre il loro intero piano viene divorato via via dalle fiamme, dopo essersi congedato da Barton rinfacciandogli l'egoismo e l'ipocrisia intellettuale con cui si rapporta col mondo a dispetto delle sue dichiarate aspirazioni artistiche \"socialpopolari\". \nSalvatosi miracolosamente dall'incendio, Barton \u00e8 poi ricevuto dal capo della Capitol il quale, dopo avergli cestinato tra mille improperi il suo copione come robaccia intellettualistica ed eccessivamente sentimentale, lo costringe per ritorsione a sfornare per loro almeno altri 200 copioni secondo i precisi canoni della casa, costringendolo di fatto ad una specie di \"schiavit\u00f9 artistica\". Il film si chiude con Barton che, recatosi su d'una spiaggia, s'imbatte in una ragazza identica e nella stessa posa di quella raffigurata nel quadro della sua stanza d'albergo.\nOmaggi e citazioni.\nIl film \u00e8 stato citato due volte dai \"Simpson\": la prima nel quattordicesimo (in Italia tredicesimo) episodio della quarta stagione, \"Fratello dello stesso pianeta\", in cui Milhouse, Lewis e Richard vanno a vederlo al cinema; la seconda nel quindicesimo (in Italia dodicesimo) episodio della settima stagione, \"Bart la spia\", il cui titolo originale \u00e8 \"Bart the Fink\", chiaro riferimento alla pellicola dei fratelli Coen.\nSi pu\u00f2 trovare un collegamento con \"Barton Fink\" anche in un altro, pi\u00f9 recente film dei fratelli Coen, \"Ave, Cesare!\", ambientato nel mondo del cinema americano durante l'era maccartiana: in entrambi i film la casa cinematografica chiamata \"Capitol Pictures\" svolge un ruolo nell'intreccio ed \u00e8 inoltre presente un rimando al film di cui Fink avrebbe dovuto stendere la sceneggiatura."}
{"id": "559945", "revid": "79457", "url": "https://it.wikipedia.org/wiki?curid=559945", "title": "Fiume Cosa", "text": ""}
{"id": "559946", "revid": "8596", "url": "https://it.wikipedia.org/wiki?curid=559946", "title": "Barton Fink", "text": ""}
{"id": "559947", "revid": "827882", "url": "https://it.wikipedia.org/wiki?curid=559947", "title": "Cantone di Saint-Genis-de-Saintonge", "text": "Il Cantone di Saint-Genis-de-Saintonge era una divisione amministrativa dell'Arrondissement di Jonzac.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "559949", "revid": "8596", "url": "https://it.wikipedia.org/wiki?curid=559949", "title": "Arizona junior", "text": ""}
{"id": "559953", "revid": "287204", "url": "https://it.wikipedia.org/wiki?curid=559953", "title": "Alburno", "text": "Lalburno \u00e8 la parte legnosa pi\u00f9 giovane del tronco degli alberi. Esso si trova subito sotto la corteccia ed \u00e8 la parte dove scorre la linfa grezza; circonda la porzione pi\u00f9 interna, detta durame o \"cuore del legno\", che svolge solo funzioni di sostegno."}
{"id": "559963", "revid": "212348", "url": "https://it.wikipedia.org/wiki?curid=559963", "title": "Scomparso - Missing", "text": ""}
{"id": "559965", "revid": "287204", "url": "https://it.wikipedia.org/wiki?curid=559965", "title": "Citroen Mehari", "text": ""}
{"id": "559971", "revid": "203463", "url": "https://it.wikipedia.org/wiki?curid=559971", "title": "Scogliere di Dover", "text": "Le bianche scogliere di Dover (in inglese \"White Cliffs of Dover\"), immortalate da poeti e cantanti, sono delle scogliere che si affacciano sul Canale della Manica, sulla costa inglese.\nIl punto pi\u00f9 stretto del canale si trova a \"South Foreland\" a 6 chilometri da Dover nella Contea del Kent, in Inghilterra, mentre sul continente la localit\u00e0 dirimpettaia \u00e8 Cap Gris-Nez, un capo vicino a Calais, in Francia. Fra questi due punti la distanza minima fra l'Europa e l'Inghilterra \u00e8 di soli 33 chilometri. La Manica collega il Mare del Nord all'Oceano Atlantico. Nelle giornate limpide \u00e8 possibile vedere da una parte all'altra del Canale ad occhio nudo.\nIl loro colore bianco pu\u00f2 essere stato all'origine del nome \"Albion\" (da cui Albione) con cui era nota l'Inghilterra dagli antichi romani.\nDescrizione.\nTraffico marittimo.\nUn enorme traffico di navi mercantili attraversa il Canale della Manica collegando l'Oceano Atlantico al Mare del Nord e al Mar Baltico, evitando la rotta pi\u00f9 pericolosa a nord della Gran Bretagna. Il Canale \u00e8 uno dei pi\u00f9 trafficati tratti di mare al mondo essendo attraversato da oltre 400 navi mercantili al giorno. Ci\u00f2 comporta una stretta sorveglianza, 24 ore su 24, da parte della Guardia Costiera. A questo traffico si aggiungono i traghetti che fanno la spola fra Dover e Calais.\nFino all'apertura del Tunnel della Manica, avvenuta nel 1990, questo traffico era molto pi\u00f9 intenso di quello attuale in quanto doveva espletare completamente sia il trasporto di persone che di merci.\nIl Tunnel corre sotto il Canale ad un livello medio di 45 metri sotto il fondo del mare.\nComposizione geologica delle rocce.\nSi ritiene che il Canale sia stato creato per erosione da parte del mare. In un tempo molto remoto, esisteva una immensa foresta fra la sponda dell'isola britannica e il continente Europa. La dimostrazione di quanto asserito \u00e8 la scogliera bianca, identica a quella di Dover, esistente vicino a Calais in Francia. La composizione predominante della costa britannica e francese, oltre che del fondale marino, \u00e8 di calcare a tessitura molto fine, composto perlopi\u00f9 da fossili di organismi marini unicellulari i cui maggiori rappresentanti sono i coccolitofori e i foraminiferi. I primi sono alghe unicellulari, mentre i secondi sono amebe marine. Ambedue secernono un guscio calcareo, che ne favorisce il processo di fossilizzazione. La morte e il deposito sui fondali marini di tali organismi ha permesso nel corso di millenni la formazione di tali scogliere. \nI sedimenti si sono formati durante il Cretaceo, circa 70 milioni di anni fa, quando la Gran Bretagna e gran parte dell'Europa erano sommersi sotto un grande mare.\nSi ipotizza che si siano depositati molto lentamente, probabilmente mezzo millimetro l'anno, equivalente a circa 180 coccoliti (gusci di coccolitofori) messi in fila uno sopra all'altro. In alcune aree, si sono depositati fino a 500 metri di sedimenti. Il peso di ulteriori sedimenti accumulatisi in epoche successive ha provocato il consolidamento, per compressione, dei sottostanti depositi di coccolitofori e foraminiferi fossili, formando la roccia calcarea fine bianca e molto friabile che osserviamo oggi. I segni dell'erosione sono ben visibili sia sulle Bianche scogliere di Dover che su quelle di Cap Gris-Nez in Francia.\nAttraversamento inusuale.\nNormalmente il mezzo pi\u00f9 sicuro per attraversare il canale \u00e8 a bordo di una imbarcazione. Spesso, comunque, sia con mezzi fra i pi\u00f9 strani o a nuoto, molti cercano di attraversare il Canale per stabilire qualche record. La partenza avviene dalla costa britannica in quanto la legge francese \u00e8 molto severa contro coloro che effettuano questi tentativi."}
{"id": "559972", "revid": "767487", "url": "https://it.wikipedia.org/wiki?curid=559972", "title": "Missing - Scomparso", "text": "Missing - Scomparso (\"Missing\") \u00e8 un film del 1982 diretto da Costa-Gavras e interpretato da Jack Lemmon, Sissy Spacek e John Shea.\nTratto dal libro \"The Execution of Charles Horman: an American Sacrifice\", scritto nel 1978 da Thomas Hauser e pubblicato di nuovo nel 1982 con lo stesso titolo del film, narra la vicenda del giornalista statunitense Charles Horman, scomparso in Cile nel settembre 1973 durante il golpe guidato dal generale Augusto Pinochet.\nFu presentato in concorso al 35\u00ba Festival di Cannes aggiudicandosi la Palma d'oro come miglior film e ricevette quattro candidature ai Premi Oscar 1983, ottenendo quello per la migliore sceneggiatura non originale.\nNel 1998 \u00e8 stato uno dei 400 titoli selezionati dall'American Film Institute per essere inclusi nella lista dei 100 migliori film statunitensi di sempre, non riuscendo per\u00f2 a entrare nella classifica finale.\nTrama.\nCharles Horman \u00e8 un giornalista statunitense che vive con la moglie Beth in Cile, dove lavora come free-lance. Mentre si trova insieme all'amica Terry Simon nella citt\u00e0 balneare di Vi\u00f1a del Mar assiste ad un cruento colpo di Stato e una volta tornato nella capitale viene arrestato dai militari. Sconvolta dalla scomparsa del marito, Beth chiede aiuto all'ambasciata e al consolato degli Stati Uniti per ritrovarlo ma le autorit\u00e0 statunitensi le comunicano che Charles \u00e8 scomparso perch\u00e9 probabilmente si \u00e8 nascosto per sfuggire al pericolo di essere rapito dai ribelli comunisti.\nIl padre di Charles, Ed Horman, uomo d'affari e membro del cristianesimo scientista, raggiunge Beth per avere notizie del figlio e rimane inizialmente convinto dalle spiegazioni fornite dal console statunitense Phil Putnam e dall'ufficiale di marina Ray Tower, ritenendo che il figlio sia sparito dopo aver compiuto l'ennesima ragazzata. Beth \u00e8 invece convinta che il marito sia stato rapito e le sue convinzioni sono rafforzate dall'incontro con la giornalista Kate Newman e dal ritrovamento del cadavere di Frank Teruggi, amico e collega di Charles, che inducono Ed a cambiare idea. La giornalista inoltre li informa che nei giorni precedenti la sua scomparsa, Charles avrebbe incontrato l'ingegnere navale statunitense Andrew Babcock e il colonnello Sean Patrick, entrambi agenti dei servizi segreti degli Stati Uniti.\nConsapevoli della pericolosa situazione in cui Charles si \u00e8 invischiato, Ed e Beth iniziano a perdere la speranza di rivederlo vivo e, dopo un feroce diverbio all'ambasciata degli Stati Uniti, dove il padre si rifiuta di credere alla versione di Putnam e Tower secondo la quale suo figlio sarebbe ancora vivo ed in procinto di espatriare dal nord del paese, viene a conoscenza della verit\u00e0: Charles \u00e8 stato ucciso nella capitale nei sotterranei dell'Estadio Nacional de Chile il 19 settembre e successivamente seppellito tra le mura della struttura. Ed e Beth Horman lasciano il Paese e tornano negli Stati Uniti senza poter portare con s\u00e9 i resti di Charles. In chiusura il film spiega che, solo dopo parecchi mesi, i resti di Charles poterono essere trasportati negli Stati Uniti.\nProduzione.\nIl libro di Thomas Hauser fu pubblicato nel 1978, quando i produttori Edward e Mildred Lewis stavano gi\u00e0 pensando a un film sul caso di Charles Horman. Nel febbraio 1979 i due si assicurarono i diritti del libro ed incontrarono i genitori di Horman per saperne di pi\u00f9 sulla vicenda, ottenendo la completa libert\u00e0 di raccontare la storia come desideravano. Proposero quindi alla Warner Bros. di realizzare il film nell'estate del 1980, con un budget di 9,5 milioni di dollari e con il titolo provvisorio \"The Execution of Charles Horman\", e inviarono una copia del libro al regista Costa-Gavras con la proposta di dirigere il film e scrivere la sceneggiatura insieme a Donald E. Stewart. Nel frattempo la Warner Bros. abbandon\u00f2 il progetto che nel 1981 fu raccolto dalla MCA/Universal Studios. Il regista greco era alla ricerca di un soggetto sulla repressione politica che aveva segnato la societ\u00e0 latinoamericana alla fine degli anni settanta e la proposta trov\u00f2 subito il suo favore.\nSceneggiatura.\nDurante la scrittura, Stewart e il regista non furono pienamente concordi riguardo alla rappresentazione degli obiettivi e delle motivazioni di Charles Horman. Costa-Gavras avrebbe preferito l'immagine di una vittima innocente che non rischiasse di alienare la simpatia del pubblico verso di lui, mentre lo sceneggiatore non lo vedeva come \u00abl'innocente americano rapito per le strade\u00bb e intendeva dargli una personalit\u00e0 pi\u00f9 forte e mostrare che \u00abaveva l'ambizione di un ruolo attivo nelle cose che stavano succedendo in Cile\u00bb.\nCosta-Gavras non voleva che il pubblico percepisse il film come anti-americano e sostenne in seguito che il suo interesse principale era mostrare che quello che era successo in Cile \u00abpotrebbe accadere ovunque e, di fatto, sta accadendo oggi in molti Paesi\u00bb. \u00abIl film \u00e8 contro i regimi autoritari e il loro sostegno da parte degli Stati Uniti\u00bb, dichiar\u00f2 il regista, \u00abse gli americani conoscessero i fatti non accetterebbero tali relazioni. \u00c8 sostenendo questi regimi che il governo degli Stati Uniti sta creando sentimenti anti-americani in tutto il mondo e sta spingendo le persone sotto quei regimi verso il comunismo\u00bb.\nStewart mostr\u00f2 riserve anche su altre scelte di Costa-Gavras, tra cui quella di inserire la scena in cui Ed Horman si reca a vedere il corpo del figlio a Santiago del Cile (cosa che nella realt\u00e0 non era avvenuta), ci\u00f2 nonostante si mostr\u00f2 soddisfatto della potente forza emotiva del film e sent\u00ec che sollevava importanti questioni che il pubblico avrebbe dovuto prendere in considerazione.\nAnche la Universal mostr\u00f2 il suo apprezzamento per la sceneggiatura. \u00abPensai che fosse una storia da raccontare\u00bb, dichiar\u00f2 il presidente Ned Tanen dopo l'uscita del film sul periodico \"New York\", \u00absono felicissimo che ce l'abbiamo fatta, e penso che sia un film fantastico... La mia unica preoccupazione per il film non ha nulla a che fare con le sue sfumature politiche, solo che l'emozione arrivi. E dal mio punto di vista, certamente lo fa\u00bb.\nCast.\n\"Missing\" fu la prima produzione hollywoodiana di Costa-Gavras ed il budget messo a disposizione dalla Universal gli consent\u00ec di coinvolgere due attori di rilevo come Jack Lemmon e Sissy Spacek.\nJack Lemmon accett\u00f2 la parte di Ed Horman mentre stava ancora lavorando sul set di \"Buddy Buddy\", le cui riprese avevano subito un ritardo a causa di un incidente occorso al co-protagonista Walter Matthau. \u00abMostrai a Lemmon la sceneggiatura e gli piacque immediatamente\u00bb, ha dichiarato in seguito il regista, \u00absapevo che Jack avrebbe potuto recitare quella parte. Per me \u00e8 molto, molto americano, come Horman. Era un uomo d'affari della classe media e aveva votato per Nixon\u00bb.\nDurante il 35\u00ba Festival di Cannes, l'attore parl\u00f2 dell'impatto che il ruolo aveva avuto su di lui: \u00abIo scelgo i personaggi perch\u00e9 funzionano, non perch\u00e9 condivida necessariamente le idee di cui sono portatori. Ma venire a conoscere questa storia, recitarne il protagonista, mi ha fatto diventare pi\u00f9 cosciente: prima, se le autorit\u00e0 dicevano che gli Stati Uniti non c'entravano nulla con il golpe cileno ci credevo, adesso sono meno ingenuo\u00bb.\nIn seguito anche Sissy Spacek ha affermato che il ruolo di Joyce Horman l'ha cambiata profondamente: \u00abMi ha dato una coscienza politica. Ho capito che dobbiamo renderci conto di ci\u00f2 che succede nel nostro Paese, dobbiamo guardare al nostro passato, anche per evitare che fatti del genere si ripetano\u00bb. \u00abQuando Costa-Gavras mi chiam\u00f2 io non sapevo nulla del Cile, nulla di politica\u00bb, ha affermato l'attrice, \u00abnon sapevo nulla neppure di Costa-Gavras... Prima di incominciare a girare lessi dei libri e vidi dei film sul Cile, pur se sapevo che la protagonista del film non doveva sapere molto delle vicende che avevano sconvolto quel Paese... Il governo americano aveva la sua ragione per fare quello che ha fatto, ma quando vengono violati in maniera cos\u00ec brutale dei diritti umani, c'\u00e8 qualcosa che non va, che non si pu\u00f2 accettare. Sono d'accordo con Costa-Gavras e Jack Lemmon quando dicono che bisogna scoprire la verit\u00e0, in ogni caso\u00bb.\nRiprese.\nIl film fu girato a partire dal 13 aprile 1981 a Citt\u00e0 del Messico, tranne le sequenze relative alla citt\u00e0 di Vi\u00f1a del Mar che furono in realt\u00e0 girate ad Acapulco. La Universal non distribu\u00ec materiale pubblicitario n\u00e9 comunicati stampa e alcune fonti di Hollywood rivelarono che gli studios stavano evitando l'esposizione del controverso contenuto del film. Oltre che negli studi cinematografici di Churubusco, le riprese furono effettuate in location quali Plaza de San Fernando (dove Terry Simon viene arrestata dalla polizia) e il Gran Hotel Ciudad de Mexico (l'Hotel Cabrera nel film). Le scene ambientate nell'ambasciata americana furono girate al 308 di Calle Calderon de la Barca, nella zona residenziale di Polanco, mentre quelle ambientate nello Stadio Nazionale del Cile furono girate nello Stadio Azul.\nLa fine delle riprese fu programmata per la seconda settimana di giugno e Costa-Gavras pianific\u00f2 la post-produzione in Francia.\nColonna sonora.\nLa colonna sonora realizzata dal compositore greco Vangelis non \u00e8 mai stata distribuita ufficialmente, anche se una versione \"non ufficiale\" \u00e8 uscita nel 2012 in Argentina in edizione limitata di 1000 copie per l'etichetta Cimmerian Records. Il tema principale \u00e8 stato pubblicato nel luglio 1982 dalla Polydor su 45 giri, in una versione eseguita dal gruppo The Shadows, mentre la versione originale \u00e8 stata inclusa nella raccolta di Vangelis \"Themes\" del 1989. Una versione con il testo scritto da Tim Rice \u00e8 stata inoltre pubblicata da Elaine Paige nell'album \"Cinema\" del 1984 e da Nana Mouskouri in \"Why Worry\" del 1986.\nDistribuzione.\nNegli Stati Uniti il film usc\u00ec il 2 febbraio 1982 in un numero limitato di sale e ricevette una pi\u00f9 ampia distribuzione a partire dal successivo 12 marzo. Il 19 maggio dello stesso anno fu presentato in concorso al Festival di Cannes.\nIl 18 marzo 1982, il settimanale \"LA Weekly\" riport\u00f2 che l'attore David Clennon (che interpreta il ruolo del console americano Phil Putnam), aveva fatto delle apparizioni fuori dal Cinema Center di Westwood e dall'Hollywood Pacific Theatre consegnando agli spettatori dei volantini in cui si sosteneva che il colpo di stato sostenuto dalla CIA in Cile si stava ripetendo a El Salvador, con le forze armate e le finanze statunitensi a sostegno di un rovesciamento violento del governo. Nei volantini si chiedeva agli spettatori di scrivere ai loro rappresentanti al Congresso per protestare contro il coinvolgimento degli Stati Uniti e a sostenere il Comitato di Solidariet\u00e0 con il Popolo di El Salvador.\nDivieti.\nNegli Stati Uniti la MPAA impose al film il rating \"R\", ovvero il divieto ai minori di 17 anni non accompagnati da un adulto. La Universal ricorse in appello e dopo un'audizione pubblica, tenutasi a New York il 14 gennaio 1982, il film fu distribuito come \"PG-rated\" (visione da parte dei bambini consigliata con la presenza dei genitori).\nEdizione italiana.\nDoppiaggio.\nIl doppiaggio originale fu eseguito dalla Cooperativa Doppiatori presso la International Recording, sotto la direzione di Renato Izzo. Nel 2005, in occasione dell'uscita in Italia dell'edizione in DVD, \u00e8 stato effettuato un nuovo doppiaggio dalla SEFIT-CDC. Tra i personaggi principali, solo quello di Beth Horman ha mantenuto la voce di Emanuela Rossi in entrambe le edizioni.\nEdizioni home video.\nIl film \u00e8 stato distribuito in VHS nel 1982 dalla CIC Video e in DVD nel novembre 2004 dalla Universal Studios. Il 21 ottobre 2008 \u00e8 stato nuovamente distribuito in DVD dalla Criterion Collection, in un'edizione speciale con interviste a Costa-Gavras, Joyce Horman, Edward e Mildred Lewis, Thomas Hauser e Peter Kornbluh, autore del libro \"The Pinochet File\".\nAccoglienza.\nDurante la settimana precedente la sua uscita, un certo numero di funzionari di Washington DC assistettero a proiezioni riservate di \"Missing\" dando vita a vivaci discussioni e le tesi affrontate nel film vennero discusse nelle audizioni della Commissione per gli Affari Esteri del Senato degli Stati Uniti. Il Segretario di Stato Alexander Haig fu costretto ad emettere una smentita ufficiale della complicit\u00e0 americana nel colpo di stato in Cile e anche il Dipartimento di Stato prese posizione, rilasciando una dichiarazione ufficiale in cui faceva notare come il governo degli Stati Uniti avesse fatto uno sforzo sostanziale per indagare sulla scomparsa di Charles Horman ed aiutare la sua famiglia. Nel documento si faceva osservare che, nonostante questi sforzi, non era stato possibile far luce sulle ragioni della scomparsa e che il colpevole non era mai stato scoperto.\nIncassi.\nNegli Stati Uniti il film incass\u00f2 tra i 14 e i 16 milioni di dollari.\nCritica.\nIl sito \"Rotten Tomatoes\" riporta il 94% di recensioni professionali con giudizio positivo e il seguente consenso critico: \u00abGrazie in gran parte alle notevoli performance di Sissy Spacek e Jack Lemmon, \"Missing\" \u00e8 sia un'esplorazione avvincente dei personaggi che un efficace thriller politico\u00bb. Il sito \"Metacritic\" assegna al film un punteggio di 78 su 100 basato su 10 recensioni, indicando un \"consenso unanime\".\nAll'uscita del film, parte della critica accus\u00f2 Costa-Gavras di aver usato le prove in modo tendenzioso per produrre le conclusioni che desiderava. Flora Lewis afferm\u00f2 sul \"New York Times\" che il regista non avrebbe dovuto promuovere il film come la descrizione reale della storia ma solo come il punto di vista di Ed Horman, sollevando \u00abgravi questioni etiche, morali e politiche, oltre che artistiche\u00bb. La giornalista lo accus\u00f2 di aver lavorato a stretto contatto con la famiglia Horman ma di non aver fatto alcuno sforzo per parlare con i funzionari governativi o consultare i registri del Senate Intelligence Committee, che a met\u00e0 degli anni settanta aveva pubblicato un rapporto intitolato \"Covert Action in Chile: 1963-1973\". Il regista rispose di non essere entrato nei dettagli della storia e di non aver presentato prove contraddittorie perch\u00e9 un film \u00abnon \u00e8 un tribunale\u00bb, ma la sua difesa non convinse la Lewis, secondo la quale un regista dovrebbe distinguere tra \u00abfatto e verosimiglianza, prova e sospetto\u00bb.\nAltri commentatori si unirono alle sue critiche, tra cui Jeffrey Hart del \"Los Angeles Herald Examiner\", secondo il quale non esistevano prove concrete del fatto che una parte della storia fosse vera e denunci\u00f2 come \"spazzatura\" l'affermazione di Costa-Gavras secondo cui la licenza artistica gli conferiva il diritto di presentare qualunque interpretazione desiderasse. Il critico Vincent Canby scrisse nella sua recensione che Costa-Gavras sapeva \u00abmeglio di chiunque altro che ogni film \u00e8 finzione... Fingere che \"Missing\" sia la \"verit\u00e0\" \u00e8 un inganno inutile e di scarso valore\u00bb, mentre l'editorialista e politico Pat Buchanan lo accus\u00f2 di aver raccontato una storia non supportata dai fatti scoperti nelle indagini del Senato e concluse che \u00abse volete sapere cos'\u00e8 realmente successo durante il colpo di stato in Cile, non guardate \"Missing\"\u00bb.\nAnche il critico Roger Ebert espresse un giudizio non del tutto positivo: \u00abSe \"Missing\" fosse iniziato con la scomparsa del giovane uomo e avesse seguito Spacek e Lemmon in una narrazione semplice della sua ricerca, il film avrebbe potuto generare una tensione e una rabbia travolgenti. Ma il film non sviluppa mai il potere che avrebbe dovuto avere perch\u00e9 il regista... o non ha fiducia nella forza della sua storia o ha troppa fiducia nel proprio virtuosismo stilistico. Ha raggiunto l'infelice impresa di mettere in scena il suo film, perdendolo in una selva di trovate visive e di montaggio\u00bb. La rivista \"Variety\" sottoline\u00f2 soprattutto la prova dei due protagonisti: \u00abLemmon \u00e8 migliore nei panni di un uomo che affronta questioni che non ha mai voluto affrontare personalmente. Nervosa e aggressiva per la maggior parte del tempo, la Spacek \u00e8 pi\u00f9 limitata ma \u00e8 assolutamente credibile\u00bb.\nDopo la proiezione al 35\u00ba Festival di Cannes, Piero Perona scrisse sul quotidiano \"La Stampa\" che Costa-Gavras \u00abscrive con Donald Stewart una sceneggiatura esemplare, di quelle che consentono l'invenzione cinematografica pura senza mai perdere di vista le esigenze del racconto e dello spettacolo\u00bb.\nLa causa dell'ambasciatore Nathaniel Davis.\nNel gennaio 1983, quando il film era in lizza per le candidature agli Oscar, venne programmata una nuova distribuzione nei cinema di Los Angeles e New York. Nello stesso periodo l'ex ambasciatore statunitense in Cile, Nathaniel Davis (su cui \u00e8 basato il personaggio interpretato da Richard Venture), avvi\u00f2 insieme ad altri due diplomatici americani una causa da 150 milioni di dollari contro Costa-Gavras, Thomas Hauser, l'editore del libro e la Universal Pictures per la loro rappresentazione diffamatoria del governo degli Stati Uniti. Davis ritenne che il film fosse \u00abcorrosivo di ogni fiducia nel nostro governo all'estero\u00bb e che lui stesso fosse stato ritratto come un soggetto insensibile che dimostrava pi\u00f9 interesse nel prendersi cura degli interessi commerciali statunitensi in Cile rispetto alla protezione dei cittadini americani che l\u00ec vivevano: \u00abLa sostanza del film \u00e8 essenzialmente che siamo stati complici nel chiedere ai cileni di uccidere Charles Horman\u00bb. L'ambasciatore decise di non includere la famiglia Horman nella causa in quanto ritenne che \"qualunque sia il dolore che mi hanno provocato, hanno sofferto di pi\u00f9\".\nDue settimane dopo la Universal rigett\u00f2 pubblicamente le accuse su \"The Hollywood Reporter\", affermando che il primo emendamento della Costituzione degli Stati Uniti garantiva la libert\u00e0 di \u00abriesaminare, investigare, riferire e commentare questioni pubbliche che incidessero sul benessere e sulla sicurezza del popolo americano\u00bb. L'8 febbraio 1984 le accuse di diffamazione nei confronti di Hauser e del suo editore furono respinte da un giudice federale, il quale decret\u00f2 che il contenuto del libro non era in alcun modo responsabile della sua rappresentazione sullo schermo.\nNel 1987 anche la causa contro Costa-Gavras e la Universal fu respinta in quanto il film fu considerato \u00abprivo di qualsiasi evidenza di dolo\u00bb. Nathaniel Davis accolse la decisione dichiarando: \u00abIl messaggio per i funzionari pubblici appare evidente: non fate causa, neanche se credete di essere stati accusati di omicidio, accusati senza alcun tipo di prova\u00bb."}
{"id": "559976", "revid": "42767", "url": "https://it.wikipedia.org/wiki?curid=559976", "title": "Paesi scandinavi", "text": ""}
{"id": "559980", "revid": "729019", "url": "https://it.wikipedia.org/wiki?curid=559980", "title": "Charles Spencer", "text": "\u00c8 noto per aver combattuto nella World Wrestling Entertainment (WWE) e nella Extreme Championship Wrestling (ECW) con lo pseudonimo Tony Mamaluke.\nCarriera.\nAllenato da Dean Malenko, Spencer inizi\u00f2 la sua carriera nel mondo del wrestling nel 1998 lottando nelle federazioni indipendenti della Florida con gli pseudonimi C.G. Afi e Casanova Jones.\nPass\u00f2 un breve periodo nella World Championship Wrestling (WCW) come manager di Big Vito e Johnny the Bull (noti come The Mamalukes e, in seguito, The Paisans) con il nome di Tony Marinara; ebbe un feud con Disco Inferno e Lash LeRoux e lasci\u00f2 la WCW nel 1999.\nPoco tempo dopo pass\u00f2 alla Extreme Championship Wrestling (ECW). Scelse di combattere con il nome di Tony Mamaluke e si un\u00ec alla stable dei Full Blooded Italians (FBI), della quale ai tempi facevano parte Little Guido e Big Sal E. Graziano. Insieme a Guido riusc\u00ec a conquistare l'ECW World Tag Team Championship e combatt\u00e9 diversi feud contro Yoshihiro Tajiri, Mikey Whipwreck, Super Crazy, Kid Kash, Danny Doring e Roadkill. Rest\u00f2 nella ECW fino alla chiusura della stessa per bancarotta nell'aprile 2001.\nIn seguito prese parte ad alcuni show della Total Nonstop Action Wrestling (TNA) e di diverse federazioni indipendenti come la Ring of Honor (ROH), dove riusc\u00ec anche a conquistare un ROH World Tag Team Championship insieme a Sal Rinauro.\nDebutt\u00f2 nella WWE nel corso del pay-per-view ECW One Night Stand 2005 ed in seguito venne messo sotto contratto per prendere parte alla rinata ECW. Lo \"stint\" nella nuova ECW fu decisamente avaro di soddisfazioni per Mamaluke, il quale venne svincolato nel gennaio del 2007.\nL'8 agosto 2010 fa parte del PPV TNA Hardcore Justice, dove con l'FBI ha sconfitto il team avversario composto da Kid Kash, Johnny Swanger e Simon Diamond.\nVita personale.\nSpencer si \u00e8 sposato con sua moglie Brooke il 28 agosto 2003.\nTitoli e riconoscimenti.\nExtreme Championship Wrestling\nHardkore Championship Wrestling\nNew Breed Pro Wrestling\nRing of Honor\nSouthern Championship Wrestling"}
{"id": "559983", "revid": "2175", "url": "https://it.wikipedia.org/wiki?curid=559983", "title": "Cantoni di La Rochelle", "text": ""}
{"id": "559987", "revid": "767487", "url": "https://it.wikipedia.org/wiki?curid=559987", "title": "Cantone di Ars-en-R\u00e9", "text": "Il Cantone di Ars-en-R\u00e9 era una divisione amministrativa dell'Arrondissement di La Rochelle.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559988", "revid": "767487", "url": "https://it.wikipedia.org/wiki?curid=559988", "title": "Cantone di Aytr\u00e9", "text": "Il Cantone di Aytr\u00e9 \u00e8 una divisione amministrativa dell'Arrondissement di La Rochelle.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 4 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 4:"}
{"id": "559989", "revid": "226458", "url": "https://it.wikipedia.org/wiki?curid=559989", "title": "Cantone di Cour\u00e7on", "text": "Il Cantone di Cour\u00e7on era una divisione amministrativa dell'Arrondissement di La Rochelle.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559993", "revid": "287204", "url": "https://it.wikipedia.org/wiki?curid=559993", "title": "Cantone di La Jarrie", "text": "Il Cantone di La Jarrie \u00e8 una divisione amministrativa dell'Arrondissement di Rochefort e dell'Arrondissement di La Rochelle.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, il numero di comuni \u00e8 rimasto immutato a 14, tuttavia la sua composizione \u00e8 stata modificata.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "559994", "revid": "79968", "url": "https://it.wikipedia.org/wiki?curid=559994", "title": "Attrezzo", "text": "Un attrezzo (anche utensile o attrezzatura se riferito ad un assieme composto da pi\u00f9 elementi) indica generalmente uno strumento utilizzato nella meccanica applicata, adoperato per eseguire una determinata lavorazione manuale.\nAttrezzo \u00e8 un termine utilizzato anche all'infuori dell'ambito originario e tradizionale (ad esempio: sport, arte, linguaggio ordinario) per significare genericamente \"strumento\", \"mezzo\", \"arnese\" anche non materiali.\nStoria.\nL'uso di attrezzi e strumenti per facilitare il lavoro manuale risale all'et\u00e0 della pietra. In quell'epoca, gli uomini hanno cominciato a fabbricare coltelli primitivi per tagliare pellame, carni di animale e altro. I primi strumenti che sfruttavano un'azione meccanica risalgono ai periodi alessandrini dell'antica Grecia e un loro maggiore utilizzo si \u00e8 diffuso con l'avvento del medio evo. In questa epoca l'energia dell'acqua e del vento \u00e8 stata sfruttata con attrezzature via via sempre pi\u00f9 complesse. Oggi con alcuni attrezzi da lavoro meccanico sono diventati piccolissimi e multifunzione (si pensi all'avvento della nanotecnologia in cui gli strumenti sono di dimensioni molecolari).\nCaratteristiche ed utilizzo.\nI sistemi di classificazione degli utensili da lavoro possono fare riferimento alla funzione principale dello strumento stesso o al settore di impiego (nello specifico alla professione svolta da chi ne fa uso). Molti attrezzi possono essere adoperati singolarmente, mentre altri hanno bisogno di essere accoppiati ad un altro attrezzo o ad un'altra apparecchiatura per poter svolgere la propria funzione (ad esempio la punta da trapano ed il trapano, oppure la filiera e il girafiliere).\nNel mondo professionale delle imprese, nell'area produzione, gli attrezzi e le attrezzature sono tantissimi e si distinguono per settore e processo produttivo in cui sono impiegati. Gli attrezzi vengono conservati e trasportati di solito in borse o cassette da riparatori o installatori per eseguire lavori che non richiedono l'ausilio di macchine o attrezzature (borsa per gli attrezzi, cassetta per gli attrezzi). L'attrezzeria \u00e8 il reparto di costruzione/regolazione o manutenzione e di immagazzinamento degli attrezzi.\nL'attrezzatura \u00e8 un oggetto pi\u00f9 complesso di un semplice attrezzo (ad esempio un porta mandarino di un tornio); \u00e8 spesso specifica per un impiego dedicato (un prodotto, un processo, ecc).\nAltri significati.\nDal significato originario (meccanico), i termini attrezzi e utensili (con sfumatura lessicale diversa) sono ora impiegati per significare oggetti di altro tipo. Questo sia nel contesto casalingo o personale che in quello professionale o lavorativo. Pertanto, attrezzi e utensili sono ora anche di tipo elettronico, digitale e informatico, idraulico, elettrico, pneumatico, ecc. Ad esempio:\nClassificazione.\nQuesta che segue \u00e8 una classificazione degli attrezzi da lavoro che fa riferimento al tipo di funzione svolto dall'arnese:"}
{"id": "559996", "revid": "287204", "url": "https://it.wikipedia.org/wiki?curid=559996", "title": "Cantone di Marans", "text": "Il Cantone di Marans \u00e8 una divisione amministrativa dell'Arrondissement di La Rochelle.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 20 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "559998", "revid": "226458", "url": "https://it.wikipedia.org/wiki?curid=559998", "title": "Cantone di Saint-Martin-de-R\u00e9", "text": "Il Cantone di Saint-Martin-de-R\u00e9 era una divisione amministrativa dell'Arrondissement di La Rochelle.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "559999", "revid": "1494169", "url": "https://it.wikipedia.org/wiki?curid=559999", "title": "Attrezzo (disambigua)", "text": ""}
{"id": "560000", "revid": "729019", "url": "https://it.wikipedia.org/wiki?curid=560000", "title": "So What (Miles Davis)", "text": "So What \u00e8 uno standard composto da Miles Davis e inciso come primo brano del famoso album \"Kind of Blue\", che inaugur\u00f2 la stagione del jazz modale.\nRipreso da moltissimi interpreti, spesso con l'aggiunta dell'assolo di Davis (ad esempio, George Russell ne ha prodotto una versione per grande orchestra, e ne esiste una versione cantata in vocalese da Eddie Jefferson) \u00e8 considerato uno dei maggiori successi di Davis.\nProgressione armonica.\nLe lunghe sequenze di accordi ripetute (8+8 in Re-, 8 in Mib-, 8 in Re-) identificano immediatamente il brano come modale (modo dorico).\nAlla fine della sezione B, l'improvvisatore ha a disposizione ben 24 battute in Re minore dorico senza alcun cambio di accordo.\nLo stesso giro armonico fu in seguito utilizzato da John Coltrane per la sua \"Impressions\".\nIl tema, normalmente esposto dal contrabasso, \u00e8 in forma antifonale con la funzione della risposta assunta dagli ottoni e consiste, per la parte di basso, di una frase della durata di sei quarti che viene ripetuta, con variazioni, quattro volte per sezione, trasposta di un semitono nella sezione B. L'esposizione del tema \u00e8 spesso preceduta da un'introduzione di basso e pianoforte, simile o identica a quella che si trova nell'esecuzione di \"Kind of Blue\".\nLa performance di \"Kind of Blue\".\nIn \"Kind of Blue\", \"So What\" apre il disco, un fatto che forse ha contribuito a farlo diventare la bandiera del jazz modale. Il pezzo pi\u00f9 aderente a questo paradigma \u00e8 \"Flamenco Sketches\".\nLa formazione per questa esecuzione \u00e8:\nLo schema dell'esecuzione \u00e8 come segue (il minutaggio \u00e8 quello della ristampa dell'album):\nL'introduzione fu scritta da Gil Evans per Paul Chambers e Bill Evans. Un'esecuzione per grande orchestra fu registrata da Gil Evans per una trasmissione televisiva dedicata al quintetto di Davis (Cannonball Adderley non figura perch\u00e9 quel giorno era malato). I caratteristici voicing usati da Bill Evans per l'accompagnamento, che consistono (dall'alto) di una terza maggiore e di tre intervalli di quarta, sono stati chiamati \"So What voicings\" dal musicologo Mark Levine e contribuiscono al senso di spazio e apertura generale che pervade il brano."}
{"id": "560002", "revid": "292162", "url": "https://it.wikipedia.org/wiki?curid=560002", "title": "Juventus Football Club 2000-2001", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2000-2001.\nStagione.\nL'estate del 2000 port\u00f2 a Torino il francese David Trezeguet, un cui gol aveva deciso la finale dell'Europeo. Il suo arrivo contribu\u00ec a rinforzare la squadra, impegnata in campo nazionale e internazionale. In Coppa Italia fu subito eliminata dal Brescia.\nIn campionato sfid\u00f2 la Roma per il primo posto, con un passo inferiore rispetto ai capitolini. L'eliminazione in coppa, gi\u00e0 nella fase a gironi, avrebbe potuto rappresentare un vantaggio in quanto la Juventus era cos\u00ec libera da impegni infrasettimanali. I giallorossi si dimostrarono comunque superiori, nonostante i buoni risultati dei piemontesi. Lo scontro diretto di inizio maggio termin\u00f2 2-2, vanificando una possibile rimonta bianconera. Il torneo si concluse con il secondo posto: nonostante la qualificazione diretta alla Champions League, i risultati del biennio sotto la guida di Ancelotti furono giudicati al di sotto delle aspettative, pertanto il tecnico reggiolese venne esonerato.\nMaglie.\nA partire da questa stagione, dopo 22 anni di ininterrotta collaborazione con Kappa, la fornitura tecnica della squadra pass\u00f2 in mano a Lotto. Tuttavia, allo scopo di massimizzare i ricavi dalle sponsorizzazioni, sulle divise approntate per le partite di campionato e Champions League non comparve il logo dell'azienda veneta, bens\u00ec quello di CiaoWeb, portale web di propriet\u00e0 del gruppo Fiat \u2014 presentandosi quindi, \"a posteriori\", come una sorta di \"cosponsor\" in anticipo di due decenni sulla legislazione calcistica italiana \u2014; il marchio Lotto venne invece relegato alle partite di Coppa Italia e ai capi d'allenamento.\nGli sponsor ufficiali furono TELE+ in campionato e Sportal.com in Champions League; limitatamente alle gare di Coppa Italia, venne alternato TELE+ in casa e Sportal.com in trasferta."}
{"id": "560003", "revid": "767487", "url": "https://it.wikipedia.org/wiki?curid=560003", "title": "Cantone di Aigrefeuille-d'Aunis", "text": "Il Cantone di Aigrefeuille-d'Aunis era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560004", "revid": "729019", "url": "https://it.wikipedia.org/wiki?curid=560004", "title": "Trinity (wrestler)", "text": "Tra il 2006 e il 2007 ha militato anche nella World Wrestling Entertainment, esibendosi nel \"roster\" della \"ECW\".\nCarriera nel wrestling.\nTotal Nonstop Action (2002\u20132005).\nNel 2002 Stephanie inizi\u00f2 a lavorare nella Total Nonstop Action come lottatrice e come valletta. \nNel 2004 a Victory Road sconfigge Jacqueline e nel 2005 ad Hard Justice sconfigge Chris Sabin e Traci in un mixed tag team match in coppia con Michael Shane.\nOhio Valley Wrestling (2005\u20132006).\nFirm\u00f2 un contratto di sviluppo con la WWE, che la fece esordire nella Ohio Valley Wrestling il 9 novembre 2005.\nWorld Wrestling Entertainment (2006\u20132007).\nDebutt\u00f2 ad HEAT contro Talia il 2 gennaio 2006 ed il 18 marzo 2006 diventa l'arbitro speciale del match tra Beth Phoenix contro Shelly Martinez. Il 1\u00ba aprile 2006 sconfigge Sosay per sottomissione, ma dopo il match viene attaccata da Beth Phenix, che la sconfigge. \nPer un po' Trinity scomparve dalla scena, per poi tornare nella rinata ECW come valletta degli FBI. \nNell'estate del 2006 e durante uno spettacolo della ECW s'infortun\u00f2 ad un ginocchio eseguendo un moonsault e mancando le sue avversarie (Kelly Kelly e Francine). \nIl 31 ottobre vinse la prima \"ECW Diva Halloween Costume Contest\" sconfiggendo Kelly Kelly ed Ariel ed il costume di Trinity in quell'occasione fu un semplice nastro da cantiere che le copriva poca parte del suo seno.\nStephanie concluse il suo contratto con WWE il 22 giugno 2007."}
{"id": "560007", "revid": "226458", "url": "https://it.wikipedia.org/wiki?curid=560007", "title": "Cantone di Le Ch\u00e2teau-d'Ol\u00e9ron", "text": "Il Cantone di Le Ch\u00e2teau-d'Ol\u00e9ron era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560008", "revid": "1718925", "url": "https://it.wikipedia.org/wiki?curid=560008", "title": "Cantone di Marennes", "text": "Il Cantone di Marennes \u00e8 una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 14 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "560009", "revid": "1371684", "url": "https://it.wikipedia.org/wiki?curid=560009", "title": "Cantone di Rochefort-Centre", "text": "Il Cantone di Rochefort-Centre era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende parte della citt\u00e0 di Rochefort."}
{"id": "560010", "revid": "1371684", "url": "https://it.wikipedia.org/wiki?curid=560010", "title": "Cantone di Rochefort-Sud", "text": "Il Cantone di Rochefort-Sud era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Rochefort."}
{"id": "560011", "revid": "827882", "url": "https://it.wikipedia.org/wiki?curid=560011", "title": "Cantone di Rochefort-Nord", "text": "Il Cantone di Rochefort-Nord era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Rochefort e i comuni di:"}
{"id": "560012", "revid": "226458", "url": "https://it.wikipedia.org/wiki?curid=560012", "title": "Cantone di Royan-Est", "text": "Il Cantone di Royan-Est era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Royan e il comune di Saint-Georges-de-Didonne."}
{"id": "560017", "revid": "226458", "url": "https://it.wikipedia.org/wiki?curid=560017", "title": "Cantone di Royan-Ovest", "text": "Il Cantone di Royan-Ovest era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Royan e i comuni di:"}
{"id": "560019", "revid": "767487", "url": "https://it.wikipedia.org/wiki?curid=560019", "title": "Inseguitore solare", "text": "Un inseguitore solare \u00e8 un dispositivo meccanico-automatico atto ad orientare favorevolmente rispetto ai raggi del Sole un pannello fotovoltaico, un pannello solare termico oppure un concentratore solare, aumentando la potenza dell'energia solare captata e dunque la resa effettiva del dispositivo energetico. Un tipo di inseguitore solare \u00e8 l'eliostato. Storicamente i primi sistemi solari ad inseguimento sono stati quelli presenti in orbita sui satelliti artificiali sui rispettivi pannelli solari.\nDescrizione.\nLo scopo principale di un inseguitore \u00e8 quello di massimizzare l'efficienza del dispositivo ospitato a bordo.\nNel campo fotovoltaico i moduli montati a bordo di un inseguitore vengono generalmente disposti geometricamente su un singolo pannello, pratica che evita l'impiego di un inseguitore per ogni singolo modulo.\nNel campo della concentrazione solare un inseguitore \u00e8 utile a mantenere costante il punto di fuoco generato dal paraboloide sull'elemento di canalizzazione del liquido da riscaldare. Tanto maggiore \u00e8 l'allineamento perpendicolare con i raggi solari tanto maggiore sar\u00e0 l'efficienza di conversione e l'energia prodotta a parit\u00e0 di superficie, tanto minore sar\u00e0 la superficie di pannello solare necessaria a parit\u00e0 di potenza richiesta, tanto minori saranno i costi di impianto.\nVantaggi e svantaggi.\nIn tutti i casi citati i lati negativi degli inseguitori solari si manifestano nei problemi meccanici a cui vanno inevitabilmente incontro con l'usura del tempo, con i conseguenti fermi impianto causati. I servomeccanismi degli inseguitori sono organi poco sollecitati, ma sottoposti per loro natura a condizioni atmosferiche gravose per almeno 20 anni. A questi limiti \u00e8 necessario far fronte predisponendo un oculato programma di manutenzione sia su base temporale che a seguito di rilievi da effettuare in concomitanza con ogni fase di pulizia dell'impianto.\nIl consumo elettrico delle componenti elettroniche \u00e8 trascurabile in un moderno sistema correttamente progettato, quello delle componenti meccaniche pu\u00f2 essere sensibile solo in impianti di piccola potenza o che beneficiano di scarsa irradiazione per particolari condizioni orografiche o climatiche.\nLa manutenzione ordinaria \u00e8 in genere semplice, e in campo fotovoltaico beneficia di una minor sensibilit\u00e0 dell'effetto fotovoltaico alla polvere depositata sulla superficie dei moduli, grazie al miglior angolo medio di incidenza dei raggi solari.\nLa casistica finora disponibile attesta come il campo di impiego pi\u00f9 proficuo per gli inseguitori solari sia quello dei grandi impianti a terra.\nAnche per questo motivo in Italia gli inseguitori solari non hanno incontrato la diffusione presente in paesi di maggior estensione, come Germania o Spagna.\nRiconoscendo incentivi specifici agli impianti a concentrazione, in continuo progresso (NREL-validated world-record efficiency of 43.5 percent) e per i quali l'inseguimento \u00e8 obbligato, il titolo IV del Quarto Conto Energia 2011 per\u00f2 favorir\u00e0 un mutamento d'orientamento del mercato.\nClassificazione.\nIn base alle loro caratteristiche costruttive, gli inseguitori solari vengono suddivisi in base a:\nGradi di libert\u00e0.\nGli inseguitori solari sono in grado di offrire al pannello una libert\u00e0 di movimento mono o biassiale.\nInseguitori ad un grado di libert\u00e0.\nAsse X.\nGli inseguitori di \"tilt\" (ovvero beccheggio) sono i pi\u00f9 semplici da realizzare, e ruotano attorno all'asse est-ovest.\nIl pannello viene sollevato o abbassato (in genere manualmente due volte l'anno) verso l'orizzonte in modo che l'angolo rispetto al suolo sia statisticamente ottimale in base alla stagionalit\u00e0.\nAll'atto pratico un inseguitore di tilt viene realizzato impiegando profili meccanici telescopici in modo da sollevare o abbassare il pannello fotovoltaico rispetto all'orizzonte.\nConcettualmente simili al ripiano sollevabile di un banco di scuola, questi inseguitori offrono un incremento di produzione inferiore al 10%, tanto da giustificare raramente un servomeccanismo.\nAsse Y.\nGli inseguitori di rollio si prefiggono di seguire il sole lungo la volta celeste nel suo percorso quotidiano, a prescindere dalla stagione di utilizzo.\nIn questo caso l'asse di rotazione \u00e8 nord-sud, mentre l'altezza del sole rispetto all'orizzonte viene ignorata.\nQuesti inseguitori sono particolarmente indicati per i paesi a bassa latitudine (Italia compresa, specialmente al sud), in cui il percorso del sole \u00e8 mediamente pi\u00f9 ampio durante l'anno.\nLa rotazione richiesta a queste strutture \u00e8 pi\u00f9 ampia del tilt, spingendosi a volte fino a \u00b160\u00b0.\nQuesti inseguitori fanno apparire ogni fila di moduli fotovoltaici come uno \"spiedo\" orientato verso l'equatore.\nQuesto tipo di inseguitore riesce ad avere prestazioni superiori rispetto agli inseguitori lungo l'asse X, e permette di aumentare la produzione di energia di un 15% circa, rispetto ad un sistema fotovoltaico fisso.\nUna caratteristica avanzata di questi inseguitori \u00e8 detta \"backtracking\", e risolve il problema degli ombreggiamenti che inevitabilmente le file di moduli fotovoltaici causano all'alba e al tramonto sollevandosi verso l'orizzonte.\nQuesta tecnica prevede che i servomeccanismi orientino i moduli in base ai raggi solari solo nella fascia centrale della giornata, ma invertano il tracciamento a ridosso di alba e tramonto.\nLa posizione notturna di un campo fotovoltaico con backtracking \u00e8 perfettamente orizzontale rispetto al suolo, e dopo l'alba il disassamento dell'ortogonale dei moduli rispetto ai raggi solari viene progressivamente ridotto mano a mano che le ombre lo permettono.\nPrima del tramonto viene eseguita un'analoga procedura al contrario, riportando il campo fotovoltaico in posizione orizzontale per il periodo notturno.\nAsse Z.\nGli inseguitori di azimut (ovvero imbardata) dispongono di un grado di libert\u00e0 con asse zenit-nadir.\nPer ottenere ci\u00f2 il pannello viene montato a bordo di una base rotante servoassistita, complanare al terreno.\nL'incremento di produzione elettrica risultante \u00e8 approssimativamente pari al 25%.\nAsse Polare.\nGli inseguitori ad asse polare si muovono su un unico asse inclinato rispetto al suolo e circa parallelo all'asse di rotazione terrestre. Tale asse \u00e8 simile a quello attorno al quale il sole disegna la propria traiettoria nel cielo. L'asse \u00e8 simile ma non uguale a causa delle variazioni dell'altezza della traiettoria del sole rispetto al suolo nelle varie stagioni. Questo sistema di rotazione del pannello attorno ad un solo asse riesce quindi a tenere il pannello circa perpendicolare al sole durante tutto l'arco della giornata (sempre trascurando le oscillazioni estate-inverno della traiettoria del sole) e d\u00e0 la massima efficienza che si possa ottenere con un solo asse di rotazione.\nInseguitori a due gradi di libert\u00e0.\nGli inseguitori pi\u00f9 sofisticati dispongono di due gradi di libert\u00e0, con cui si prefiggono di allineare perfettamente e in tempo reale l'ortogonale dei pannelli fotovoltaici con i raggi solari.\nIl modo pi\u00f9 economico, ma non l'unico, per realizzarli \u00e8 montare un inseguitore a bordo di un altro.\nCon questi inseguitori si registrano aumenti di produzione elettrica che raggiungono anche il 35%-40%, a fronte per\u00f2 di una maggior complessit\u00e0 costruttiva.\nAlimentazione.\nIn base all'alimentazione necessaria al movimento degli inseguitori, possiamo suddividerli in:\nTipologia di comando.\nGli inseguitori attivi si distinguono a loro volta, in base alla tipologia del comando elettronico che pilota il movimento, in:\nCuriosit\u00e0.\nA livello hobbistico, in particolare in territorio statunitense, data la relativa semplicit\u00e0 nel mettere in pratica il concetto di estrarre energia dai raggi solari, \u00e8 diffusa l'usanza di sperimentare e realizzare, al fine di produrre acqua calda ed energia elettrica ad uso personale e per la propria abitazione, il fotovoltaico e i due tipi di concentratori solari: il paraboloide ed il forno a specchi; addirittura sono stati realizzati piccoli sistemi portatili, in definitiva i pi\u00f9 semplici da realizzare. Anche la parte elettronica, costituita dal sensore di posizione del sole, necessario al pilotaggio dei motori per il movimento, \u00e8 stata sviluppata in modo intelligente sfruttando componentistica per altri usi, economica ma efficace."}
{"id": "560021", "revid": "767487", "url": "https://it.wikipedia.org/wiki?curid=560021", "title": "Cantone di Saint-Agnant", "text": "Il Cantone di Saint-Agnant era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560026", "revid": "226458", "url": "https://it.wikipedia.org/wiki?curid=560026", "title": "Cantone di Saint-Pierre-d'Ol\u00e9ron", "text": "Il Cantone di Saint-Pierre-d'Ol\u00e9ron era una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560030", "revid": "767487", "url": "https://it.wikipedia.org/wiki?curid=560030", "title": "Cantone di Surg\u00e8res", "text": "Il Cantone di Surg\u00e8res \u00e8 una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 21 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "560033", "revid": "767487", "url": "https://it.wikipedia.org/wiki?curid=560033", "title": "Cantone di Tonnay-Charente", "text": "Il Cantone di Tonnay-Charente \u00e8 una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 15 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "560034", "revid": "767487", "url": "https://it.wikipedia.org/wiki?curid=560034", "title": "Cantone di La Tremblade", "text": "Il Cantone di La Tremblade \u00e8 una divisione amministrativa dell'Arrondissement di Rochefort.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 9 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "560035", "revid": "339392", "url": "https://it.wikipedia.org/wiki?curid=560035", "title": "U.S. Sestri Levante 1919", "text": ""}
{"id": "560038", "revid": "226458", "url": "https://it.wikipedia.org/wiki?curid=560038", "title": "Cantone di Aulnay", "text": "Il Cantone di Aulnay era una divisione amministrativa dell'Arrondissement di Saint-Jean-d'Ang\u00e9ly.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560041", "revid": "226458", "url": "https://it.wikipedia.org/wiki?curid=560041", "title": "Cantone di Loulay", "text": "Il Cantone di Loulay era una divisione amministrativa dell'Arrondissement di Saint-Jean-d'Ang\u00e9ly.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560042", "revid": "904385", "url": "https://it.wikipedia.org/wiki?curid=560042", "title": "Cantone di Matha", "text": "Il Cantone di Matha \u00e8 una divisione amministrativa dell'Arrondissement di Saint-Jean-d'Ang\u00e9ly.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 25 a 63 comuni.\nComposizione.\nI 25 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 63:"}
{"id": "560043", "revid": "226458", "url": "https://it.wikipedia.org/wiki?curid=560043", "title": "Cantone di Saint-Hilaire-de-Villefranche", "text": "Il Cantone di Saint-Hilaire-de-Villefranche era una divisione amministrativa dell'Arrondissement di Saint-Jean-d'Ang\u00e9ly.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560044", "revid": "122960600", "url": "https://it.wikipedia.org/wiki?curid=560044", "title": "Carta del Carnaro", "text": "La Carta del Carnaro (detta anche, in latino, Charta Quarnerina) fu la costituzione di stampo sindacalista della Reggenza italiana del Carnaro, scritta dal sindacalista socialista Alceste de Ambris e rielaborata nella forma ma non nella sostanza dal poeta Gabriele D'Annunzio, e da lui promulgata l'8 settembre 1920 a Fiume durante gli ultimi mesi dell'impresa fiumana. Lo statuto non venne mai applicato e, di fatto, rimasero in vigore le leggi municipali.\nLe premesse: l'impresa di Fiume.\nDopo la Prima Guerra Mondiale alcune delle terre definite dai nazionalisti italiani \"irredente\" rimasero fuori dallo stato italiano. Istria e Dalmazia furono terreno di scontro diplomatico tra il Regno d'Italia e il neo-costituito Regno dei Serbi, Croati e Sloveni. Il mancato rispetto del Patto di Londra (che non prevedeva per\u00f2 l'assegnazione della citt\u00e0 di Fiume all'Italia) e una forte presenza italiana nella ex citt\u00e0 asburgica generarono tra i nazionalisti il mito della cosiddetta vittoria mutilata. L'impresa di Fiume fu il tentativo, capitanato da Gabriele D'Annunzio, di scavalcare la diplomazia e stabilire l'appartenenza allo stato italiano della citt\u00e0. Il \"poeta-soldato\" il 12 settembre 1919 sbarc\u00f2 insieme a 2500 arditi e legionari a Fiume e la occup\u00f2 militarmente e istituendo la Reggenza italiana del Quarnaro.\nLa Carta fu promulgata, nonostante il parere contrario dei dirigenti locali, mediante un discorso pronunciato da D'Annunzio dal balcone del palazzo del governo. \nLo statuto prefigurava un modello di societ\u00e0 utopistico, attingendo all'Et\u00e0 comunale e al Corporativismo.\nLe istanze.\nGi\u00e0 nella Premessa vi si affermava la chiara volont\u00e0 di entrare a far parte integrante dello Stato Italiano e consequenzialmente l'italianit\u00e0 di Fiume e vi si sosteneva un futuro stato rivoluzionario-corporativo. Proprio dalla Carta del Carnaro \"dannunziana\" anche il regime fascista in seguito prender\u00e0 spunto per la propria dottrina politica economica riproposta nella Carta del lavoro del 1927, dove attraverso la politica del corporativismo si voleva creare un sistema antagonista nei confronti sia della societ\u00e0 capitalistica che di quella marxista\nLa Carta ha contenuti parzialmente riferibili all'interventismo di sinistra, che a Fiume trovava espressione in una frangia di futuristi di sinistra e nel giornale ufficiale \"Testa di ferro\". Il suo direttore, Mario Carli, era (seppur a suo modo) filobolscevico.\nLe istituzioni politiche che descrive sono, peraltro, modellate in modo vario sulla democrazia ateniese, sui governi del comune medievale italiano, sulle istituzioni della Repubblica di Venezia e sulla Costituzione elvetica. Lo scenario che prospettava era quello di una repubblica direttoriale, con il potere esecutivo affidato ad un collegio di sette Commissari, eletti dall'organo legislativo, che avrebbero dovuto rimanere in carica un anno (rappresentare la Repubblica presso gli altri Stati e dirigere il collegio esecutivo come \"primus inter pares\" sarebbe stato compito del Commissario agli Affari Esteri); il potere legislativo avrebbe dovuto essere condiviso da due camere, la Camera dei Rappresentanti e il Consiglio Economico, ma non ci sarebbe stato bicameralismo perfetto, in quanto ognuna responsabile di materie diverse (su alcune materie importanti si prevedeva tuttavia la partecipazione all'attivit\u00e0 legislativa di entrambe le camere, per l'occasione riunite in seduta comune nell'Assemblea Nazionale); in caso di pericolo per la Patria l'Assemblea Nazionale poteva eleggere per un periodo di sei mesi un Comandante (figura ispirata al \"dictator\" dell'antico Stato romano). \nGiuseppe Bottai rievocando la Carta del Carnaro nel 1938 scrisse:\nIl superamento con la Carta del Lavoro (1927).\nLa Carta ha una matrice che discende dall'interventismo di sinistra dei Fascio rivoluzionario d'azione internazionalista, ma soprattutto dal sindacalismo rivoluzionario di Alceste de Ambris, Filippo Corridoni e Vittorio Picelli e che in parte si ritrova nel Manifesto dei Fasci italiani di combattimento di piazza San Sepolcro (sansepolcrismo). Nello specifico, dal manifesto pubblicato su \"Il Popolo d'Italia\" viene estrapolata la parte pi\u00f9 legata al sindacalismo rivoluzionario del manifesto di San Sepolcro (tralasciando la parte imperialistica) e quindi il manifesto pubblicato risulta teoricamente base del fascismo, ma non verr\u00e0 mai pienamente applicato dal fascismo, per essere poi accantonato dalla cultura ufficiale.\nSoltanto il sindacalismo fascista negli anni venti si distacc\u00f2 in parte dalla cultura ufficiale del Fascismo rifacendo suo il \"mito\" dell'Impresa di Fiume e della Carta del Carnaro redatta da Alceste de Ambris.\nMa l'atteggiamento pi\u00f9 diffuso durante il fascismo fu quello di considerare la Carta del Carnaro come l'espressione pi\u00f9 alta e pi\u00f9 compiuta di una esperienza ormai conclusa, quindi irripetibile, destinata ad essere superata dalla nuova Carta del Lavoro proposta da Giuseppe Bottai e approvata dal Gran Consiglio Fascista il 21 aprile 1927.\nSostanzialmente dalla Carta del Carnaro furono estratti gli elementi pi\u00f9 corporativi mentre furono completamente accantonate le istanze democratico-libertarie."}
{"id": "560045", "revid": "640277", "url": "https://it.wikipedia.org/wiki?curid=560045", "title": "Impianto fotovoltaico", "text": "Un impianto fotovoltaico \u00e8 un impianto elettrico costituito essenzialmente dall'assemblaggio di pi\u00f9 moduli fotovoltaici che sfruttano l'energia solare per produrre energia elettrica mediante effetto fotovoltaico, della necessaria componente elettrica (cavi) ed elettronica (inverter) ed eventualmente di sistemi meccanici-automatici ad inseguimento solare.\nClassificazione e tipologia.\nGli impianti fotovoltaici sono principalmente suddivisi in 2 grandi famiglie:\nUn caso particolare di impianto ad isola, detto \"ibrido\", resta connesso alla rete elettrica di distribuzione, ma utilizza principalmente le sue fonti, una sola, o pu\u00f2 avere una combinazione, ad esempio, fotovoltaico, eolico, gruppo elettrogeno, anche con l'aiuto di un accumulatore. Qualora nessuna delle fonti sia disponibile o l'accumulatore sia scarico, un circuito collega l'impianto alla rete elettrica per la continuit\u00e0 della fornitura.\nDal punto di vista strutturale, va menzionata la posa \"architettonicamente integrata\" (noto anche con l'acronimo BIPV, Building Integrated PhotoVoltaics, ovvero \"sistemi fotovoltaici architettonicamente integrati\").\nL'integrazione architettonica si ottiene ponendo i moduli fotovoltaici dell'impianto all'interno del profilo stesso dell'edificio che lo accoglie.\nLe tecniche sono principalmente:\nI costi per realizzare un impianto fotovoltaico integrato sono pi\u00f9 alti rispetto a quello tradizionale, ma il risultato estetico \u00e8 privilegiato dalla normativa del Conto energia, con il riconoscimento di una tariffa incentivante sensibilmente pi\u00f9 elevata.\nImpianti fotovoltaici ad isola (off-grid).\nQuesta famiglia \u00e8 al servizio di quelle utenze elettriche isolate da altre fonti energetiche, come la rete nazionale in C.A., che si riforniscono da un impianto fotovoltaico elettricamente isolato ed autosufficiente.\nI principali componenti di un impianto fotovoltaico ad isola sono generalmente:\nLe tensioni pi\u00f9 utilizzate sono 12 o 24 V. Conseguentemente, dato che la maggior parte dei moduli fotovoltaici utilizzati in questa tipologia di impianti ha tensioni in uscita pari a 12 o 24 V, le cosiddette stringhe elettriche che formano il campo sono costituite da pochissimi moduli, fino al limite del singolo modulo per stringa. In quest'ultimo caso, in pratica, il campo fotovoltaico \u00e8 costituito da semplici paralleli elettrici tra moduli, dotati di diodi di stringa per la protezione dalle cosiddette correnti inverse di cui tratteremo oltre.\nL'accumulatore \u00e8 in genere costituito da monoblocchi, o elementi singoli specificamente progettati per cariche e scariche profonde e cicliche. Negli impianti che devono garantire continuit\u00e0 di servizio anche alle pi\u00f9 severe condizioni non sono, in genere impiegati accumulatori per uso automobilistico, che pur funzionando a dovere hanno bassa \"vita utile\" ossia tollerano un minor numero di cicli di carica e scarica rispetto ad accumulatori progettati e costruiti appositamente per questo tipo di impiego. Nel caso di installazioni degli accumulatori su palo o in altezza (per es. pubblica illuminazione o lampione fotovoltaico) non possono essere utilizzati accumulatori per uso automobilistico in quanto eventuali perdite di elettrolita (che \u00e8 costituito da una soluzione altamente corrosiva a base di acido solforico) potrebbero causare danni a persone, animali e cose. In queste installazioni si utilizzano appositi accumulatori nel quale l'elettrolita liquido \u00e8 sostituito da uno speciale gel.\nIl regolatore di carica \u00e8 un dispositivo elettronico che possiede le seguenti funzionalit\u00e0 minime:\nImpianti fotovoltaici connessi in rete (grid-connected).\nQuesta famiglia identifica quelle utenze elettriche gi\u00e0 servite dalla rete nazionale in AC, ma che immettono in rete tutta o parte della produzione elettrica risultante dal loro impianto fotovoltaico, opportunamente convertita in corrente alternata e sincronizzata a quella della rete, contribuendo alla cosiddetta generazione distribuita.\nA questa tipologia di impianti, nella sua espressione minimale, appartiene il \"Plug &amp; Play\" o \"Plug and Play\" \nimpianti e/o sistemi di accumulo, di taglia ridotta, max 350 Watt Delibera ARERA 315/2020/R/eel che possono essere collegati direttamente all'impianto elettrico dell'utente, tramite una spina, alla normale presa di corrente domestica 230V. Subito utilizzabili senza particolari interventi tecnici o burocratici, contribuiscono al risparmio energetico dell'abitazione, sfruttando l'irraggiamento solare contestualmente disponibile.\nI principali componenti di un impianto fotovoltaico connesso alla rete sono:\nCaratteristiche tecniche.\nLa potenza nominale di un impianto fotovoltaico si considera generalmente come la somma dei valori di potenza nominale di ciascun modulo fotovoltaico di cui \u00e8 composto il suo campo, e si intende come il valore in Watt di picco, indicato con il simbolo: Wp e multipli (kWp, MWp, ...). Una indicazione pi\u00f9 puntuale della potenza utile \u00e8 quella della potenza in alternata, ovvero dopo l'inverter (una indicazione della potenza netta, utile, dell'impianto), valore che si indica in WCA (WAC sulle pubblicazioni in lingua inglese) e multipli (kWCA, MWCA, ...). In tale frangente, la potenza di picco, ovvero lorda, si indica con WCC (WDC sulle pubblicazioni in lingua inglese), per indicare che si tratta della potenza in corrente continua.\nLa superficie occupata da un impianto fotovoltaico \u00e8 in genere poco maggiore rispetto a quella occupata dai soli moduli fotovoltaici, che richiedono, per la tecnologia silicio policristallino e silicio monocristallino, circa 4 m\u00b2 / kW (per moduli di circa il. 18-20% di efficienza esposti a Sud) ai quali vanno aggiunte eventuali superfici occupate dai coni d'ombra prodotte da ostacoli, tipo camini, antenne TV ecc., se montati in modo complanare alle superficie, invece se montati in modo non complanare si deve tenere conto dell'ombra che gli stessi pannelli producono e quindi la superficie impiegata \u00e8 di circa 8 m\u00b2/kW.\nNegli impianti su terreno o tetto piano, \u00e8 prassi comune distribuire geometricamente il campo su pi\u00f9 file, opportunamente sollevate singolarmente verso il sole, in modo da massimizzare l'irraggiamento captato dai moduli. Queste file vengono stabilite per esigenze geometriche del sito di installazione e possono o meno corrispondere alle stringhe.\nIn entrambe le configurazioni di impianto, ad isola o connesso in rete, l'unico componente disposto in esterno \u00e8 il campo fotovoltaico, mentre regolatore, inverter e batteria sono tipicamente disposti in locali tecnici predisposti (es. cabina).\nL'energia prodotta \u00e8 tanto maggiore quanto pi\u00f9 l'impianto gode di un'esposizione favorevole all'irraggiamento solare, che \u00e8 funzione dell'eliofania e massima con determinati angoli di inclinazione rispetto ad un piano orizzontale al suolo e per esposizioni il pi\u00f9 possibile verso sud.\nPer massimizzare la captazione dell'irraggiamento solare si progettano e si realizzano moduli fotovoltaici ad inseguimento solare che adattano cio\u00e8 l'inclinazione del pannello ricevente all'inclinazione dei raggi solari durante il giorno e la stagione.\nInfine, occorre tenere presente l'\u201cEfficienza del B.O.S.\u201d (Balance of System), che nella lingua inglese significa considerare tutte le parti in gioco ed indica l'efficienza di tutta la catena che compone il sistema fotovoltaico, escluso i moduli stessi. Per BOS si intende l'insieme dei dispositivi e della componentistica elettrica/elettronica dell'impianto fotovoltaico, che trasferiscono l'energia prodotta dai moduli alla rete elettrica. Un valore accettabile \u00e8 generalmente valutato intorno all'85%. In termini di potenze, un WCA equivale al prodotto dell'efficienza citata per un WCC (grosso modo il Wp).\nL'effetto della temperatura sui moduli fotovoltaici viene solitamente quantificato mediante alcuni coefficienti relativi alle variazioni della tensione a circuito aperto, della corrente di cortocircuito e della potenza massima alle variazioni di temperatura. In questo documento, linee guida sperimentali complete per stimare i coefficienti di temperatura\nPotenze e Conto Energia.\nLa regolamentazione nazionale suddivide gli impianti fotovoltaici in vari gruppi, per dimensione, modalit\u00e0 di utilizzo e di posa. Prima in 3 gruppi:\nQuesta classificazione \u00e8 stata in parte dettata dalla stessa normativa italiana del Conto energia, tuttavia il 2\u00ba Conto Energia (febbraio 2007) definisce tre nuove tariffe incentivanti: da 1 a 3\u00a0kW, da 3 a 20\u00a0kW e oltre i 20\u00a0kW. \nCon l'entrata in vigore del 4\u00ba Conto Energia (maggio 2011) vi \u00e8 stato un'ennesima modifica alla normativa: la tariffa corrispondente per il 2012 \u00e8 divisa per fasce di potenza, impianti su edifici od altri impianti e per semestre, es. nel 2\u00ba semestre per impianti su edificio fino a 3\u00a0kW avremo una tariffa pari a /kWh di energia generato.\nLe fasce per gli impianti su edificio sono diventate: da 1 a 3\u00a0kW, da 3 a 20\u00a0kW, da 20 a 200\u00a0kW (limite Scambio Sul Posto), da 200\u00a0kW a 1\u00a0MW (limite piccoli), da 1 a 5\u00a0MW e oltre i 5\u00a0MW.\nL'STMG e il Testo unico della produzione elettrica definisco i criteri di allacciamento per impianti fotovoltaici superiori a 1 kWp fino ad impianti di grandi dimensioni.\nNegli ultimi anni ci sono state numerose critiche negative sia da parte di istituti di ricerca privati sia pubblici sulla necessit\u00e0 di proseguire con il conto energia a causa degli alti costi finanziari rispetto alla bassa produzioni di potenza elettrica.\nIl 27 Agosto del 2012 entra in vigore il 5\u00ba Conto Energia, con un sistema incentivante completamente rivisto rispetto ai precedenti e che vede l'inserimento di un premio per l'energia autoconsumata ed un meccanismo di accesso a registri per gli impianti di potenza superiore a 12\u00a0kW o 50\u00a0kW se con rimozione amianto. Il 5\u00ba Conto Energia termina ufficialmente il 6 Luglio 2013 a seguito del raggiungimento del tetto limite di spesa di 6,7 miliardi di euro.\nDimensionamento.\nNell'ambito della progettazione, il dimensionamento di un impianto domestico si fa usualmente tenendo in conto: \nDa tutti questi fattori si risale alla misura della superficie di pannelli fotovoltaici necessaria a soddisfare le specifiche di impianto in termini di produzione richiesta, pervenendo di conseguenza ad una primitiva stima complessiva del costo di impianto, cui andranno poi aggiunti i costi delle componenti elettriche ed elettroniche (cavi e inverter) e i costi di installazione.\nLe ore equivalenti di funzionamento: rapporto produzione/potenza (kWh/kW) che in Italia \u00e9 intorno alle 1200 ore all'anno.\nIn tutti i casi risulta necessaria una valutazione o studio di fattibilit\u00e0 economica che valuti la realizzabilit\u00e0 tecnica e la convenienza economica ovvero costi e ritorni dell'investimento in base all'energia elettrica annuale stimata prodotta e ai tempi inevitabili di dismissione dell'impianto (lifetime).\nPortale autoconsumo GSE.\nDurante l'anno 2019, il GSE ha pubblicato il portale dell'autoconsumo che permette ad ogni cittadino di poter approfondire il tema, dimensionare il proprio impianto e valutare l'andamento dei flussi di cassa. Per utilizzarlo basta inserire le superfici disponibili, i consumi elettrici e l'indirizzo della propria abitazione.\nFattibilit\u00e0 su larga scala.\nLa valutazione del costo/efficienza.\nIl principale ostacolo all'installazione di questo tipo di tecnologia \u00e8 stato, per lungo tempo, l'alto costo degli impianti stessi, e di conseguenza dell'energia prodotta. Tali limiti sono stati fortemente ridotti negli ultimi anni dalla produzione in massa, conseguenza diretta dell'incentivazione offerta alla produzione di energia solare che ha portato ad un sostanziale abbattimento dei costi.\nLa ricerca sul silicio amorfo ha dato risultati inferiori alle aspettative, mentre risultati migliori sono stati ottenuti, in via sperimentale su diversi altri materiali (grafite, diseleniuro di indio e rame CiS, tellururo di cadmio, ecc.), per coprire il consumo energetico elettrico italiano sarebbero necessari circa 500 km\u00b2 pari allo 0,17% del territorio italiano. Un'estensione pari a circa il comune di Foggia.\nMolte speranze si possono riporre nel fotovoltaico, se integrato con gli altri sistemi di energia rinnovabile, (energia eolica, energia delle maree e energia da biomassa), per la sostituzione graduale delle energie a fonti fossili, le cui riserve sono limitate. Segnali di questo tipo provengono da diverse esperienze europee. In Germania in particolare, leader mondiale del settore, sono state avviate molte centrali elettriche fotovoltaiche utilizzando zone dismesse o tetti di grandi complessi industriali. Pi\u00f9 discussa \u00e8 viceversa l'installazione su aree agricole e collinari.\nIn Italia \u00e8 consentita l'installazione di impianti fotovoltaici sulle aree agricole solo se soddisfano i requisiti in merito alla compatibilit\u00e0 ambientale (assenza in area di progetto di vincoli ambientali, idrogeologici, paesaggistici). L'attuale normativa non consente comunque l'accesso a incentivi economici per la produzione fotovoltaica in caso di installazioni in aree agricole. Nei paesi particolarmente soleggiati, tra cui l'Italia, per impianti a terra, in competizione al fotovoltaico \u00e8 la tecnologia termoelettrica a concentrazione solare, in particolare nella versione con accumulo termico. Questa tecnologia, oltre ad utilizzare il Sole come fonte, risolve il problema della dispacciabilit\u00e0, affrontato nel paragrafo seguente, che il fotovoltaico, attualmente, affronta con l'abbinamento a svariate soluzioni convenzionali: impianti idroelettrici a pompaggio e impianti turbogas.\nLa valutazione dell'intermittenza.\nProblema o limite intrinseco degli impianti fotovoltaici (e in genere anche delle altre tecnologie energetiche solari ed eoliche), \u00e8 la sua aleatoriet\u00e0 e non programmabilit\u00e0 della produzione energetica, dovuta alla variabilit\u00e0 dell'irradiazione solare sia per la sua totale assenza notturna, sia in presenza di cielo nuvoloso, sia per le variazioni stagionali tra estate e inverno. Tali problematiche ne declassano in parte l'efficacia come fonte di approvvigionamento energetico ed allo stesso tempo rendono necessaria l'integrazione di tali impianti con altre forme di produzione o di accumulo energetico. Nonostante il consumo complessivo di energia elettrica registri dei minimi proprio di notte, riducendo il problema, anche nei momenti di minimo la domanda energetica rimane consistente (circa il 50% del massimo) ed inoltre il fotovoltaico manca il picco serale estivo, che pu\u00f2 paragonarsi a quello diurno. Il problema dell'intermittenza nella produzione dell'energia fotovoltaica \u00e8 messo in luce dai dati pubblicati nel capitolo successivo relativo alla \"Diffusione\" di tali impianti dove si nota come, nonostante i valori di potenza installati siano molto elevati, la produzione di energia risulta estremamente bassa.\nLa valutazione dei materiali.\nUna delle questioni che riguardano un possibile utilizzo su vasta scala dell'energia fotovoltaica \u00e8 relativa alla produzione di grandi quantit\u00e0 di moduli fotovoltaici, che comporterebbe la necessit\u00e0 di reperire quantit\u00e0 rilevanti di materie prime minerali per effetto della ridotta densit\u00e0 energetica di tale tecnologia e il dover lavorare, in fase di fabbricazione, anche grossi quantitativi di sostanze tossiche.\nAd esempio, se si volesse produrre tutta l'energia elettrica di cui l'Italia necessita tramite l'energia fotovoltaica, per quanto riguarda le principali sostanze tossiche necessarie alla produzione di silicio di grado solare, si dovrebbero utilizzare circa 10,4 milioni di tonnellate di acido cloridrico, 186.000 tonnellate di tetraclorosilano pi\u00f9 altre sostanze tipo cadmio, germanio e arsenico - mentre per quanto riguarda l'utilizzo di alcuni materiali rari, come ad esempio l'argento, si avrebbe bisogno di circa 18.600 tonnellate di pasta d'argento e circa 130.000 tonnellate di pasta Ag/Al (5,59\u00a0kg/m\u00b2 di HCl, 0,10\u00a0kg/m\u00b2 di SiCl4, 0,01\u00a0kg/m\u00b2 di pasta d'argento, 0,07\u00a0kg/m\u00b2 di pasta Ag/Al); non vengono considerati in tale calcolo i materiali necessari alla costruzione degli inverter, all'adeguamento della rete elettrica (smart grid) a causa della produzione non programmabile e alla costruzione delle infrastrutture necessarie per lo stoccaggio dell'energia elettrica in eccesso non immediatamente consumata da utilizzare poi nei periodi di scarso soleggiamento (soprattutto nel periodo invernale e la notte) come ad esempio bacini idroelettrici di accumulo, impianti elettrochimici, idrogeno, aria compressa ecc. \nL'affidabilit\u00e0 a lungo termine dei moduli fotovoltaici \u00e8 fondamentale per garantire la fattibilit\u00e0 tecnica ed economica del fotovoltaico come fonte energetica di successo. L'analisi dei meccanismi di degrado dei moduli fotovoltaici \u00e8 fondamentale per garantire una durata di vita attuale superiore a 25 anni. \nDiffusione.\nMondo.\nAnno 2018: dai dati statistici di TERNA risulta una produzione di energia elettrica fotovoltaica pari a 589,196 TWh su un totale di energia elettrica prodotta pari a 26617,3 TWh (contributo del 2,21%) con una potenza fotovoltaica installata pari a 462,462 GW.\nEuropa.\nAnno 2019: dal rapporto statistico GSE risulta che il contributo dell'energia fotovoltaica al fabbisogno di energia totale lorda (1155 Mtep - consumi finali lordi) \u00e8 stato dello 0,94% (consumi finali lordi da FER = 219 Mtep di cui il 5% da energia fotovoltaica).\nItalia.\nAnno 2019: dal rapporto statistico GSE, risulta una produzione lorda di energia solare fotovoltaica pari a 2,036 Mtep, contribuendo con l'1,69% al consumo totale di energia in Italia (120,3 Mtep in progressivo calo da diversi anni) con una potenza efficiente lorda fotovoltaica installata pari a 20865 MW (Energia da fonti rinnovabili - Rapporto statistico 2019).\nGli impianti fotovoltaici pi\u00f9 grandi al mondo.\nAlcuni esempi di grossi impianti fotovoltaici nel mondo sono:"}
{"id": "560046", "revid": "1543377", "url": "https://it.wikipedia.org/wiki?curid=560046", "title": "Cantone di Saint-Jean-d'Ang\u00e9ly", "text": "Il Cantone di Saint-Jean-d'Ang\u00e9ly \u00e8 una divisione amministrativa dell'Arrondissement di Saint-Jean-d'Ang\u00e9ly e dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 42 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 42, ridottisi poi ai seguenti 41 dal 1\u00ba gennaio 2016 per effetto della fusione dei comune di La Ben\u00e2te e Saint-Denis-du-Pin per formare il nuovo comune di Essouvert.:"}
{"id": "560047", "revid": "767487", "url": "https://it.wikipedia.org/wiki?curid=560047", "title": "Cantone di Saint-Savinien", "text": "Il Cantone di Saint-Savinien era una divisione amministrativa dell'Arrondissement di Saint-Jean-d'Ang\u00e9ly.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560050", "revid": "767487", "url": "https://it.wikipedia.org/wiki?curid=560050", "title": "Cantone di Tonnay-Boutonne", "text": "Il Cantone di Tonnay-Boutonne era una divisione amministrativa dell'Arrondissement di Saint-Jean-d'Ang\u00e9ly.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560052", "revid": "767487", "url": "https://it.wikipedia.org/wiki?curid=560052", "title": "Cantone di Burie", "text": "Il Cantone di Burie era una divisione amministrativa dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560053", "revid": "226458", "url": "https://it.wikipedia.org/wiki?curid=560053", "title": "Cantone di Cozes", "text": "Il Cantone di Cozes era una divisione amministrativa dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560054", "revid": "226458", "url": "https://it.wikipedia.org/wiki?curid=560054", "title": "Cantone di G\u00e9mozac", "text": "Il Cantone di G\u00e9mozac era una divisione amministrativa dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "560055", "revid": "124043231", "url": "https://it.wikipedia.org/wiki?curid=560055", "title": "Numitore", "text": "Secondo il mito, Numitore, figlio del re Proca, discende da Enea, fu re dei Latini.\nBiografia.\nNumitore, designato dal padre per regnare su Alba Longa, viene deposto dal trono dal fratello minore Amulio che, non contento, ne uccise tutti i discendenti maschi durante una battuta di caccia e ne costrinse la figlia Rea Silvia a divenire vestale, in modo da impedirle di avere una discendenza.\nFu rimesso sul trono dai nipoti Romolo e Remo, tornati ad Alba Longa per uccidere Amulio, che aveva ordinato di affogarli diversi anni prima."}
{"id": "560056", "revid": "1305772", "url": "https://it.wikipedia.org/wiki?curid=560056", "title": "Cantone di Pons", "text": "Il Cantone di Pons \u00e8 una divisione amministrativa dell'Arrondissement di Jonzac e dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 39 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 39:"}
{"id": "560060", "revid": "1610933", "url": "https://it.wikipedia.org/wiki?curid=560060", "title": "Lucherino dei pini", "text": ""}
{"id": "560061", "revid": "767487", "url": "https://it.wikipedia.org/wiki?curid=560061", "title": "Cantone di Saint-Porchaire", "text": "Il Cantone di Saint-Porchaire \u00e8 una divisione amministrativa dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 20 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "560062", "revid": "6340", "url": "https://it.wikipedia.org/wiki?curid=560062", "title": "Crop circle", "text": ""}
{"id": "560063", "revid": "287204", "url": "https://it.wikipedia.org/wiki?curid=560063", "title": "Didach\u00e8", "text": ""}
{"id": "560064", "revid": "226458", "url": "https://it.wikipedia.org/wiki?curid=560064", "title": "Cantone di Saintes-Est", "text": "Il Cantone di Saintes-Est era una divisione amministrativa dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saintes e i comuni di:"}
{"id": "560065", "revid": "226458", "url": "https://it.wikipedia.org/wiki?curid=560065", "title": "Cantone di Saintes-Nord", "text": "Il Cantone di Saintes-Nord era una divisione amministrativa dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saintes e i comuni di:"}
{"id": "560066", "revid": "226458", "url": "https://it.wikipedia.org/wiki?curid=560066", "title": "Cantone di Saintes-Ovest", "text": "Il Cantone di Saintes-Ovest era una divisione amministrativa dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Saintes e i comuni di:"}
{"id": "560067", "revid": "601933", "url": "https://it.wikipedia.org/wiki?curid=560067", "title": "Racconti di Pietroburgo", "text": "I Racconti di Pietroburgo o pietroburghesi (\u041f\u0435\u0442\u0435\u0440\u0431\u0443\u0440\u0433\u0441\u043a\u0438\u0435 \u043f\u043e\u0432\u0435\u0441\u0442\u0438) sono una raccolta di racconti di Gogol' ambientati a Pietroburgo. La raccolta venne realizzata dopo la morte di Gogol', unendo tre racconti precedentemente pubblicati nella raccolta \"Arabeschi\" (1835) e due immediatamente successivi.\nRacconti.\nDa \"Arabeschi\":\nSuccessivi:\nTrama dei racconti.\nLa prospettiva Nevskij\nAll'inizio del racconto Gogol' ci presenta la prospettiva Nevskij, ovvero una delle pi\u00f9 importanti vie di Pietroburgo, realizzando un accurato mosaico umano, sociale e antropologico (della sua \"terra\"). L'attenzione del narratore poi si focalizza su due amici, Piskarev e Pirogov, che subito prendono strade differenti in cerca di due donne. Il primo \u00e8 un giovane pittore che scopre la donna da cui \u00e8 ammaliato essere una prostituta e, dopo averci pensato, decide di conquistarla chiedendole di sposarlo. La donna ovviamente rifiuta e il giovane si suicida. Le vicende di Pirogov sono legate ad una donna che vuole anch'egli conquistare, moglie di un fabbro. Cos\u00ec Pirogov, per rivedere la donna e toglierla dalle grinfie del marito, ne diventa un cliente ma il marito scopre i suoi intenti e Pirogov viene picchiato, senza suscitare in lui gran pena. Questo racconto appare come uno squarcio antropologico della citt\u00e0 russa di San Pietroburgo e della sua pi\u00f9 celebre via.\nIl naso\nSi tratta di un racconto grottesco, umoristico e con elementi fantastici. Un naso si rifiuta di tornare da colui che prima lo aveva sulla faccia e scappa per Pietroburgo, anche se alla fine si consegna al suo proprietario."}
{"id": "560068", "revid": "118494462", "url": "https://it.wikipedia.org/wiki?curid=560068", "title": "Thale", "text": "Thale \u00e8 una citt\u00e0 di abitanti della Sassonia-Anhalt, in Germania.\nAppartiene al circondario dello Harz.\nGeografia antropica.\nAppartengono alla citt\u00e0 di Thale le frazioni di Allrode, Altenbrak, Friedrichsbrunn, Neinstedt, Stecklenberg, Treseburg, Warnstedt, Weddersleben e Westerhausen."}
{"id": "560069", "revid": "287204", "url": "https://it.wikipedia.org/wiki?curid=560069", "title": "Cantone di Saujon", "text": "Il Cantone di Saujon \u00e8 una divisione amministrativa dell'Arrondissement di Rochefort e dell'Arrondissement di Saintes.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 9 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "560070", "revid": "599013", "url": "https://it.wikipedia.org/wiki?curid=560070", "title": "Jos\u00e9 Mamede", "text": "Biografia.\nAnche il figlio Tiago Ferreira, nato nel 2002 a Reggio Calabria (dove il padre giocava per la squadra locale), ha intrapreso la carriera da calciatore, facendo tutta la trafila delle giovanili dello Sporting CP.\nCarriera.\nApprodato nel mondo del professionismo con il Vit\u00f3ria Set\u00fabal, nel 1996 Mamede arriva a disputare il massimo campionato portoghese con la maglia bianco-verde, che continua a difendere per altre quattro stagioni.\nNel 2000, Mamede viene ceduto alla , nella Serie A italiana, segnando anche una rete nella sua prima stagione in Calabria. A fine campionato, la squadra retrocede in Serie B: per\u00f2, Mamede rimane anche fra i cadetti, contribuendo all'immediata risalita dei calabresi in A l'anno successivo.\nNel 2003, passa quindi al , conquistando un'altra promozione in A, ma nelle stagioni successive viene impiegato molto meno frequentemente: anche per questo motivo, nel gennaio del 2006 Mamede decide di trasferirsi al , in Serie C1. A fine stagione, passa in prestito al , sempre nella stessa categoria.\nNell'estate del 2007, dopo essere ritornato a Genova, viene ceduto a titolo definitivo alla . A luglio 2008, dopo una sola stagione nella costiera amalfitana, Mamede passa al , con cui per\u00f2 rescinde il contratto solo qualche mese dopo, annunciando la chiusura della propria carriera.\nDopo il ritiro.\nDall'ottobre del 2013, Mamede ricopre il ruolo di osservatore per il Genoa."}
{"id": "560074", "revid": "767487", "url": "https://it.wikipedia.org/wiki?curid=560074", "title": "Jeff Scott Soto", "text": "Biografia.\n\u00c8 uno dei pochi cantanti nel suo genere che vantano un numero impressionante di collaborazioni: tra le pi\u00f9 famose Yngwie J. Malmsteen (primi 2 album), Axel Rudi Pell, Lita Ford, Paul Gilbert, Slaughter, Steelheart, Stryper, House of Lords, Michael Schenker, Zakk Wylde, Journey.\nIn particolare:\nHa inoltre partecipato alle colonne sonore dei seguenti film:\nAlla fine del 2007 ha partecipato all'ultimo tour dei Talisman (con due date anche in Italia) prima dello scioglimento della band.\nSempre nello stesso anno ha partecipato al progetto Redlist assieme a Dave Fraser e a Neil Goldberg con l'album \"Ignorance\" che si allontana di parecchio dal suo stile musicale precedente aggiungendo tonalit\u00e0 pi\u00f9 Rap e Underground.\nNel 2009 con Robert Sall dei Work of Art e Erik Martensson degli Eclipse ha formato un supergruppo AOR chiamato W.E.T. dalle iniziali dei tre gruppi di appartenenza dei musicisti ed hanno inciso il primo album dal titolo W.E.T., seguito nel 2013 dal secondo album in studio Rise Up e dal live album One Live in Stockholm\nNel 2017 forma un nuovo supergruppo progressive metal i Sons of Apollo composto con il batterista Mike Portnoy, il bassista Billy Sheehan, il tastierista Derek Sherinian e il chitarrista Ron \"Bumblefoot\" Thal.\nNel 2018 esce il terzo album in studio dei W.E.T. chiamato Earthrage."}
{"id": "560076", "revid": "486946", "url": "https://it.wikipedia.org/wiki?curid=560076", "title": "Derthona F.B.C.", "text": ""}
{"id": "560083", "revid": "1363427", "url": "https://it.wikipedia.org/wiki?curid=560083", "title": "Oscar al miglior cortometraggio d'animazione", "text": "L'Oscar al miglior cortometraggio d'animazione (\"Academy Award for Best Animated Short Film\") viene assegnato al cortometraggio d'animazione votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi cinematografici conosciuti in Italia come premi Oscar.\nVincitori e candidati.\nL'elenco mostra il vincitore di ogni anno, seguito dai film che hanno ricevuto la \"nomination\". Per ogni film sono indicati: titolo italiano (se disponibile), titolo originale e regista.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "560084", "revid": "78273", "url": "https://it.wikipedia.org/wiki?curid=560084", "title": "Ippolito Romano", "text": ""}
{"id": "560085", "revid": "125659336", "url": "https://it.wikipedia.org/wiki?curid=560085", "title": "Oscar al miglior cortometraggio documentario", "text": "L'Oscar al miglior cortometraggio documentario (\"Academy Award for Best Documentary Short Subject\") viene assegnato al cortometraggio documentario votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nVincitori e candidati.\nL'elenco mostra il vincitore di ogni anno, seguito dai film che hanno ricevuto la \"nomination\". Per ogni film sono indicati: titolo italiano (se disponibile), titolo originale e regista.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "560086", "revid": "125668095", "url": "https://it.wikipedia.org/wiki?curid=560086", "title": "Mutua Madrid Open", "text": "Il Mutua Madrid Open, conosciuto come Masters di Madrid, \u00e8 un torneo di tennis sia maschile che femminile appartenente alle categorie 1000 e WTA 1000 che si svolge a Madrid.\nStoria.\nIl torneo \u00e8 nato nell'ottobre 2002 in sostituzione dell'Eurocard Open di Stoccarda. Nel 2009 con la riforma dei calendari ha preso il posto del Master di Amburgo ed \u00e8 stato anticipato a maggio, passando dal cemento indoor alla terra e diventando un evento \"combinato\", cio\u00e8 con l'organizzazione anche di un tabellone femminile. Nel 2012 per la prima volta nella storia dei circuiti ATP e WTA \u00e8 stata utilizzata la terra blu, al posto della tradizionale terra rossa. Il cambiamento di superficie ha ricevuto pesanti critiche da parte dei giocatori ed addetti ai lavori, in particolare si sono esposti contro la modifica i numeri 1 e 2 al mondo e gi\u00e0 finalisti nel 2011 Novak \u0110okovi\u0107 e Rafael Nadal. L'Atp visto il pessimo riscontro avuto dalla nuova superficie di gioco ha deciso di bandire i campi in terra blu dal 2013.\nL'edizione del 2020 inizialmente cancellata a causa della pandemia di COVID-19 \u00e8 stata spostata al mese di settembre, per poi essere nuovamente cancellata definitivamente a inizio agosto. Nel dicembre 2021, il torneo \u00e8 stato venduto a IMG che \u00e8 il nuovo organizzatore e prevede di ampliare le strutture con la costruzione di nuovi campi da tennis e di uno stadio di oltre 10.000 persone, da realizzare drenando parte del lago che circonda la Caja Magica ."}
{"id": "560091", "revid": "599013", "url": "https://it.wikipedia.org/wiki?curid=560091", "title": "Leopard 2", "text": "Il Leopard 2 \u00e8 il carro armato da combattimento principale della Bundeswehr della Germania. Immesso in servizio a partire dal 1979, \u00e8 considerato uno dei migliori mezzi corazzati del mondo. Il Leopard 2 \u00e8 stato continuamente aggiornato per mantenerlo al passo con gli sviluppi tecnologici e operativi ed \u00e8 stato esportato in molti paesi del mondo.\nIl battesimo del fuoco su un vero campo di battaglia \u00e8 stato effettuato dalla Turchia in Siria nel 2017. Almeno 14 Leopard sono andati distrutti da missili controcarro e IED improvvisati.\nStoria.\n\u00c8 nato da un programma congiunto tra lo stato tedesco e gli Stati Uniti d'America, ma in seguito a forti polemiche scoppiate tra i due paesi entrambi decisero di sviluppare autonomamente i propri carri. Il Leopard 2 \u00e8 il miglioramento del Leopard 1, rispetto al quale ha maggiore potenza di fuoco, velocit\u00e0 e corazzatura. \u00c8 prodotto dall'azienda tedesca Krauss-Maffei Wegmann, e dal 2003 \u00e8 prodotto su licenza dalla compagnia spagnola Santa B\u00e1rbara Sistemas. Sviluppato durante gli anni '70 per rimpiazzare il Leopard 1, ne sono stati prodotti all'incirca 3480.\nHa una corazza composita, migliorata di serie in serie, un pezzo da 120 mm Rheinmetall ad anima liscia da 44 calibri (55 nella versione A6) dotato di un sistema elettro-idraulico con una riserva di 42 munizioni e motore da 1500\u00a0hp turbodiesel: tutte caratteristiche divenute standard di riferimento.\nDal 1979 il mezzo \u00e8 stato pi\u00f9 volte ammodernato, anche perch\u00e9 lo sviluppo del successore Leopard 3 \u00e8 stato cancellato. Il carro \u00e8 molto evoluto tecnologicamente, in quanto possiede un sistema di controllo di tiro EMES 15 con visore termico, per colpire obiettivi mimetizzati e sul lato destro del cannone \u00e8 situato il sensore di allineamento, inoltre il miglioramento a questo e ad altri apparecchi ha aumentato le possibilit\u00e0 offensive dei Leopard 2, ad esempio il telemetro laser \u00e8 stato modificato per accogliere non solo la seconda (come un tempo) ma anche la prima eco del laser conferendogli la capacit\u00e0 di abbattere anche elicotteri in volo a bassa quota.Questo mezzo \u00e8 considerato uno tra i migliori carri armati odierni data la sua grande velocit\u00e0 su ogni terreno, il potente ed avanzato cannone (dotato della considerevole velocit\u00e0 iniziale di 1750 m\\s) e gli ottimi sistemi di puntamento dello stesso. Sono attualmente in corso nuove modifiche del Leopard 2 assimilabili nel progetto tedesco di rinnovamento. L'alta qualit\u00e0 del carro \u00e8 testimoniata dall'elevato volume di vendite in tutto il globo, riguardanti la maggior parte delle versioni (A1, A2, A3, ma soprattutto A4, A5 e A6, e anche il nuovo modello A7) e agevolate dall'enorme surplus di carri tedeschi dopo la scomparsa della minaccia costituita dai carri sovietici alla fine della Guerra Fredda, che provoc\u00f2 una notevole diminuzione dei prezzi. Anche l'Italia pens\u00f2 di acquistare 300 Leopard 2 dalla Germania, ma il progetto non venne concluso per dare la precedenza allo sviluppo del carro da combattimento nazionale C1 Ariete."}
{"id": "560092", "revid": "1610933", "url": "https://it.wikipedia.org/wiki?curid=560092", "title": "Lucherino dorso nero", "text": ""}
{"id": "560093", "revid": "1855488", "url": "https://it.wikipedia.org/wiki?curid=560093", "title": "M1 Abrams", "text": "L'M1 Abrams \u00e8 un carro armato da combattimento americano di terza generazione intitolato al generale Creighton Abrams. Altamente mobile, progettato per la moderna guerra corazzata, l'M1 \u00e8 ben armato e pesantemente blindato. Tra le caratteristiche degne di nota figurano l'uso di un potente motore a turbina multifuel, l'adozione di sofisticate armature composite e lo stoccaggio separato delle munizioni in uno scompartimento per la sicurezza dell'equipaggio. Con un peso di quasi 68 tonnellate, \u00e8 uno dei pi\u00f9 pesanti carri armati in servizio.\nL'M1 Abrams \u00e8 entrato in servizio degli Stati Uniti nel 1980, sostituendo infine il carro M60. L'M1 \u00e8 il principale carro armato dell'esercito degli Stati Uniti e del Corpo dei Marines, ed \u00e8 anche usato dagli eserciti di Egitto, Kuwait, Arabia Saudita, Australia e Iraq.\nSono state utilizzate tre versioni principali dell'M1 Abrams, l'M1, M1A1 e M1A2, che incorporano armamento, protezione ed elettronica migliorati. Questi miglioramenti e altri aggiornamenti ai carri in servizio hanno permesso a questo veicolo di rimanere in servizio, per molto tempo, in prima linea. Inoltre, lo sviluppo della versione migliorata M1A3 \u00e8 stato divulgato per la prima volta nel 2009. Sono stati apportati numerosi miglioramenti all'ultima versione M1A2 SEPv3.\nStoria.\nL'M1 Abrams \u00e8 stato sviluppato durante la Guerra Fredda come successore dell'MBT-70. Il contratto per l'M1 Abrams \u00e8 andato alla Chrysler Defense ed \u00e8 stato il primo veicolo ad adottare l'armatura Chobham. Gli adattamenti prima della Guerra del Golfo (operazioni Desert Shield e Desert Storm) hanno conferito al veicolo una migliore potenza di fuoco e una migliore protezione NBC (nucleare, biologica e chimica). Essendosi dimostrato enormemente superiore ai carri armati iracheni, pochissimi carri armati M1 sono stati colpiti dal fuoco nemico. Gli aggiornamenti dopo la guerra migliorarono le visuali delle armi del carro armato e l'unit\u00e0 di controllo del fuoco. Gli Abrams hanno partecipato all'invasione dell'Iraq nel 2003, evidenziando alcune vulnerabilit\u00e0 nel combattimento urbano che sono state affrontate con l'introduzione del Tank Urban Survival Kit (TUSK) (miglioramenti delle blindature ed uno scudo per il cannone). Il Corpo dei Marines ha inviato una compagnia di carri armati M1A1 Abrams in Afghanistan nel 2010.\nSviluppo.\nIl primo tentativo di sostituire il carro M60, introdotto nel 1960, fu il MBT-70, sviluppato in collaborazione con la Germania occidentale negli anni '60. Il progetto del MBT-70, che raggiunse la prontezza dei test nel 1968, aveva caratteristiche avanzate come sospensioni pneumatiche regolabili in altezza e un telaio a profilo molto basso con il driver situato nella torretta. Alla fine il MBT-70 si rivel\u00f2 troppo pesante, complesso e costoso. A seguito dell'imminente fallimento di questo progetto, l'esercito statunitense ha introdotto l'XM803, utilizzando alcune tecnologie del MBT-70, ma rimuovendo alcune delle caratteristiche pi\u00f9 problematiche. Questo \u00e8 riuscito solo a produrre un sistema costoso con funzionalit\u00e0 simili all'M60.\nIl Congresso annull\u00f2 il MBT-70 a novembre e il XM803 a dicembre del 1971 e ridistribu\u00ec i fondi al nuovo XM815, in seguito ribattezzato XM1 Abrams. I prototipi sono stati consegnati nel 1976 da Chrysler Defense e General Motors armati con la versione del cannone Royal Ordnance L7 da 105 mm e un prototipo Leopard 2 \"2K\" per il confronto. Il design della Chrysler Defense a turbina \u00e8 stato selezionato per lo sviluppo come M1; Chrysler ha avuto un'esperienza significativa nella progettazione di veicoli terrestri a turbina risalenti agli anni '50. Nel febbraio 1982, la divisione General Dynamics Land Systems (GDLS) acquist\u00f2 la Chrysler Defense, dopo che Chrysler costru\u00ec oltre 1.000 M1.\nUn totale di 3.273 carri armati M1 Abrams sono stati prodotti durante il 1979-85 e sono entrati per la prima volta in servizio nell'esercito degli Stati Uniti nel 1980. La produzione presso l'impianto di carri armati dell'esercito di propriet\u00e0 governativa di GDLS a Lima, nell'Ohio, \u00e8 stata affiancata da veicoli costruiti all'Arsenale di Detroit Tank Plant a Warren, Michigan dal 1982 al 1996. L'M1 era equipaggiato con licenza del cannone Royal Ordnance L7 da 105 mm. Il carro armato aveva la prima armatura di Chobham. L'M1 Abrams fu il primo ad usare questa armatura avanzata. Consisteva in una disposizione di piastre metalliche, blocchi di ceramica e spazio aperto. Un modello migliorato chiamato M1IP fu prodotto brevemente nel 1984 e conteneva piccoli aggiornamenti. I modelli M1IP sono stati utilizzati nel concorso Canadian Army Trophy NATO Tank Gunnery nel 1985 e nel 1987.\nArmamento.\nArmamento principale.\nQuesto era il cannone originario dell'Abrams e sparava una gran variet\u00e0 di proiettili, come i proiettili HEAT, i sabot, ad alto potenziale, al fosforo bianco per proiettili traccianti e altri colpi anti-uomo. L'M68A1 era una versione sotto licenza del Royal Ordnance L7 britannico. Nonostante fosse un cannone largamente utilizzato dalle forze NATO, ci voleva un cannone con una gittata utile di pi\u00f9 di 3\u00a0km, per contrastare le nuove corazzature sovietiche. Cos\u00ec si prefer\u00ec aumentare il calibro dell'arma e passare al M256.\nQuesto cannone \u00e8 l'armamento principale dell'M1A1 e dell'M1A2. L'M256A1 \u00e8 una variante del Rheinmetall L/44 da 120\u00a0mm, in dotazione al Leopard 2. Il munizionamento principale per quest'arma \u00e8 costituito dai proiettili APFSDS M829A2, sviluppati per combattere i T-55 e i T-54 sovietici, che possono penetrare 670\u00a0mm d'acciaio inclinato di 60\u00b0 a 2000 m, e i proiettili M830 a carica cava. Di recente \u00e8 stato sviluppato anche il proiettile M1028 antiuomo, che una volta sparato rilascia le sue 1098 sfere d'acciaio con un raggio letale di 600 m.\nArmamento secondario.\nL'Abrams \u00e8 dotato di tre mitragliatrici:\nLa torretta \u00e8 anche equipaggiata con due coppie di lanciagranate fumogene, che sono in grado di creare una cortina impenetrabile sia alle ottiche convenzionali sia a quelle termiche. Un altro generatore di fumo \u00e8 montato vicino al motore e pu\u00f2 essere azionato dal guidatore.\nConsumo.\nL'Abrams M1 fa 1\u00a0km con circa 4.5 litri di carburante, quindi 450 litri per 100\u00a0km mentre in media altri carri consumano 200-300 litri per 100\u00a0km; il suo motore \u00e8 soprannominato \u201cgas guzzler\u201d, tracannatore di benzina. Durante la Prima Guerra del Golfo qualche carro \u00e8 dovuto rientrare in riserva senza aver superato i 90\u00a0km dalla base.\nQuesto fatto \u00e8 emblematico del concetto di guerra che hanno gli Stati Uniti: mezzi tecnologicamente all'avanguardia, costosi e sofisticati, necessitanti di adeguato supporto logistico, con conseguenti ingenti costi di gestione.\nUtilizzatori.\nIl dipartimento di Stato Usa ha approvato la vendita di 250 carri armati M1A2SEPv3 Abrams prodotti da General Dynamics Land Systems (GDLS) alla Polonia per 6 miliardi di dollari che dovr\u00e0 essere approvata dal Congresso. 28 Abrams saranno consegnati gi\u00e0 quest\u2019anno, la fornitura completa sar\u00e0 consegnata in un paio d\u2019anni."}
{"id": "560095", "revid": "2149408", "url": "https://it.wikipedia.org/wiki?curid=560095", "title": "Vega (disambigua)", "text": ""}
{"id": "560096", "revid": "729019", "url": "https://it.wikipedia.org/wiki?curid=560096", "title": "Challenger 1", "text": "Il Challenger 1 \u00e8 stato il principale carro armato da combattimento in forza al British Army tra il 1983 e la met\u00e0 degli anni novanta. Oggi \u00e8 usato solo dalle forze armate giordane sotto il nome di \"Al Hussein\".\nStoria.\nIl Challenger 1 \u00e8 stato costruito dalla \"Royal Ordnance Factories\" (ROF). \u00c8 stato progettato dalla MVEE (\"Military Vehicles and Engineering Establishment\") vicino a Chobham nel Surrey dall'originaria richiesta iraniana di una versione potenziata del carro Chieftain in loro possesso. I carri iraniani in servizio allora erano lo Chieftain Mk.5, lo Shir 1 e lo Shir 2. Con la caduta dello Shah in Iran e il fallimento del progetto MBT80 il Regno Unito era diventato l'acquirente del nuovo carro armato, sviluppato dalla MVEE per il bisogno di un carro nell'Europa centrale. Per un breve periodo il carro era stato chiamato Cheviot, perch\u00e9 nella seconda guerra mondiale era gi\u00e0 stato creato un carro con il nome Challenger, anche se questo era un carro incrociatore.\nLa parte pi\u00f9 rivoluzionaria di questo carro \u00e8 stata l'adozione della corazza composita Chobham sulla parte frontale di scafo e torretta, di gran lunga pi\u00f9 resistente della normale d'acciaio (RHA) che era d'ordinanza in tutti i carri dell'epoca. Questa corazza \u00e8 stata usata anche da altri come gli Stati Uniti per il loro M1 Abrams o la Germania con i loro Leopard 2. Il Challenger 1 ha partecipato alla competizione del Canadian Army Trophy nel 1987, ma il sistema di estinzione del fuoco e di visione non si sono rivelati soddisfacenti e lo hanno fatto finire ultimo nella classifica contro gli altri carri. Ma dopo con nuovi aggiornamenti molti problemi sono stati risolti.\nC'erano per\u00f2 dei nuovi requisiti da rispettare e la Vickers decise se scegliere un Challenger migliorato, un M1 Abrams americano, un Leclerc francese o un Leopard 2 tedesco.\nIl progetto della Vickers, chiamato Challenger 2, era stato finalmente scelto. Questo carro era molto pi\u00f9 efficace del predecessore e, anche se manteneva lo scafo progettato dalla MVEE, presentava una nuova torretta e una corazza Chobham ancora pi\u00f9 avanzata, questa volta presente anche nella parte laterale dello scafo.\nC'era anche una versione del Challenger senza torretta per il tiro antiaereo.\nImpiego operativo.\n180 carri Challenger 1 sono stati utilizzati nella Prima Guerra del Golfo dalla 1\u00aa Divisione Corazzata britannica nel corso dell'Operazione Granby riuscendo a distruggere 300 carri iracheni al costo di uno messo fuori combattimento. Durante questa guerra un Challenger, alla distanza di 5,1 km, colp\u00ec un carro iracheno, distruggendolo.\nCarri Challenger sono stati usati in Bosnia e nell'Operazione Joint Guardian, l'operazione condotta dalla NATO in Kosovo.\nGiordania.\nNel 1999 il governo giordano decise l\u2019acquisizione di 44 carri armati Challenger 1, denominati localmente Al Hussein, di cui 32 erano nuovi di fabbrica e 12 provenienti dal surplus del British Army. I nuovi mezzi entrarono in servizio in quello stesso anno presso il 7\u00ba Battaglione della 99\u00aa Brigata \"Wasfi Al Tal\" di stanza ad Aqaba. Nel corso degli anni successivi vi furono ulteriori acquisizioni per un totale di 402 mezzi, gran parte dei quali soggetta ad un programma di ammodernamento condotto a cura dell\u2019Istituto giordano di Ricerca e Produzione Militare KADDB (King Abdullah Design and Development Bureau). L\u2019originale cannone ROF L11A5 a canna rigata da 120\u00a0mm \u00e8 stato sostituito con un pezzo dello stesso calibro RUAG L50 Compact Tank Gun abbinato al sistema di imaging TOGS (Thermal Imaging and Gunnery Sight) montato sul lato destro della torretta. Inoltre \u00e8 stato introdotto un sistema di condotta del tiro Raytheon FCS e sono stati modificati tutti i sensori e gli scanner. Oltre ai due battaglioni carri della 99\u00aa Brigata \"Wasfi Al Tal\" (7\u00b0 e 9\u00b0) i mezzi sono stati assegnati in servizio ad altri 6 battaglioni carri in forza alle tre brigate (40\u00aa \"Re Hussein Bin Talal\", 60\u00aa \"Principe Hassan\" e 91\u00aa) della 3\u00aa Divisione \"King Abdullah II\"."}
{"id": "560097", "revid": "74801", "url": "https://it.wikipedia.org/wiki?curid=560097", "title": "Unico Wilhelm van Wassenaer", "text": "Biografia.\nNato nel castello di Twickel, Overijssel, fu poi battezzato a Delden; all'et\u00e0 di quindici anni accompagn\u00f2 suo padre, ambasciatore dei Paesi Bassi, alla corte di D\u00fcsseldorf, e poi si trasfer\u00ec all'Aia nel 1709 per studiare legge all'Universit\u00e0 di Leida.\nAlla morte di suo padre nel 1717 ebbe in eredit\u00e0 i beni del castello e incominci\u00f2 il Grand tour dell'Europa: il Conte van Wassenaer visit\u00f2 Parigi, Napoli (dove soggiorn\u00f2 probabilmente in maniera stabile dal 1717 al 1718) e Roma, Firenze, Venezia, Praga e Vienna. Nel 1723 spos\u00f2 Dodonea Lucia van Goslinga, una ragazza aristocratica della Frisia, che gli diede tre figli.\nDivent\u00f2 un membro del Ministero della Marina e della Compagnia Inglese delle Indie Orientali. Fu ambasciatore a Parigi nel 1744 e a Colonia, nel 1746.\nSecondo recenti ricerche condotte dal musicologo Albert Dunning, egli sarebbe l'autore dei \"Concerti Armonici\", pubblicati nel 1740 dal violinista italiano Carlo Ricciotti, e poi attribuiti al compositore Giovanni Battista Pergolesi.\nSi suppone che il nobile diplomatico li abbia composti fra il 1725 ed il 1740 ma che, facendo parte della nobilt\u00e0, o considerandoli di poco conto, prefer\u00ec non pubblicarli a suo nome.\nL'attribuzione a Pergolesi si deve al musicologo e compositore polacco Fran\u00e7ois Lessel, nel XIX secolo, in base allo stile tipicamente italiano delle composizioni, strutturate \"alla romana\" con una suddivisione in 4 movimenti, anzich\u00e9 i 3 movimenti dello stile \"veneziano\", furono citati come possibili autori anche Giovanni Mossi o Pietro Locatelli.\nLa questione sull'attribuzione si estinse nel 1979, quando il manoscritto dei sei concerti fu rintracciato nel castello di Twickel nei Paesi Bassi, luogo natale del Conte van Wassenaer. Nonostante la grafia non sia quella del conte, vi \u00e8 una sua introduzione autografa che recita: \"Partition de mes concerts gravez par le Sr. Ricciotti \" (Partiture dei miei concerti trascritte dal Sig. Ricciotti)."}
{"id": "560098", "revid": "3115", "url": "https://it.wikipedia.org/wiki?curid=560098", "title": "Leclerc (carro armato)", "text": "Il Leclerc \u00e8 un carro armato da combattimento francese di terza generazione, prodotto da Nexter (ex GIAT Industries) a Roanne nella Loira fino al luglio 2008 (ultime consegne dei carri di recupero per gli Emirati Arabi Uniti). Prende il nome dal maresciallo Leclerc.\nNonostante un inizio difficile e uno sviluppo molto lungo, \u00e8 diventato l'unico carro armato pesante dell'Arme blind\u00e9e cavalerie, permettendo alla Francia ed i suoi clienti la successione del precedente AMX-30. Il prezzo unitario di un carro armato Leclerc \u00e8 stimato in 12 milioni di euro ciascuno per l'esportazione (8 milioni all'epoca del contratto greco del 1998). Anche se la Corte dei conti nel 2001, ha stimato il costo complessivo unitario di acquisizione del \"Leclerc\" pari a 15,9 milioni di euro (104,4 milioni di franchi francesi), tenendo conto in particolare dei costi di sviluppo, di industrializzazione, dei pezzi di ricambio e dei sistemi d'arma annessi, delle specifiche munizioni, delle infrastrutture, dell'istruzione e della formazione.\nGenesi.\nLa consapevolezza durante gli anni settanta, da parte dell'esercito francese, delle carenze dell'AMX-30 B2 ha provocato nel 1977 la costituzione di una specifica chiamata \"EPC\", per Engin principal de combat. L'acquisto di carri armati stranieri, come il carro armato M1 Abrams statunitense, il Leopard 2 tedesco o il Merkava israeliano, \u00e8 stato esaminato e respinto. Analogamente, nel 1979, un programma combinato con la Germania, sulla base del Leopard 2 non \u00e8 riuscito. Non restava che la soluzione di costruire un modello nazionale e cos\u00ec sono iniziati gli studi in questa direzione. [A differenza di altri programmi occidentali, si \u00e8 scommesso di pi\u00f9 in materia di protezione attiva e passiva, al fine di limitare la massa finale del veicolo. La mobilit\u00e0, per schivare, e la condotta di tiro furono particolarmente accurati.] questa frase \u00e8 in contraddizione con quanto scritto a seguito\nCaratteristiche tecniche.\nCon il Leclerc, prodotto dalla vecchia GIAT, la Francia ha abbandonato la strada del mezzo molto agile ma meno protetto, adeguandosi alle tendenze occidentali. Il peso in ordine di combattimento raggiunge le 54,5\u00a0t. Un'altra importante novit\u00e0 riguarda il sistema di caricamento automatico, che ne fa il primo MBT occidentale di III generazione con equipaggio ridotto a tre soli militari. In questo modo si pu\u00f2 risparmiare una cospicua porzione di spazio e, in tempi di eserciti formati da soli professionisti, personale ridotto di 1/4 fra gli equipaggi dei carri. Le dimensioni del Leclerc sono contenute, in particolare per quanto riguarda la lunghezza, grazie alle dimensioni compatte del propulsore SACM UD VBX T9, un turbodiesel consentendo di ridurre la lunghezza di quasi un metro rispetto ai pari classe. Le alte prestazioni del propulsore sono rese possibili da una sovralimentazione molto spinta per gli otto cilindri a V che lo compongono, grazie al lavoro di una piccola turbina a gas TM-307 B, che a motore spento serve anche da generatore e viene utilizzata per le partenze a freddo. Il rapporto fra potenza e peso raggiunge i 27,5 HP/t, il pi\u00f9 alto della sua categoria, con accelerazioni da 0 a 32\u00a0km/h in 5,5 secondi, quando a un Leopard 2 servono 6 secondi. I consumi, per\u00f2, sono leggermente superiori. Anche la trasmissione automatica SESM ESM 500 \u00e8 fra le pi\u00f9 avanzate attualmente disponibili, con un sofisticato convertitore di coppia monostadio a due fasi, con controllo a microprocessori, con 5 marce in avanti e due retromarce. Le sospensioni si avvalgono di un sistema oleopneumatico. Il sistema di caricamento automatico si avvale di 22 contenitori cilindrici sistemati nella parte posteriore della torretta, ognuno dei quali dispone di una cucchiaia di caricamento in fibra di vetro, su cui \u00e8 sistemato il colpo, disposte su un nastro trasportatore, che fa capo a un punto in cui viene sistemato il munizionamento per mezzo di un calcatoio idraulico. Un microprocessore identifica automaticamente il tipo di proiettile che viene inserito nell'alloggiamento, operazione che pu\u00f2 avvenire dall'esterno, mediante una piccola botola nella parte posteriore della torretta, oppure dall'interno, come nel caso in cui si debbano inserire nel sistema automatico di caricamento i colpi di riserva trasportati a bordo. Per effettuare il caricamento la canna, dopo ogni colpo, si riposiziona automaticamente con una depressione di 1,8\u00ba, per poi tornare automaticamente in punteria quando il colpo \u00e8 inserito in camera di scoppio. Il sistema di caricamento automatico, derivato dall'esperienza accumulata dal semovente da 155/40\u00a0mm F1 GCT, gioca un ruolo importante sulle prestazioni del carro. e si pu\u00f2 registrare una cadenza di tiro di 12 colpi al minuto, in qualsiasi condizione, anche con il mezzo in movimento ad alta velocit\u00e0 su terreno misto, quando l'addetto al caricamento ha sensibili difficolt\u00e0 a compiere il suo lavoro, in particolare con i pesanti e ingombranti proiettili da 120\u00a0mm.\nL'inserimento di un differente tipo di munizionamento avviene automaticamente e, ovviamente, il puntatore e il comandante sanno sempre quanti colpi e di che tipo sono presenti a bordo. Da segnalare il carattere modulare della protezione e dei sistemi di combattimento: nel primo caso \u00e8 stata realizzata l'ipotesi di aggiungere ulteriori piastre protettive o di corazza reattiva. Fra gli accorgimenti adottati, la presenza di una protezione migliorata sul cielo della cupola, generalmente trascurata, per contrastare l'azione delle armi controcarro con testate che agiscono contro la parte superiore dei mezzi, come i missili controcarro svedesi RBS-56 BILL, il sistema statunitense BGM-71 F TOW 2B o certe sub-munizioni. Nel secondo campo, i sistemi di condotta del tiro potranno essere aggiornati sulla base di future trasformazioni e, inoltre, eventuali guasti o danneggiamenti di qualche componente, pur degradando l'efficienza complessiva, non bloccano il sistema di condotta del tiro. La protezione passiva \u00e8 assicurata da una corazzatura modulare composita, che fa ricorso anche a leghe ceramiche, con una cura particolare per quanto attiene l'arco frontale, inclusa la prima parte della grembiulatura laterale. Molto curato \u00e8 anche il rapporto fra scafo e torretta mentre anche i 18 mortai lancia-fumogeni sono in posizione \"annegata\", nella parte posteriore della cupola.\nArmamento.\nIl cannone GIAT 120-56 da 120/52\u00a0mm a canna liscia e caricamento automatico, con caratteristiche balistiche molto buone e velocit\u00e0 alla bocca dei proiettili APFSDS nell'ordine dei 1.800\u00a0m/s, dispone di 22 colpi pronti all'impiego mentre altri 18 sono stivati a bordo. I 22 colpi presenti nel caricatore si trovano nella parte posteriore della torretta, in una posizione molto pi\u00f9 sicura che non il caricatore rotante sul fondo della camera di combattimento che contraddistingue i mezzi russi. Fra il deposito e la camera di combattimento esiste una protezione che rende molto pi\u00f9 difficile l'accensione delle cariche di lancio in caso di colpi a bordo; evento molto spesso catastrofico per un MBT. Il sistema di espulsione dei fumi della canna si basa sull'immissione di aria pneumatica, a differenza dell'evacuatore di fumi di tanti altri mezzi. Il Leclerc \u00e8 armato anche con una mitragliatrice da 12,7\u00a0mm coassiale al cannone e con una da 7,62\u00a0mm sopra la torretta, telecomandata dall'interno.\nUtilizzo.\nSviluppato successivamente a mezzi come il Leopard 2 e l'M-1 Abrams, il Leclerc presenta alcune soluzioni particolarmente avanzate, soprattutto per quanto riguarda la mobilit\u00e0 e la protezione. Il Leclerc \u00e8 stato ben presto scelto dall'esercito degli Emirati Arabi Uniti in 390 esemplari. I mezzi per gli EAU hanno un diesel MTU MT-883 con 12 cilindri a V da 1.500HP e trasmissione automatica HSWL 295. Questo motore \u00e8 in uso anche all'unica versione del carro, un mezzo recupero corazzato.\nPaesi utilizzatori.\nSono stati prodotti un totale di 862 carri cos\u00ec ripartiti:"}
{"id": "560103", "revid": "919135", "url": "https://it.wikipedia.org/wiki?curid=560103", "title": "Logica polivalente", "text": "Le logiche polivalenti sono estensioni della logica classica in cui sono presenti pi\u00f9 valori di verit\u00e0 rispetto ai canonici vero, falso e pertanto in esse non vale il principio del terzo escluso.\nLe prime logiche polivalenti furono proposte negli anni 1920 da Emil Post e da Jan \u0141ukasiewicz e in esse erano presenti tre valori di verit\u00e0: vero, falso, problematico.\nLogiche ad infiniti valori di verit\u00e0.\nSuccessivamente si \u00e8 giunti a proporre logiche ad infiniti valori di verit\u00e0 quali:\nLogica polivalente di G\u00f6del.\nIn tale formulazione si hanno le seguenti::\nLogica polivalente prodotto.\nIn tale formulazione si hanno le seguenti::\nLogiche polivalenti e doppia negazione.\n\u00c8 interessante osservare come nelle logiche \"fuzzy\" di G\u00f6del e \"fuzzy\" prodotto si neghi il principio della doppia negazione, come anche nella logica intuizionista, al fine di mantenere vera la forma standard del principio di non-contraddizione.\nIn particolare, a causa della particolare definizione dell'operatore NOT si hanno:\nLogiche generiche. T-norma.\nUna T-norma o norma triangolare o AND generalizzato \u00e8 una applicazione T: [0,1] \u00d7 [0,1] \u2192 [0,1] che soddisfa i seguenti requisiti:\nLe t-norme sono state utilizzate per interpretare il connettivo di congiunzione.\nEsempi di t-norme sono il minimo, il prodotto e la t-norma di Lukasiewicz definita da\nT(x,y)=max(0,x+y-1).\nSe la t-norma \u00e8 una funzione continua a sinistra, allora \u00e8 possibile definire la funzione\nche pu\u00f2 essere utilizzata per interpretare in connettivo di implicazione. \nAvendo a disposizione l'implicazione si pu\u00f2 definire la negazione come\n\u00acx = x \u2192 0.\nNel caso in cui si parte dalla t-norma di Lukasiewicz, si ottiene:\nx \u2192 y = min{ 1, 1-x+y} (implicazione di Lukasiewicz) e\n\u00acx = 1-x (negazione involutiva).\nNota che la negazione involutiva \u00e8 tale che \u00ac\u00acx=x."}
{"id": "560105", "revid": "124191548", "url": "https://it.wikipedia.org/wiki?curid=560105", "title": "Associazione scacchistica italiana giocatori per corrispondenza", "text": "L'Associazione scacchistica italiana giocatori per corrispondenza, in acronimo ASIGC, \u00e8 un organismo affiliato alla Federazione scacchistica italiana, fondato nel 1951 sotto l'egida della FSI per regolamentare e gestire il gioco per corrispondenza degli scacchisti italiani. L'ASIGC \u00e8 il membro italiano dell'International Correspondence Chess Federation (ICCF).\nIl 31 agosto 1969 l'Assemblea dei soci, riunitasi a Roma, decise l'autonomia dell'ASIGC dalla FSI ed elesse il primo consiglio direttivo, presieduto da Armando Silli.\nL'ASIGC organizza ogni anno i Campionati italiani per corrispondenza, sia assoluti che femminili e di categoria.\nOltre ai tradizionali tornei postali, che pian pian stanno scomparendo, l'Associazione organizza principalmente tornei via web server.\nIn precedenza ha organizzato anche campionati italiani per e-mail. L'ultimo si \u00e8 svolto nell'anno 2004-2005.\nI titoli nazionali riconosciuti sono que\u013ali di \"Maestro\", \"Maestro Senior\" e \"Candidato Maestro\".\nFigura storica dell'ASIGC \u00e8 stato Giorgio Porreca, vincitore di sette campionati italiani assoluti.\nNel 2005 Alessandra Riegler, socia ASIGC, ha vinto il 6\u00ba Campionato mondiale femminile per corrispondenza, primo scacchista italiano in assoluto a conquistare un titolo mondiale; per tale motivo \u00e8 stata insignita del titolo di cavaliere dell'Ordine al merito della Repubblica italiana.\nNel 2012 il siciliano Fabio Finocchiaro \u00e8 poi diventato il 25\u00b0 Campione del Mondo assoluto per corrispondenza.\nRisultati delle nazionali italiane.\nLa nazionale italiana ha conquistato la partecipazione a cinque delle 21 finali olimpiche:\nLa nazionale italiana femminile ha partecipato alle ultime 4 finali olimpiche:\nIn campo continentale la nazionale italiana ha partecipato alle seguenti finali:"}
{"id": "560106", "revid": "2232129", "url": "https://it.wikipedia.org/wiki?curid=560106", "title": "Menarca", "text": "Il menarca (\"\u03bc\u03ae\u03bd\u03b1\u03c1\u03c7\u03ae\" in greco, \"\u03bc\u03ae\u03bd\" \"mese\" e \"\u03b1\u03c1\u03c7\u03ae\" \"inizio\") \u00e8 il primo flusso mestruale della donna, che rappresenta l'inizio del periodo fertile. \nTerminologia.\nIl termine \"menarca\" deriva dal greco ed \u00e8 composto dai vocaboli m\u00e9n, \"m\u00e9nos\" \"mese\" ed \"arch\u00e9\" \"inizio\"; ci\u00f2 sta ad indicare il carattere ciclico che assumer\u00e0 il flusso mestruale dopo il suddetto. Inoltre, il nome ricorda la dea Mena, nume protettrice del ciclo fisiologico e della fertilit\u00e0.\nMena nella mitologia romana \u00e8 il nome della dea della fertilit\u00e0 e delle mestruazioni.\nDescrizione e fisiologia.\nIl menarca \u00e8 la comparsa della prima mestruazione che segna l'inizio dell'attivit\u00e0 ovarica nella donna, antecedenti sono alcuni segnali come sviluppo di caratteri sessuali secondari. L'et\u00e0 media della sua comparsa va dai 10 ai 16 anni, l'et\u00e0 di insorgenza pu\u00f2 variare, in base ad alcuni fattori come: stato nutrizionale, stress, genetica ed altri ancora. Ad esempio sono stati registrati casi di ballerine in cui il menarca si \u00e8 manifestato precocemente proprio a causa della magrezza e la limitata assunzione di calorie, in questi casi si pu\u00f2 parlare di \"pubert\u00e0 precoce\" (se avviene in anticipo) o \"ritardo puberale\" (in caso avvenga in ritardo, se non avvenisse entro i 18 anni questa condizione prende il nome di \"Amenorrea primaria\"). Il menarca \u00e8 la fase che d\u00e0 inizio all'et\u00e0 della pubert\u00e0, segnando cos\u00ec l'ingresso nel periodo di fertilit\u00e0 femminile, intesa come capacit\u00e0 biologica di procreare, tale capacit\u00e0, salvo patologie, terminer\u00e0 con la menopausa. Il menarca \u00e8 preceduto dalle fasi di adrenarca, pubarca e telarca\nIl menarca \u00e8 un importante indicatore sullo stato di salute della donna durante l'et\u00e0 della crescita, oltre che indicare il buon funzionamento dell'apparato riproduttore.\nA provocare lo sfaldamento dell'endometrio, quindi la fase mestruale del ciclo uterino, \u00e8 la notevole quantit\u00e0 di androgeni liberati dall'ovaio a sua volta stimolato sempre per via ormonale dalla ghiandola ipofisi. Gli androgeni in genere provocano anche un forte scatto nella crescita in altezza."}
{"id": "560111", "revid": "12794", "url": "https://it.wikipedia.org/wiki?curid=560111", "title": "Storia della guerra", "text": ""}
{"id": "560112", "revid": "125821837", "url": "https://it.wikipedia.org/wiki?curid=560112", "title": "Monica Lewinsky", "text": "Biografia.\nOrigini e formazione.\nMonica Lewinsky \u00e8 nata a San Francisco ed \u00e8 cresciuta nella California meridionale, nel Westside di Los Angeles. Suo padre, Bernard Lewinsky, ebreo tedesco trasferitosi a El Salvador e poi in California per sfuggire al nazismo, \u00e8 un importante oncologo, mentre la madre, Marcia Kaye Vilensky, \u00e8 un'autrice figlia di immigrati ebrei provenienti dalla Germania. \nDopo il trasferimento al College di Santa Monica si \u00e8 laureata in psicologia al Lewis &amp; Clark College a Portland nel 1995. Nell'estate dello stesso anno si trasfer\u00ec a Washington, poich\u00e9 venne selezionata per un tirocinio presso la Casa Bianca, durante la presidenza di Bill Clinton.\nLo scandalo \"Sexgate\".\nLa relazione extraconiugale tra Monica Lewinsky e Bill Clinton cominci\u00f2 quando la Lewinsky lavorava al dipartimento interno della Casa Bianca nel 1995. Lo scandalo, giornalisticamente noto come \"Sexgate\", ha influenzato molto la seconda presidenza di Clinton, in particolare costringendo quest'ultimo a subire un lungo procedimento giudiziario per le accuse di spergiuro seguite alle sue dichiarazioni in merito alla vicenda rilasciate nel corso del processo per un caso di presunte molestie sessuali nei confronti della giornalista Paula Jones, conosciuta da Clinton quando era governatore dell'Arkansas.\nNel corso del processo il presidente degli Stati Uniti neg\u00f2 di avere avuto relazioni sessuali con Monica Lewinsky. Nel corso della sua testimonianza di fronte al \"Grand jury\" del 17 agosto 1998, Clinton ammise invece di avere avuto una \"relazione fisica impropria\" con la stagista.\nPersonaggio pubblico.\nSubito dopo lo scandalo, la Lewinsky ha iniziato una carriera di personaggio pubblico, partecipando a trasmissioni televisive e radiofoniche e nel 2004 ha scritto la propria autobiografia. Nel 2015 \u00e8 tornata a parlare in pubblico della profonda umiliazione mediatica causata dal cyberbullismo."}
{"id": "560113", "revid": "729019", "url": "https://it.wikipedia.org/wiki?curid=560113", "title": "OT-64", "text": "Il OT-64 \u00e8 un veicolo cecoslovacco blindato ruotato per trasporto truppe (APC), basata sul Tatra 813 8x8.\nEsso \u00e8 stato la risposta cecoslovacca al BTR-60, ed era caratterizzato da molte soluzioni interessanti, come il motore al centro dello scafo, i portelloni posteriori, propulsione diesel, anche se esso aveva un peso molto maggiore rispetto al BTR. Esportato in Iraq, come anche in Polonia, ormai nell'ex-Cecoslovacchia ne restano solo nei depositi.\nGenesi.\nQuesto veicolo nacque dalle esigenze dell'Esercito popolare cecoslovacco, che non era soddisfatto delle caratteristiche del BTR-60, mentre l'industria locale, la pi\u00f9 indipendente dei Paesi del Patto di Varsavia, era a sua volta interessata a non restare totalmente ancorata alla standardizzazione su materiali sovietici.\nIl BTR era per molti aspetti un mezzo eccellente, in particolare come mobilit\u00e0 questo veicolo 8x8 era realmente l'inizio di una nuova era. Ma come sistemazione della truppa era tutto sommato non del tutto soddisfacente. Infatti, essa era trasportata in un vano scoperto, con sportelli laterali per entrare e uscire rapidamente. Ma la mancanza di protezione superiore era assai criticata e criticabile, per cui si cerc\u00f2 di provvedere in merito. Per\u00f2 il motore era sistemato posteriormente, e nonostante la larghezza del mezzo, non vi fu modo di ricavare l\u00ec un portello di entrata e uscita.\nCos\u00ec il BTR-60B venne dotato di soli portelli superiori per l'accesso, assai scomodi e soprattutto pericolosi se usati in combattimento, sotto il fuoco nemico. Va detto che era comunque un mezzo pi\u00f9 sicuro degli autocarri tattici delle unit\u00e0 motorizzate occidentali, e poi i fanti potevano:\nAnche cos\u00ec non vi poteva essere una soddisfazione totale sulla configurazione interna del veicolo, che oltretutto era dotato di motori a benzina piuttosto che diesel.\nNel frattempo in Cecoslovacchia, sia per motivi industriali che operativi di cui sopra venne realizzato l'OT-64. Il primo modello non aveva una torretta per le armi, ma ben presto arriv\u00f2 l'OT-64C (o SKOT-2A), armato con la stessa torretta del BTR-60PB e del BRDM-2.\nTecnica.\nIl Blindato OT-64C era ed \u00e8 un mezzo da trasporto truppe, capace di trasportare fino a 2 squadre di fanteria, anche se spesso utilizzato solo per una.\nLa sua struttura \u00e8 in pannelli di acciaio squadrati, leggermente inclinati, con uno spessore normale di 10mm. La differenza con il BTR-60 \u00e8 sensibile, anche se non determinante, perch\u00e9 il veicolo sovietico ha una corazza standard di 7mm, 9 solo nella parte anteriore dello scafo (lamiera dello scudo inferiore): ma l'inclinazione, molto marcata e elaborata, rende la sua protezione pi\u00f9 efficace di quanto non faccia pensare la differenza di spessore.\nQuindi l'OT-64C ha una struttura pi\u00f9 semplice da realizzare, \u00e8 marginalmente pi\u00f9 efficace ma anche pi\u00f9 pesante. Per il resto, i veicoli da trasporto truppe coevi occidentali spesso non arrivano a 8mm. In ogni caso l'obiettivo originario era soltanto di resistere alle armi di piccolo calibro sulle brevi distanze, e contro le mitragliere pesanti alle medie.\nLa meccanica comprende 4 assali per 8 ruote, tutte motrici. A differenza che nel BTR esse non sono ugualmente distanziate tra di loro, ma appaiono raggruppate in 2 blocchi. Il diametro degli pneumatici \u00e8 sensibilmente inferiore, per questo \u00e8 stato possibile separare in 2 sezioni il treno di ruote. Probabilmente la cosa \u00e8 stata necessaria per via della posizione dell'apparato propulsivo. Certo \u00e8 che la mobilit\u00e0, specie la pressione sul suolo (gi\u00e0 pi\u00f9 alta per via di 4 tonnellate di peso in pi\u00f9) non ne ha beneficiato. Il mezzo ha una trasmissione manuale e un volante per il pilota, sistemato anteriormente al mezzo.\nIl veicolo ha un motore a centro dello scafo, da 180\u00a0hp. La sua meccanica deve far fronte ad un mezzo pi\u00f9 pesante del BTR (14,5 t rispetto a 10,6) con la stessa potenza complessiva dei 2 motori del veicolo russo. Questi ultimi sono a benzina, cosa che contribuisce a rendere il veicolo, gi\u00e0 molto pi\u00f9 leggero, assai brillante. L'OT-64 ha invece un motore diesel, che consente di aumentare l'autonomia a 720\u00a0km (contro 500), mentre la meccanica, piuttosto sorprendentemente, permette prestazioni superiori, con 94\u00a0km/h contro 80. In sostanza, nonostante il peso maggiore del 40% la velocit\u00e0 e l'autonomia sono superiori del 20 e del 40%.\nGli scarichi del motore sono a centro dello scafo, esterni alla scocca, cosa che rende vulnerabili al fuoco le marmitte, mentre presumibilmente il veicolo ha un rumore interno 'sgradevole' rispetto al mezzo russo. Se non altro, le marmitte roventi contribuiscono a rendere sconsigliabile la arrampicata sopra il mezzo ai facinorosi durante le sommosse popolari. Peraltro si tratta di una considerazione accademica, perch\u00e9 durante i moti del 1968 l'esercito cecoslovacco non intervenne.\n \nIn termini di equipaggio e armamento, il posto di pilotaggio \u00e8 in avanti, assieme a quello del capocarro, con una buona visibilit\u00e0 attraverso portelli in blindovetro.\nDietro vi \u00e8 il motore, ma anche la torretta. Questa \u00e8 sistemata su di una sorta di barbetta poligonale, e ha azionamento manuale, con un periscopio di mira per l'operatore che \u00e8 sistemato nello scafo. L'armamento \u00e8 dato da una mitragliera KPV da 14,5mm, dalla potenza doppia rispetto a una M2 Browning. Essa ha proiettili AP (32mm di corazza perforabili a 500 m) e una coassiale PKT da 7,62mm e consente di affrontare i corazzati leggeri da trasporto truppe e ricognizione anche a 1\u00a0km.\nLa truppa \u00e8 sistemata dietro il motore, e ha lo svantaggio di non essere a diretto contatto con il capocarro. Per\u00f2 ha la possibilit\u00e0 di usufruire di feritoie di tiro laterali, portelli superiori e soprattutto, uno posteriore. Il veicolo \u00e8 anfibio (eliche per 9\u00a0km/h), ha protezione NBC e sistemi IR di visione notturna.\nServizio.\nIl mezzo entr\u00f2 in linea negli anni '60, e rapidamente si arriv\u00f2 al OT-64C con torretta da 14,5 mm.\nIl veicolo ha avuto una diffusione limitata, ma nondimeno \u00e8 stato il mezzo standard da trasporto truppe cecoslovacco, e in molti esemplari \u00e8 stato usato anche dai polacchi e iracheni.\nL'evoluzione del mezzo ha visto alcune migliorie e versioni speciali. Fin dall'inizio esso ha avuto il vantaggio, sul BTR.60, di concedere alla truppa sia un portellone posteriore, che una corazza superiore, che un motore diesel per un maggior raggio operativo, poi \u00e8 giunto in servizio il OT-64C.\nRispetto al BTR-60PB (con tetto coperto e 2 portelli laterali), l'accessibilit\u00e0 al comparto truppa risulta in proporzione ancora migliore, la protezione simile o leggermente superiore, l'armamento eguale. Nell'insieme il OT-64C \u00e8 risultato un veicolo pi\u00f9 efficiente, potente e meglio protetto, anche se il peso maggiore lo ha reso pi\u00f9 inerte ai comandi e all'accelerazione.\nAltri miglioramenti sono stati realizzati, essenzialmente nella torretta. Alcuni veicoli, infatti, hanno avuto un paio di rampe di lancio per missili AT-3 Sagger, sistemati ai lati, soluzione che secondo molti avrebbe dovuto essere adottata anche per il BMP-1.\nAltri mezzi hanno avuto una torretta con un tetto ricurvo, che ha comportato l'aumento dell'alzo da 35 a 89 gradi, per permettere una migliore efficacia nel settore contraereo. Entrambe queste modifiche hanno comportato degli importanti vantaggi tattici, (capacit\u00e0 di fuoco controcarro e contraerea) anche se probabilmente non sono state rese disponibili in un'unica torretta.\nAlcune altre versioni hanno avuto compiti speciali, come il DPT-65 carro-officina, e il OT-64R carro comando radio. La produzione \u00e8 durata fino al 1990, 26 anni dopo l'arrivo in servizio del tipo.\nIl mezzo \u00e8 stato utilizzato come veicolo standard per l'esercito iracheno, sia pure assieme ad altri tipi. Esso \u00e8 stato impiegato in tutte le guerre combattute dal 1980 in poi.\nLe torrette dei mezzi cecoslovacchi tolti dalla linea sono state in molti casi riutilizzate per aggiornare i BMP-1, dando loro un'arma pi\u00f9 leggera ma pi\u00f9 precisa e con capacit\u00e0 antiaeree. Non \u00e8 chiaro se anche quelle con i missili Sagger hanno avuto tale destino.\nNell'insieme l'OT-64C \u00e8 un veicolo interessante, con numerosi vantaggi sul BTR sovietico, mentre gli svantaggi sono soprattutto relativi al peso, probabilmente al costo, alla mancanza di un ventaglio di modelli speciali paragonabile e infine, un ritardo di alcuni anni nell'entrata in servizio."}
{"id": "560114", "revid": "690118", "url": "https://it.wikipedia.org/wiki?curid=560114", "title": "BTR-60", "text": "Il BTR-60 ( o \"Bronetransportyor\", \"trasportatore corazzato\") \u00e8 un veicolo corazzato da trasporto truppe (APC) sovietico, originario degli anni sessanta ma ancora assai diffuso, sebbene soppiantato dai pi\u00f9 recenti BTR-70/80/90.\nEsso ha pregi e difetti, tra i primi la mobilit\u00e0 8x8, ottime doti anfibie, valida affidabilit\u00e0, tra i secondi una certa scomodit\u00e0 per entrare e uscire dal mezzo. Ha dato vita a molte versioni, ma la sua dote principale di mezzo anfibio, anche per la fanteria di marina, lo ha fatto soprannominare \"la barca con le ruote\" (soprattutto i primi modelli, scoperti sul tetto).\nOrigini.\nDopo l'esperienza del BTR-152, praticamente un autocarro 6x6 corazzato, i sovietici avevano avuto molti spunti su cui riflettere sulla successiva evoluzione dei loro APC (\"Armoured Personal Carrier\", veicolo corazzato da trasporto truppe) ruotati. Il veicolo era ben riuscito, ma nonostante la sagoma aggressiva e potente aveva molti limiti: era privo di corazza superiore, protezione NBC, luci infrarosse per il movimento notturno e non era anfibio.Praticamente esso era un mezzo simile ai semicingolati M3, solo con ruote e non cingoli per la trazione.\nAll'inizio degli anni '60 arriv\u00f2 in servizio un mezzo, il BTR-60, totalmente nuovo e innovativo. Esso aveva un aspetto imponente ed elegante, con uno scafo molto lungo e basso e grandi ruote ai suoi lati.\nTecnica.\nLa struttura era in acciaio balistico da 7mm, con il frontale di 9, non molto ma certo migliore che la protezione offerta dagli autocarri per le unit\u00e0 motorizzate della maggior parte degli eserciti occidentali (il BTR \"non \u00e8\" destinato ai reparti meccanizzati come quelli con M113, ma quelli motorizzati con autocarri ad alta mobilit\u00e0).Il guscio d'acciaio era molto ben sagomato con una struttura inclinata su tutti i lati, onde ottimizzare la protezione possibile per un mezzo da 10 t. Non \u00e8 chiaro se esso offrisse pi\u00f9 protezione o meno dell'OT-64, che aveva 10mm di acciaio, ma meno inclinati. La struttura sembra derivata (o forse il contrario) da quella del BRDM-2, rispetto a cui il BTR sembra la versione allungata, con l'esigenza di disporre di maggiore spazio interno per la squadra di fanti. Anche lo spessore delle lamiere \u00e8 quasi identica, sebbene il fondo del mezzo ha un maggiore spessore - 5mm anzich\u00e9 3.\nSoprattutto, il nuovo mezzo era studiato per la mobilit\u00e0. Le ruote erano dotate di dispositivo centrale per la regolazione della pressione degli pneumatici, utilissimo per adattare prontamente il mezzo ai cambiamenti di densit\u00e0 del terreno. Esistevano poi idrogetti che aiutavano il veicolo a muoversi in acqua a 10\u00a0km/h.\nEsso aveva, come accennato, una propulsione 8x8, con ruote di grande diametro, azionate da 2 motori a benzina, ciascuno per le ruote del suo lato, sistemati nella parte posteriore del mezzo.Questa posizione era dovuta alla necessit\u00e0 di bilanciare la massa del mezzo quando entrava ed usciva dall'acqua, mentre la parte anteriore era libera, con la possibilit\u00e0 di ospitare affiancati sia il pilota che il capocarro, con una finestra blindata che garantiva eccellente visibilit\u00e0, proteggibile con una lastra d'acciaio abbassabile in caso di problemi. La visibilit\u00e0 aiutava ovviamente la velocit\u00e0 praticamente sostenibile, mentre il pilota disponeva di volante e cambio manuale. La capacit\u00e0 di movimento era talmente elevata che si potevano superare fossi di 2 metri di larghezza, ovvero la gran parte di quelli incontrabili. L'M113 non supera, pur essendo cingolato, che 1,68m, e l'ERC 6x6 si ferma a 1,22m. Evidentemente il grande scafo e le ruote di elevato diametro erano di grande aiuto.L'autonomia era discreta, anche se non eccezionale. La sagoma era assai bassa e sfuggente, mentre erano previsti sistemi di visione notturna.\nLe 2 cose positive della scelta riguardo alla posizione posteriore del motore -equilibrio delle masse nell'entrare e uscire dall'acqua, e ottimale sistemazione per capocarro e pilota- erano controbilanciate dalla mancanza di portiere d'uscita posteriori, che rendevano un po' rischiosa e disagevole l'entrata ed uscita dal mezzo in combattimento.In realt\u00e0 esso aveva in origine un tetto aperto, con sportelli laterali, il che rendeva l'operazione di imbarco e sbarco molto rapida, ma poi le esigenze di migliorare la protezione ha portato, nel BTR-60B, a proteggere anche il tetto: ma ci\u00f2 ha comportato la rinuncia agli sportelli laterali, rimpiazzati da soli portelli superiori. Il BTR-60BP della met\u00e0 anni '60 ha anche 2 piccoli portelli laterali e una torretta corazzata con una mitragliera KPV da 14,5mm e una PKT da 7,62mm, al posto dell'assortimento di armi da 12,7 e 7,62 sistemati sopra il mezzo nelle versioni iniziali. Alcuni mdelli avevano in dotazione un cannoncino da 25\u00a0mm. La torretta \u00e8 piccola, ad azionamento manuale, con un periscopio di puntamento perch\u00e9 essa non ha equipaggio al suo interno. \u00c8 lo stesso modello di torre della BRDM-2.\nAnche con questi miglioramenti, che hanno appesantito il mezzo di qualche quintale rispetto al modello basico, \u00e8 notevole che non si sia riusciti a realizzare una meccanica abbastanza compatta da consentire, come su Ratel per esempio, almeno una piccola portiera posteriore, anche per via della notevole larghezza del veicolo.\nIl comparto equipaggio, abbastanza grande, ha una serie di feritoie di tiro, che consentono di ridurre il problema dell'uscita dal mezzo, in quanto esse sono in grado di dare ai fanti trasportati internamente la possibilit\u00e0 di sparare dall'interno del veicolo, invece di uscire o usare i portelli superiori. Il veicolo ha solo delle feritoie, per cui non essendovi episcopi i fanti dovevano sia vedervi che spararvi. Il mezzo aveva una serie di panche interne per i fanti, che non agevolavano l'uso delle feritoie a causa della disposizione, con lo schienale contro la parete del mezzo.\nServizio.\nIl BTR-60 \u00e8 stato usato dagli anni '60 in tutti i paesi sotto influenza sovietica. Esso \u00e8 un mezzo riuscito, sebbene la necessit\u00e0 di usare la corazza superiore abbia limitato l'accessibilit\u00e0 del veicolo, ma questo non era previsto originariamente.Leggermente protetto, per non risultare troppo appesantito nelle operazioni di guado e movimento, era da questo punto forse leggermente inferiore all'M113 e a diversi altri mezzi ruotati, invece le mitragliere KPV erano un notevole armamento, superiore a armi come la M2 HB da 12,7mm. Probabilmente, un M113 poteva essere perforato da circa 1\u00a0km, contro circa 500-600 metri per la distanza di perforazione frontale possibile per la sua M2 contro il BTR.\nIl mezzo venne concepito come veicolo a cielo aperto, ma la minaccia dei proiettili esplodenti in quota e in generale dei pericoli del campo di battaglia, port\u00f2 dopo pochi anni all'apparizione del BTR-60B e poi, per migliorare l'accesso al comparto truppa e la potenza di fuoco, giunse a stretto giro il definitivo BTR-60PB.\nOltre 26.000 mezzi costruiti fino agli anni '70, quando entr\u00f2 in servizio il successivo BTR-70. Decine di versioni costruite, dai mezzi di comando e controllo ad ambulanze, veicoli officina, persino mezzi geologici. Le sue doti anfibie lo hanno reso adatto per la Marina Sovietica, per le truppe della fanteria di marina, il che spiega bene il motivo per cui esso era noto come \"barca con le ruote\", specialmente nei modelli iniziali, a cielo aperto."}
{"id": "560115", "revid": "161374", "url": "https://it.wikipedia.org/wiki?curid=560115", "title": "Chrysler M1 Abrams", "text": ""}
{"id": "560117", "revid": "466539", "url": "https://it.wikipedia.org/wiki?curid=560117", "title": "MT-LB", "text": "L\u2019MT-LB () \u00e8 un veicolo trasporto truppe (APC) cingolato poco noto ma estremamente diffuso negli arsenali dei paesi nell'orbita ex-sovietica. Si distingue per una struttura bassa e sfuggente, eccellenti doti di movimento fuoristrada e soprattutto su neve e acqua.\nStruttura.\nEsso ha una corazza di acciaio da 10 mm, con pannelli saldati in maniera tale da dare una forma balisticamente valida. Il capocarro e il guidatore si dispongono sul lato anteriore, e possono godere di un eccellente campo visivo, dotati come sono di blindovetri e pannelli di acciaio (eventualmente abbassabili in caso di pericolo). L'equipaggio dispone anche di luci infrarosse per la visione notturna (anche se non \u00e8 chiaro se dispongano di protezione da agenti NBC).\nIl motore, diesel, \u00e8 al centro dello scafo. In questo modo non intralcia n\u00e9 il comparto di guida (costringendo il capocarro a stare dietro il guidatore), n\u00e9 le truppe (private dei portelli di uscita posteriori). In altre parole, il mezzo assomiglia alla configurazione dell'OT-64 cecoslovacco (pur non essendo quest'ultimo cingolato). I cingoli hanno una larghezza elevata, con una pressione sul terreno molto bassa, ideale per muoversi su terreni cedevoli. \u00c8 anche anfibio, seppure privo di eliche e quindi legato al moto dei cingoli per avanzare a 5\u00a0km/h.\nCome armamento, tuttavia, non ha lo spazio del BMP e si deve accontentare di una mitragliera leggera, peraltro protetta da una torretta totalmente chiusa. Il vano truppe ha una capacit\u00e0 di carico di 10 uomini e 2 portelli posteriori. Nell'insieme esso \u00e8 un mezzo idoneo alla prima linea solo se non vi sono molte minacce da affrontare, come nel caso di terreni troppo difficili per altri mezzi pi\u00f9 pesanti. Alcuni modelli derivati comprendono il sistema SA-13 ma anche sistemazioni artigianali con le potenti mitragliere ZU-23 sopra lo \"chassis\", per dargli una maggiore mobilit\u00e0. Innumerevoli altri modelli hanno radar di scoperta campale e apparati elettronici.\nOperativit\u00e0.\nEntrato in servizio nel 1974 per sostituire i trattori d'artiglieria AT-P vecchi di 30 anni, si ritrov\u00f2 a ricoprire una moltitudine di ruoli, come quelli di veicolo per genieri, centro di comando mobile, ambulanza ecc. L'MT-LB \u00e8 un mezzo interessante ed economico, che \u00e8 stato usato in migliaia di esemplari dai sovietici e molti altri paesi comunisti o clienti dell'URSS. La sua vera utilit\u00e0 \u00e8 di trattore d'artiglieria (pezzi da 100 e 122 mm), ma anche come mezzo per impiego in climi artici, per trasporto truppa al posto dei BMP. La sua potenza \u00e8 apparentemente ridotta, per corazza e armamento, ma \u00e8 ragionevolmente sia spazioso che cingolato (due cose rare da trovare in mezzi sovietici).\nLa dimostrazione della validit\u00e0 del mezzo pu\u00f2 essere indicata anche dal suo acquisto da parte degli svedesi, che approfittando dei mezzi messi in vendita dall'ex-DDR, hanno comprato 350 degli 800 MT-LB. Certamente in questo ha influito l'offerta a prezzi molto convenienti, ma questi mezzi sono effettivamente molto validi nel movimento su terreni nevosi. La sagoma poi \u00e8 molto bassa e su zone con neve alta \u00e8 difficile da individuare, il che contribuisce a renderli interessanti in ambito operativo. Un'altra caratteristica particolare \u00e8 quella di poter cambiare i normali cingoli da 350 mm con altri pi\u00f9 larghi (565 mm), cos\u00ec da ridurre la pressione sul suolo e potersi muovere pi\u00f9 agevolmente su terreni innevati o fangosi."}
{"id": "560118", "revid": "729019", "url": "https://it.wikipedia.org/wiki?curid=560118", "title": "Saxon (trasporto truppe)", "text": "L'Alvis AT-105 Saxon \u00e8 un veicolo trasporto truppe (APC) britannico ruotato, con 4 ruote motrici e una struttura a grosse linee derivante da quella di autocarri standard commerciali.\nStoria.\nquesto veicolo fu sviluppato nel 1974 a titolo privato dalla GKN-Sankey per l'esportazione per poi, dopo essere stato venduto a diversi paesi del Medio Oriente, nel 1983 essere ordinato in 50 esemplari e pensato di usarlo nei reparti dell'esercito britannico come trasporto truppe dei reparti non corazzati.\nStruttura.\nL'AT-105 \u00e8 un veicolo militare dotato di 4 ruote con corazza completamente in acciaio,il conducente siede davanti e pu\u00f2 avere il posto di guida sia a destra sia a sinistra a seconda del paese acquirente, il motore risiede di fianco al blocco di guida; la cabina di pilotaggio ha a disposizione un parabrezza in cristallo anti-proiettile e ai lati possiede 2 piccoli finestrini, per accedere al posto di guida si utilizza una botola posizionata sul tetto del veicolo, sopra la cabina.\nLo scomparto riservato alle truppe \u00e8 posizionato sul retro del veicolo, pu\u00f2 ospitare in totale 10 fanti totalmente attrezzati e tutti con a disposizione un sedile munito di cintura di sicurezza, disposti lungo le fiancate dello scomparto, il fondo di questo scomparto \u00e8 sagomato in modo da deflettere le esplosioni causate da mine, lo scomparto \u00e8 dotato di 2 sportelli (uno su ogni lato) e di altri 2 sul retro, le pareti della camera sono munite di obl\u00f2 e di feritoie permettendo ai soldati l'ingaggio dall'interno del veicolo offrendo ai soldati un riparo dai proiettili nemici, infine la camera si questo scomparto \u00e8 munita di isolamento termico e di impianto di condizionamento per operare in zone e climi caldi.\nSul tetto del veicolo, posizionata al centro dello scomparto truppe \u00e8 presente la cupola del capocarro, munita di 4 blocchi visivi(uno per ogni lato, la cabina \u00e8 quadrata)e di una botola che d\u00e0 accesso a una mitragliatrice da 7,62 mm montata su un perno.\nVarianti.\nLa GKN-Sankey ha creato, oltre a quella standard, altre varianti del veicolo tra cui:\nAT-105E:Variante simile allo standard, varia per la presenza di una torretta per mitragliatrice da 7,62 mm montata al posto della cupola del capocarro.\nAT-105MR:Modello base armato con un mortaio da 81 mm installato nella parte posteriore dello scomparto truppe, spara tramite una apposita botola.\nAT-105Q:Veicolo comando e comunicazioni.\nAT-105A:Veicolo appositamente modificato ed attrezzato per il ruolo di ambulanza corazzata, proprio per il ruolo da ambulanza, questa variante \u00e8 priva di armamento.\nUtilizzo.\nIl Saxon \u00e8 un APC idoneo a compiti di ordine pubblico, soprattutto a causa della sua corazza: essa non \u00e8 infatti \"a prova di proiettile\" di tipo convenzionale, ovvero con la capacit\u00e0 di reggere colpi di armi a bassa velocit\u00e0 oppure al fuoco di armi da guerra ad alta velocit\u00e0 (comunque di piccolo calibro) da una certa distanza (100\u2013300 m). Il Saxon ha ricevuto una blindatura di 16\u00a0mm, tra il 50 e il 100% maggiore dello standard per veicoli ruotati, e pensata anche per riparare da colpi di armi da guerra. Per questo esso \u00e8 stato impiegato in azioni antiguerriglia contro l'IRA, essendo in dotazione ai battaglioni dell'esercito territoriale inglese in oltre 700 esemplari."}
{"id": "560119", "revid": "729019", "url": "https://it.wikipedia.org/wiki?curid=560119", "title": "Alvis Saladin", "text": "LAlvis Saladin, abbreviazione del nome ufficiale FV601(C) Armoured Car 76\u00a0mm Gun (Alvis Saladin Mk 2 6 \u00d7 6), \u00e8 un autoblindo britannica a sei ruote motrici, concepita a partire dal 1946 come rimpiazzo delle pari classe utilizzate durante la seconda guerra mondiale. Il Saladin si rivel\u00f2 una discreta macchina bellica sia per le qualit\u00e0 di marcia, sia per l'armamento, che lo rese capace di tenere testa alla prima generazione di carri armati ideati nel contesto della Guerra fredda. Ritirato dal 1975, \u00e8 stato sostituito nei compiti di ricognizione dai cingolati FV101 Scorpion.\nStoria.\nSviluppo.\nDopo la fine della seconda guerra mondiale l'esercito britannico schierava nel campo dei veicoli leggeri due modelli principali di autoblindo, l'AEC Mk III e la Daimler che avevano avuto un intenso uso durante il conflitto; tuttavia questi veicoli vennero ritenuti non pi\u00f9 affidabili e perci\u00f2 nel gennaio 1946 fu inviata una richiesta per una nuova autoblindo, che conflu\u00ec nella famiglia di automezzi bellici FV600 costruiti dalla ditta Alvis e accomunati dall'iniziale del nome, la lettera \"S\". I lavori sul nuovo mezzo indicato con la sigla \"FV601(A)\" ebbero inizio presso il \"Fighting Vehicles Design Department\" (\"dipartimento di progettazione di veicoli da combattimento\"), successivamente evolutosi nel \"Fighting Vehicles Research and Development Establishment\" (\"stabilimento di ricerca e sviluppo di veicoli da combattimento\"): il veicolo doveva avere spazio sufficiente per un equipaggio di tre uomini e montare un cannone da 40\u00a0mm, coadiuvato da un adattatore \"Little John\" per incrementare la velocit\u00e0 di uscita della granata. Tuttavia nel febbraio 1948 questo pezzo d'artiglieria fu scartato per le sue ormai modeste prestazioni e fu contattato l\"Armament Design Establishment\" di Fort Halstead (\"stabilimento progettazione armi\") per l'ideazione di un nuovo cannone da 76\u00a0mm, denominato Royal Ordnance L5; lo sviluppo di tale arma fu per\u00f2 lento e solo nel 1953 venne portato a termine con successo.\nNel frattempo, durante il 1947, era stato stipulato un contratto con la Alvis Limited di Coventry per la realizzazione di due prototipi dell'FV601: il primo simulacro venne consegnato nel 1948 ed era armato del cannone da 40\u00a0mm rifiutato dall'esercito; la meccanica era invece la medesima dell'FV603 Saracen, un trasporto truppe corazzato. I due veicoli furono pronti nel 1953 ma la Alvis non pot\u00e9 per\u00f2 continuare a seguire il progetto dell'FV601 proprio perch\u00e9 coinvolta nel concepimento dell'FV603, la cui necessit\u00e0 era particolarmente sentita nella colonia britannica della Malaysia, che in quegli anni stava combattendo per rendersi indipendente. La Alvis si concentr\u00f2 dunque su tale priorit\u00e0 e la programmata preserie di 6 esemplari, tutti denominati \"FV601(B)\", venne spostata alla Crossley Motors di Stockport (Cheshire) che la complet\u00f2 nel 1955: il gruppo di autoblindo presentava una torretta con una sagoma diversa da quella dei primi prototipi, cos\u00ec come erano differenti le strumentazioni ottiche e i portelli di accesso del comandante e del cannoniere. Il veicolo cos\u00ec ottenuto venne accettato dall'esercito sotto la designazione ufficiale \"FV601(C) Armoured Car 76 mm Gun (Alvis Saladin Mk 2 6 x 6)\".\nProduzione.\nLa produzione venne autorizzata nel 1956 ma ebbe effettivamente inizio due anni pi\u00f9 tardi a Coventry: il primo esemplare del Saladin venne consegnato nel 1959. La fabbricazione progred\u00ec fino al 1972 totalizzando unit\u00e0. Una fonte afferma invece che vennero costruiti esemplari, il primo dei quali consegnato nel 1958.\nImpiego operativo.\nIl Saladin ha prestato servizio attivo nell'esercito britannico dal 1959 al 1975. Nel 1974 gli autoblindo dello squadrone B in forza al reggimento 16/5 Queen's Royal Lancers hanno dato il loro contributo alla difesa dell'aeroporto di Nicosia, conducendo in seguito ricognizioni armate sotto la bandiera dell'ONU. A cominciare dal 1975 il Saladin \u00e8 stato rimpiazzato con il blindato leggero Alvis Scorpion, un cingolato attualmente ancora in linea, escludendo le prime versioni dotate di cannone da 76\u00a0mm.\nL'autoblindo ha riscontrato parecchio successo pure sul mercato internazionale a causa del non elevato prezzo e del non trascurabile armamento pesante, che l'hanno reso una valida alternativa ai carri armati per quelle nazioni che non dispongono di ingenti risorse finanziarie o che non intendono costruirsi una vasta forza corazzata; in particolare hanno attirato l'attenzione di Stati di recente costituzione e instabili sul piano interno. Nel complesso 557 Saladin sono stati perci\u00f2 acquistati da diversi paesi del Medio Oriente, dell'Africa e dell'Asia. \u00c8 noto che l'esercito del Kuwait adoper\u00f2 i Saladin contro le forze armate terrestri irachene durante l'attacco a Kuwait City nell'estate 1990. Ancora nel 2009 il Saladin ha preso parte a operazioni militari condotte dalle forze armate regolari dello Sri Lanka e dell'Honduras.\nCaratteristiche.\nLo scafo del Saladin era costruito interamente mediante saldatura e poggiava su 6 grandi ruote. La corazzatura inclinata, efficace contro armi fino al calibro di 12,7 mm e mine anticarro sotto i 10 chili, era spessa tra i 12 e i 14\u00a0mm sul lato anteriore, tra i 16 e i 14\u00a0mm sui fianchi, tra i 12 e i 10\u00a0mm sul cielo e tra i 12 e gli 8\u00a0mm sul fondo, mentre il retro era formato da una piastra che da 16\u00a0mm passava a 12\u00a0mm e quindi a 8\u00a0mm. La luce libera (distanza tra il fondo e il terreno) misurava 43,7\u00a0cm oppure 42,6\u00a0cm.\nSi divideva in tre compartimenti: anteriore, centrale e posteriore. Il primo \u00e8 la sede del pilota, che per osservare l'esterno disponeva di due periscopi No. 17 ai lati e di un terzo installato nella copertura del portello di accesso, ricavato nella piastra frontale del veicolo; questo si apriva verso l'esterno e in basso, abbattendosi sul muso inclinato del mezzo, e fungeva anche da via di fuga. Il secondo vano ospita la torretta, formata da lastre saldate il cui spessore massimo arriva a 32\u00a0mm in corrispondenza del mantelletto; in essa trovavano posto il cannoniere a sinistra e il comandante a destra, che assumeva anche il ruolo di caricatore. Ognuno aveva un personale portello di accesso ad anta singola, da aprire verso l'esterno e il retro della torretta: davanti a quello del comandante erano distribuiti quattro periscopi No. 17 mentre un quinto, sistemato su un perno per garantire una visuale a 360\u00b0, era installato nella parte posteriore; il cannoniere disponeva di un periscopio appena davanti al portello, da 6 ingrandimenti per le operazioni di fuoco e da 1 ingrandimento per l'osservazione. I portelli per la fuga si trovavano ai lati della torretta subito sotto l'anello di rotolamento; ve n'era anche uno posteriore, di piccole dimensioni e adibito a sorvegliare il tergo del veicolo, ma inadatto per il passaggio di un uomo. La corazzatura della torre arrivava a 30\u00a0mm sul davanti, 16\u00a0mm su lati e retro, 10\u00a0mm sul il tetto.\nIn torretta era stata concentrata l'intera dotazione offensivo-difensiva dell'autoblindo: nella piastra frontale era inserito un cannone Royal Ordnance L5A1 da 76\u00a0mm con blocco dell'otturatore a scorrimento verticale e freno di sparo idropneumatico; un ventilatore destinato ad aspirare i fumi dovuti all'impiego dell'arma era fissato a sinistra dietro il mantelletto. Il pezzo era in grado di sparare proietti ad alto esplosivo, HE/PRAC, HESH (\"High Explosive, Squash Head\"), SH/P, fumogeni BE e a mitraglia, tutti prodotti dalla Royal Ordnance Factory; erano disponibili anche granate illuminanti visto che l'autoblindo non era stata equipaggiata con sistemi adatti alla visione notturna. La scorta di munizioni comprendeva 42 colpi distribuiti in rastrelliere verticali all'interno del veicolo: 8 nel retro sulla sinistra, 11 tra il comandante e il cannoniere, 11 dietro il pilota alla sua destra e 12 alla sua sinistra. Coassiale al cannone si trovava una mitragliatrice Browning M1919A4 da 7,62\u00a0mm e una seconda identica arma automatica, vincolata a un supporto sulla destra del portello del comandante, serviva come difesa antiaerea a breve raggio. Ai lati del cannone, quali difesa passiva, erano stati saldati due complessi di lanciagranate fumogeni da 66\u00a0mm con sei bocche di fuoco ciascuno, il cui alzo fisso era stato calcolato per coprire una vasta area; erano attivati da un comando elettrico all'interno del mezzo. L'equipaggio, infine, era solito caricare a bordo un mitra Sten con 160 cartucce.\nIl terzo e ultimo compartimento \u00e8 il vano motore, separato dalla camera di combattimento mediante una parete tagliafuoco e provvisto di allarme antincendio; il pilota poteva comunque attivare un estintore automatico nel caso di incendio. L'apparato in uso era un Rolls-Royce B80 Mk 6A da 8 cilindri a benzina erogante 170\u00a0hp a 3.750 giri al minuto ed era servito da un serbatoio capace di 240 litri. Il raffreddamento si avvaleva di due ventilatori che aspiravano l'aria attraverso sei prese a persiana e la indirizzavano nel radiatore, e da qui l'aria usciva passando per alcune calandre ricavate nell'estrema parte posteriore dello scafo. Il motore era unito a un giunto idraulico Daimler a sua volta collegato a un cambio epiciclico Daimler con preselettore, apparato che trasferiva potenza al gruppo di rinvio: formato da un ingranaggio elicoidale e conico, incorporava sia un invertitore di marcia sia un differenziale di modo che era possibile adoperare le cinque velocit\u00e0 del cambio quali altrettante retromarce. Il gruppo di rinvio trasferiva quindi il moto a ogni estremit\u00e0 dell'ingranaggio e da cui, tramite alberi di trasmissione, all'asse anteriore e posteriore. Il treno di rotolamento era composto da 6 ruote motrici con passo di 1,524 metri, ciascuna dotata di due connessioni articolate, una inferiore e una superiore: quest'ultima dipendeva da una barra di torsione longitudinale fissata a un elemento tubolare, che la congiungeva allo scafo; ogni ruota era poi dotata di riduttori a epiciclo e due alberi di trasmissione con giunti universali la collegavano al gruppo. La sterzatura delle ruote anteriori e centrali era assistita da un meccanismo idraulico, i freni erano a disco da 38\u00a0cm di diametro e il freno a mano agiva contemporaneamente su tutti gli pneumatici. Da notare che se una o due ruote venivano danneggiate o distrutte, il veicolo poteva continuare a muoversi sulle quattro ruote rimanenti: espediente questo che aveva le sue origini nelle esperienze maturate durante il conflitto mondiale.\nNel complesso l'autoblindo Alvis Saladin era lungo 4,93 metri (oppure 5,28 metri includendo la volata del cannone) e alto 2,39 metri, con una larghezza di circa 2,50 metri; il peso in ordine di combattimento era di 11,59 tonnellate mentre a vuoto arrivava a 10,5 tonnellate. Il veicolo godeva di una buona mobilit\u00e0: capace di gestire pendenze del 46% e arrampicarsi lungo declivi inclinati del 30%, era altres\u00ec in grado di affrontare ostacoli verticali da 46\u00a0cm, fossati larghi fino a 1,52 metri e senza preparazione poteva guadare oltre 1 metro d'acqua (profondit\u00e0 che aumentava a 2,13 metri dopo l'aggiunta delle attrezzature specializzate). La velocit\u00e0 su strada asfaltata raggiungeva i 72\u00a0km/h con il motore a pieno regime, mentre a media potenza era di circa 44\u00a0km/h; su terreni sconnessi la velocit\u00e0 di punta era di 32,2\u00a0km/h. L'autonomia su strada era pari a 402 chilometri, ridotta a 241 chilometri fuoristrada.Dal punto di vista dell'abitabilit\u00e0 il Saladin era apprezzato dagli equipaggi e i comandi erano di intuitivo funzionamento; inoltre l'apparato motore e i ventilatori non generavano forti rumori e quindi era possibile un approccio silenzioso al bersaglio.\nIl veicolo non disponeva di alcuna protezione NBC.\nVarianti.\nNel 1991 la Alvis e la AF Budge Limited hanno annunciato la creazione di un programma di potenziamento del propulsore in uso sulle autoblindo Saladin: il motore proposto era un diesel Perkins 180 MTi erogante 180\u00a0hp. La sua adozione ha richiesto pochi marginali cambiamenti al vano posteriore e si tradusse in una maggiore autonomia, oltre ai vantaggi derivati da un consumo pi\u00f9 contenuto di carburante e dalla ridotta tendenza a prendere fuoco. Sono stati inoltre operati interventi che hanno migliorato il raffreddamento, potenziato i freni, sostituito la trasmissione originale con una automatica, introdotto un nuovo apparato elettrico e un pi\u00f9 efficace sistema antincendio. Nel 1994 la Alvis ha reso nota la sottoscrizione d'un contratto del valore di 10 milioni di dollari per fornire il pacchetto di modifiche ai Saladin, Saracen e Ferret appartenenti all'Indonesia. Una fonte riporta che il processo di ammodernamento dei Saladin indonesiani \u00e8 stato portato a termine.\nAltri utilizzatori.\nIl Saladin \u00e8 stato inoltre acquistato in un numero non precisato di unit\u00e0 dalla Germania Ovest, dalle Maldive e dall'Australia."}
{"id": "560120", "revid": "15756", "url": "https://it.wikipedia.org/wiki?curid=560120", "title": "FV432", "text": "Lo FV-432 \u00e8 un veicolo trasporto truppe (APC) cingolato britannico, appartenente alla serie di veicoli FV430.\nStoria.\nLo FV-432 fu il primo APC britannico costruito nel secondo dopoguerra, con una struttura (e compiti) simile a quella dell'M113 ma con una struttura pi\u00f9 pesante e non anfibio, dato che ha una struttura in acciaio e un treno di rotolamento con rulli di rinvio. Effettivamente, ricorda pi\u00f9 il predecessore dell'M113, l'M75. \u00c8 entrato in servizio nel 1962. Tra il 1963 e il 1971 ne sono stati costruiti circa 3000 dalla GKN Sankey. Pochi ne sono stati esportati, in quanto l'analogo M113 \u00e8 pi\u00f9 economico.\nNegli anni 50,il ministero della difesa britannico aveva progettato una famiglia di cingolati per varie operazioni, il progetto tuttavia non fu portato a termine per ragioni finanziarie e di altro genere, nonostante questo i principali aspetti costruttivi furono adattati ad un nuovo programma di sviluppo da cui poi, deriv\u00f2 l'FV-432.\nAll'inizio si era stabilito di nominarlo Trojan ma per problemi inerenti al fatto che una casa automobilistica possedeva un diritto d'esclusiva per questo nome, si scelse di nominarlo semplicemente FV-432.\nLa produzione inizi\u00f2 nel 1963.\nStruttura.\nL'FV-432 \u00e8 un mezzo cingolato con scafo quadrato costruito con piastre d'acciaio corazzato, il guidatore siede davanti a sinistra e pu\u00f2 utilizzare una botola munita di periscopi, il capocarro siede dietro al conducente ed utilizza una cupola rotante munita di 3 periscopi e una botola, da cui poi si pu\u00f2 accedere ad una mitragliatrice da 7,62 mm montata anteriormente. Il vano motore \u00e8 posizionato a sinistra del conduttore, montato come un \"Powerpack\" amovibile; pu\u00f2 essere sollevato rapidamente dal veicolo rimanendo collegato con cavi elettrici e condotti del carburante e fatto funzionare su di un banco, di fianco al mezzo, per le necessarie verifiche. La trasmissione automatica porta al differenziale/sterzo che aziona le corone motrici situate nella parte anteriore dello scafo. Il comparto truppe occupa la parte posteriore del veicolo e ha sedili per tutti e 10 i fanti, che entrano o escono attraverso un portellone posteriore; sul tetto vi \u00e8 una grossa botola circolare. Il portellone posteriore ha un blocco visivo ma non sono presenti obl\u00f2 per il tiro lungo le fiancate.\nSu ogni fiancata vi sono 5 rulli di rotolamento con sospensione a barre di torsione; con una certa preparazione il veicolo pu\u00f2 divenire anfibio: si tratta di incernierare e sollevare un pannello di galleggiamento, un paraspruzzi e di fissare una prolunga al tubo di scappamento. L'FV-432 \u00e8 propulso in acqua dal movimento della cingolatura, sembra per\u00f2 che pochi esemplari portino queste apparecchiature anfibie e che la maggior parte ne siano privi.\nUtilizzo.\nUn tempo conosciuto con il nome di Trojan, esso aveva il ruolo di trasporto truppe nella British Army, ma per i ruoli di prima linea \u00e8 stato soppiantato dal Warrior. Poteva trasportare 10 fanti completamente equipaggiati, ed \u00e8 stato uno dei primi veicoli dotato di protezione NBC. Inizialmente l'FV432 era anfibio, ma si decise poi di eliminare questa possibilit\u00e0. Tra le sue versioni derivate da ricordare i veicoli portamortaio da 81mm, i veicoli di comando, le ambulanze, i mezzi posamine e la variante anticarro armata con missili Swingfire. Gli FV432 sono tuttora impiegati per compiti di seconda linea.\nVarianti.\nAmbulanza: esternamente assomiglia al veicolo standard ma internamente \u00e8 attrezzata per portare 4 barelle. Questo veicolo non \u00e8 armato.\nComando: \u00e8 sempre il veicolo standard arredato con carte topografiche,tavolo e apparecchiature di comunicazione aggiuntive.\nporta mortaio: questa variante ha installato all'interno dello scomparto truppe un mortaio da 81 mm con il quale i soldati possono sparare attraverso una botola.\nOfficina: \u00e8 usato dalle squadre riparazioni e porta le relative attrezzature; compresa una gru per riparazioni e sostituzioni sul campo.\nPosamine: \u00e8 adattato per portare un grosso carico di mine e per trainare lo specials posamine Barmine; sul tetto \u00e8 installato il dispenser di mine antiuomo \"Ranger\"."}
{"id": "560122", "revid": "1677399", "url": "https://it.wikipedia.org/wiki?curid=560122", "title": "Rolex Paris Masters", "text": "Il Rolex Paris Masters, conosciuto come Masters di Parigi-Bercy, \u00e8 un torneo di tennis maschile appartenente alla categoria ATP World Tour Masters 1000, ovvero la categoria pi\u00f9 importante dopo i quattro tornei del Grande Slam e le ATP Finals. La competizione si svolge in un sobborgo parigino, nel XII \"arrondissement\". La manifestazione \u00e8 l'ultimo appuntamento della stagione agonistica prima delle Finals."}
{"id": "560123", "revid": "729019", "url": "https://it.wikipedia.org/wiki?curid=560123", "title": "Marder", "text": "Il Marder (martora) \u00e8 il mezzo da combattimento della fanteria (IFV o MICV) standard della Germania. I tedeschi furono tra i primi utilizzatori della fanteria meccanizzata e, nei primi anni '60, si svilupp\u00f2 una collaborazione fra ditte tedesche e la Mowag svizzera, per realizzare una piattaforma cingolata; uno dei primi veicoli da combattimento per fanteria e un semovente cacciacarri, da utilizzare nei ruoli pi\u00f9 impegnativi al posto degli M-113. I primi prototipi di quello che venne poi indicato come Marder apparvero nel 1960, ma fu solo nel 1970 che vennero consegnati i primi esemplari di serie, con l'avvio di due catene di montaggio, una a Kassel presso la Krauss Maffei e l'altra alla MaK di Kiel. Il risultato ottenuto fu a livello della tradizione tedesca, con un mezzo estremamente ben protetto, tanto da reggere i colpi da 20mm nell'arco frontale, ma anche con un propulsore molto potente come l'MTU MB 833, in grado di erogare ben 600Hp, con un rapporto potenza/peso di oltre 20Hp per tonnellata, in grado di assicurare ottime doti di ripresa e la piena operativit\u00e0 a fianco degli MBT Leopard 1 in servizio all'epoca. La configurazione \u00e8 quella divenuta classica, con propulsore anteriore spostato a destra, pilota a sinistra e parte anteriore a cuneo; torretta biposto centrale, con cannoncino da 20mm Rh-202 a tripla alimentazione, abbinato a una MG da 7,62mm e 6 mortai lanciafumogeni, con elevazione dell'armamento fino a +65\u00b0 e depressione fino a -17\u00b0, in modo da consentire il tiro verso il basso rimanendo defilati. A bordo trovano posto 6 soldati, che dispongono di quattro blindosfere con periscopio, in modo da utilizzare le armi dall'interno in sicurezza e garantendo la tenuta anche in ambiente NBC, sfruttando anche il sistema di filtraggio dell'aria. Per accedere al vano dispongono di un'ampia porta posteriore ad apertura meccanica, ai lati della quale si trovano i radiatori, situati quindi nella posizione pi\u00f9 riparata. All'epoca dell'apparizione, il Marder era dotato di una seconda mitragliatrice posta all'estremit\u00e0 posteriore del tetto del vano di carico, comandata dall'interno. Negli anni '80 quest'arma \u00e8 stata rimossa. Le sospensioni sono a barre di torsione e garantiscono un'adeguata mobilit\u00e0 anche in velocit\u00e0 su terreno ondulato. Il mezzo non \u00e8 anfibio ma pu\u00f2 guadare 1,5m senza preparazione e 2,5m con preparazione. Al suo apparire il Marder si poneva indubbiamente ai vertici della categoria, surclassando nettamente gli altri mezzi occidentali e anche quelli sovietici. Oltre ai problemi legati al peso, l'altro limite era rappresentato dai costi d'acquisto. Dallo scafo del Marder sono derivati il semovente antiaereo missilistico Roland 2, il carro argentino TAM e il mezzo per la fanteria argentino VCTP. Con l'evolversi della situazione tattica, dalla versione originale furono estrapolate versioni migliorate come la A1. All'inizio si tratt\u00f2 di modifiche agli equipaggiamenti, come nella versione A1 (+), con visori a intensificazione di luminescenza e un sistema missilistico MILAN esterno, a puntamento manuale, sulla parte destra della torretta, con un peso operativo salito a 30t nei 674 mezzi aggiornati. Poi fu la volta di 350 A1 (-), senza visore notturno. Con la versione A1A1 tutti i Marder, escluso i posti comando, furono dotati del missile anticarro MILAN. La versione A2 vide, a partire dal 1983, l'adozione di un visore a immagine termica, con rimozione dei proiettori IR. L'ultima versione entrata in servizio, sempre per trasformazione dei mezzi esistenti, \u00e8 la A3, dove \u00e8 stata ulteriormente migliorata la protezione, con l'aggiunta, fra l'altro, di un'ampia pannellatura laterale in corazzatura composita, che inibisce l'uso delle blindosfere laterali. Il peso sale a 33,5t e le prestazioni hanno subito un certo decadimento. L'ottima protezione fa del Marder uno dei mezzi migliori della categoria, anche se il pezzo da 20mm e il sistema missilistico controcarri esterno MILAN appaiono oggi superati dai veicoli pi\u00f9 moderni. Il Marder verr\u00e0 molto probabilmente sostituito dal nuovo IFV Puma."}
{"id": "560124", "revid": "2155314", "url": "https://it.wikipedia.org/wiki?curid=560124", "title": "T-54/55", "text": "I T-54 e T-55 sono una serie di carri armati da combattimento, la prima realizzata dall'Unione Sovietica dopo la seconda guerra mondiale. Con un numero di esemplari stimato tra i 50.000 ed i 100.000, i \"T-54/55\" sono i carri armati pi\u00f9 prodotti della storia.\nSpina dorsale delle forze corazzate sovietiche durante la prima parte della Guerra Fredda, i \"T-54/55\" sono stati utilizzati da almeno 50 paesi ed hanno preso parte ad innumerevoli guerre durante la seconda met\u00e0 del ventesimo secolo. Ad oltre settant'anni dalla loro introduzione, i \"T-54/55\" restano in servizio in decine di forze armate.\nDotato di un cannone da 100\u00a0mm, corazze da 100\u2013200\u00a0mm ben inclinate, motore diesel da 520\u00a0hp, esso era un veicolo molto economico e semplice, pesante 35 tonnellate e superiore rispetto a diversi mezzi occidentali coevi, ha avuto ugualmente grandissima diffusione anche nei modelli migliorati T-55/59/69 restando in produzione per decenni. I suoi ultimi aggiornamenti hanno previsto persino missili AT-10 anticarro a guida laser e corazze reattive, mentre altri sono diventati trasporti truppe pesanti. Oltre 50.000 gli esemplari prodotti.\nT-54 originale.\nil T-54 \u00e8 stato una \"linea guida\" per i progettisti per oltre 40 anni: corazza frontale molto inclinata, torretta dalle linee arrotondate per favorire il rimbalzo dei proiettili ad energia cinetica, basso (se paragonato ai veicoli della NATO) e sfuggente, il pi\u00f9 piccolo possibile per offrire il minimo bersaglio possibile. Per controbilanciare gli spazi angusti del veicolo, i carristi sono scelti necessariamente tra persone di statura contenuta.\nIl T-54 venne progettato dall'Ufficio tecnico Morozov di Char'kov, mentre la produzione principale venne attivata nei grandi stabilimenti industriali dell'Uralvagonzavod a Ni\u017enij Tagil, negli Urali, della KhPZ (\"Fabbrica di motori N. 75\") di Char'kov, nell'Ucraina sovietica, e della Omsktransma\u0161 a Omsk in Siberia.\nDifferenze tra T-54 e T-55.\nIl T-55 \u00e8 una evoluzione e miglioramento del T-54.\nLa nuova versione fu sviluppata principalmente per dotare gli MBT sovietici di protezione NBC pi\u00f9 efficiente di quella, rudimentale, implementata sul T-54. Fu cos\u00ec adottato il sistema PAZ (\"Protivoatomnaya Zashchita\") nel 1956.\nIl T-55 fu equipaggiato con il motore V-55 a 12 cilindri da 38,88 litri a ciclo Diesel, che sviluppa 581\u00a0hp (433\u00a0kW). Venne inoltre eliminato il serbatoio dell'aria compressa, reso superfluo dal nuovo avviamento elettrico del motore. Il numero di munizioni per l'armamento principale fu portato da 34 a 45. Un'altra differenza, immediatamente visibile, tra i due veicoli \u00e8 l'adozione nel T-55 di un estrattore di fumi sul cannone e il conseguente abbandono della ventola \"a fungo\" sul cielo della torretta, che caratterizzava il T-54.\nQualit\u00e0 e quantit\u00e0.\nI modelli T-34, bench\u00e9 meno evoluti rispetto agli ultimi modelli di panzer tedeschi, si aprirono la strada fino a Berlino, alla fine della seconda guerra mondiale, grazie alla migliore mobilit\u00e0, protezione e disponibilit\u00e0. Questo convinse i vertici sovietici che sarebbe stato meglio avere un vasto numero di mezzi economici, facili da produrre e da schierare piuttosto che mezzi tecnologicamente avanzati. Inoltre, le industrie sovietiche pesanti a quell'epoca avevano un grosso potenziale produttivo ma non disponevano di tecnologie all'avanguardia. Si decise quindi di puntare sulla quantit\u00e0 dei mezzi piuttosto che sulla loro qualit\u00e0. Negli anni della Guerra fredda, lo sterminato numero di mezzi corazzati sovietici contribu\u00ec in modo decisivo far s\u00ec che i paesi NATO sospettassero di una possibile invasione dell'Europa dell'Ovest, anche perch\u00e9 era difficile, da parte delle gerarchie comuniste, sostenere che decine di migliaia di carri armati fossero unicamente dedicati alla difesa.\nMentre erano in grado di affrontare le controparti occidentali della stessa epoca, dalla seconda met\u00e0 degli anni '80 questi carri si rivelarono ormai inadeguati per una guerra moderna perch\u00e9 le loro corazze potevano essere perforate da qualsiasi arma che utilizzasse munizioni APFSDS o HEAT (quest'ultima minaccia in parte mitigata dall'introduzione di ERA). A questo si aggiunse il fatto che il cannone da 100\u00a0mm non poteva competere con mezzi quali l'M1 Abrams, il Challenger, l'Ariete, il Leclerc, il Leopard 1 o il Merkava. Ci\u00f2 non imped\u00ec per\u00f2, che pur essendo ormai totalmente obsoleti, i T-55 e gli ancor pi\u00f9 vecchi T-34 siano stati esportati con successo in tutto il continente africano, dove prestano ancora oggi egregiamente servizio in situazioni di conflitti a bassa tecnologia ed in situazioni di guerriglia, in quanto gli avversari sono sostanzialmente dotati di armi di fanteria e pochi o nessun mezzo anticarro.\nNel corso del 2006 il T-55 \u00e8 stato anche impiegato dalle forze armate etiopi durante la guerra in Somalia.\nCorazza.\nLa protezione dei primi T-54/55 per quanto riguardava lo scafo era garantita da piastre di acciaio saldate con uno spessore massimo frontale di 100\u00a0mm, mentre la torretta del mezzo veniva realizzata in acciaio fuso dello spessore massimo di 203\u00a0mm. Se questi spessori potevano andare bene per l'epoca di costruzione del mezzo, quando i carri occidentali allora esistenti (M46/47/48 Patton, AMX-13 e le prime versioni del Centurion) disponevano di cannoni di un calibro compreso tra i 75 e i 90\u00a0mm, ben presto la corazza dei T-55 si rivel\u00f2 insufficiente. Con i diversi programmi di modernizzazione avviati delle varie nazioni nel corso degli anni si sono dovute aggiungere corazza spaziate e reattive per aumentare la protezione contro i penetratori cinetici e contro le cariche cave (come la versione T-55 Enigma irachena o quella sovietica T-55AM2). Ci\u00f2 nonostante i risultati ottenuti rimasero modesti, dal momento che nonostante i mezzi fossero stati dotati delle nuove protezioni, i carri potevano ancora essere perforati da lanciarazzi portatili o Missili anticarro.\nCon l'introduzione del cannone britannico L7 da 105\u00a0mm, sviluppato proprio per penetrare la protezione dei T-55, questa occorrenza fu messa ulteriormente in risalto. Di conseguenza un T-54 o T-55 non poteva assolutamente reggere un colpo da 105\u00a0mm HEAT o un APFSDS (tranne in rari casi), come si \u00e8 potuto vedere nei successivi conflitti Arabo-Israeliani, dove anche dei vecchi Sherman modernizzati con cannone francese da 105\u00a0mm poterono avere la meglio sui T-55 arabi.\nNonostante gli sforzi fatti in passato per colmare la carenza di una corazza idonea, oggi la situazione non \u00e8 cambiata di molto. Nonostante tanti eserciti continuino ad utilizzare il T-55 in migliaia di esemplari (Iran, Siria, Iraq) in versioni modernizzate e dotati di corazze reattive, nuovi sistemi di mira e motori potenziati, la corazza del T-55 potrebbe reggere frontalmente al massimo proiettili di calibro inferiore ai 75\u00a0mm privi di proiettili-dardo, fornendo un livello di protezione relativamente scarso se paragonato con quello di mezzi di ultima generazione.\nDislocazione.\n Il T-54 ed il suo successore T-55 hanno costituito l'ossatura delle forze del Patto di Varsavia per tutto il periodo della Guerra Fredda, ancorch\u00e9 appoggiato da carri pi\u00f9 moderni come il T-62, il T-64 ed il T-72.\n\u00c8 stato inoltre fornito a tutti i paesi che subivano l'influenza sovietica: Vicino oriente, Medio oriente e paesi Africani, India ed \u00e8 stato prodotto su licenza in Pakistan, che lo utilizz\u00f2 nelle varie guerre indo-pakistane durante le quali l'India schierava il modello T-55.\nUn numero notevole di unit\u00e0 di questo carro armato furono fornite ai vari paesi di nazionalit\u00e0 araba, primo tra tutti l'Egitto, che impieg\u00f2 questo carro armato sia nella guerra dei sei giorni che nella guerra del Kippur 6 anni pi\u00f9 tardi. A seguito della guerra arabo-israeliana del 1967 circa 300 T-54/55 arabi furono catturati da Israele: riparati, ricondizionati e soprattutto dotati di un cannone da 105\u00a0mm (calibro standard NATO), hanno poi servito nell'esercito israeliano fino alla loro radiazione dal servizio attivo, quando vennero sostituiti da veicoli pi\u00f9 moderni.\nCecoslovacchia e Polonia hanno prodotto dei \"kit\" per modificare i T-55 e migliorare le loro prestazioni meccaniche arrivando perfino ad installare motori di produzione nazionale, in quanto quelli originali avevano dato pessime prove di funzionamento ed affidabilit\u00e0.\nIn Cina venne prodotto il Tipo 59, una copia che diede vita ad una lunga serie di carri.\nIl carro armato successore, il T-62, aveva costi di produzione tripli rispetto al T-55, pur non valendo il triplo dal punto di vista prestazionale. A causa di ci\u00f2, negli anni 1980 \u00e8 ripresa la produzione del pi\u00f9 economico T-55 che, dotato di nuova elettronica (telemetro laser) e nuovi proiettili sottocalibrati, pu\u00f2 ancora ingaggiare con successo veicoli corazzati nemici della stessa generazione o della successiva.\nModifiche.\nLa semplicit\u00e0 del carro, il suo basso costo, e la limitata tecnologia necessaria hanno permesso, soprattutto in Africa, il riutilizzo, la modifica e l'adattamento di parecchi scafi che sono stati adattati a particolari esigenze. Questi veicoli, veri e propri pezzi unici artigianali, sono stati realizzati per adattarsi alle esigenze locali quali piattaforme con mitragliatrici a tiro rapido antiaereo/antifanteria, sistemi di sminamento, ecc.\nT-55AM.\nNel 1984, in Cecoslovacchia, cominci\u00f2 la produzione di questa versione migliorata del T-55, che poteva essere paragonata ai Leopard 1A4 e agli M60A3.Le modifiche includono:\nRamses II.\nIl Ramses II \u00e8 un aggiornamento del T-55 realizzato in Egitto. Il programma di ammodernamento di questi carri cominci\u00f2 nel 1984 e fu affidato alla statunitense Teledyne Continental Motors. La parte posteriore dello scafo \u00e8 stata modificata per accogliere un nuovo propulsore TCM AVDS-1790 da 900HP, che ha l'80% di parti in comune con il propulsore degli M-60 in forza all'esercito egiziano, cambiando anche la trasmissione. \u00c8 stato montato un telemetro laser della belga SABCA che ha fornito anche le nuove centraline di tiro, correlate a vari tipi di sensori e con un sistema d'intensificazione di luminescenza, a cui si aggiunge un proiettore infrarosso identico a quello degli M-60. Il pezzo da 100\u00a0mm DT-10 sovietico \u00e8 stato sostituito con un M-68, la versione su licenza del classico Vickers L7 da 105/51\u00a0mm, migliorando notevolmente le prestazioni complessive, in modo simile a quanto hanno fatto gli israeliani con i loro T-54/55 catturati. Attualmente sono in servizio 250-300 Ramses II mentre restano in servizio altri 800 T-54/55 con modifiche minori.\nTR-580, TR-85 e TR-800.\nLa Romania, pur appartenendo al Patto di Varsavia, diversific\u00f2 la sua produzione militare, nel tentativo di conquistare fette di mercato. Nei primi anni settanta iniziarono contatti con ditte tedesco-occidentali, allo scopo di realizzare un programma per modernizzare la flotta dei T-55, fra l'altro gi\u00e0 modificati con uno scafo allungato, nuove sospensioni, propulsore, cambio e altre modifiche. Nel 1977 apparve il nuovo MBT, con la denominazione di TR-580, ma, a quel tempo, fu indicato in occidente anche come TR-77, M-77 oppure M1977.L'aspetto esterno, rispetto al T-55, si caratterizza per uno scafo pi\u00f9 lungo, onde poter ospitare un pi\u00f9 potente motore diesel da 600HP con cambio manuale. Le ruote portanti sono sei in luogo di cinque e le fiancate del treno di rotolamento sono protette da piastre laterali. La massa del carro era praticamente immutata, raggiungendo le 38,3t. Alcuni dei TR-580 furono venduti all'Egitto e all'Iraq, ma si palesarono subito delle insufficienze nelle lavorazioni adottate, tanto che diversi mezzi furono rispediti in Romania. Nel 1978 apparve il TR-85, che si caratterizza rispetto al TR-580, con cui ha moltissimi punti di contatto, per la presenza di un cannone cinese da 100\u00a0mm rigato, con manicotto antidistorsione, un telemetro laser prodotto su licenza localmente, posto sullo scudo del cannone, collegato a una direzione di tiro digitale. Anche la torretta \u00e8 di tipo completamente nuovo e il propulsore \u00e8 un diesel tedesco da 620HP, pi\u00f9 affidabile del predecessore. Le prestazioni in fatto di locomozione peggiorarono, in quanto il peso sal\u00ec ad oltre 43t. La Romania, successivamente, propose un pacchetto di modernizzazione per i vecchi T-55A, offerto solo per l'esportazione, anche sotto forma di kit da montare nel proprio paese per la procedura di modernizzazione. Questa scelta venne fatta solo dall'Iraq, che stava cercando di aggiornare a buon prezzo il proprio parco di T-55, che stava allora utilizzando contro l'Iran, e sviluppare delle capacit\u00e0 produttive in fatto di carri armati. Il TR-800, infine, \u00e8 un TR-580 con alcune modifiche e aggiornamenti.\nT-55AGM.\nSicuramente la versione ammodernata pi\u00f9 riuscita, il T-55AGM \u00e8 stato sviluppato dalla compagnia ucraina Morozov e non potrebbe essere definita proprio un aggiornamento del T-54/55, ma un carro completamente nuovo. Questa versione porta i T-54/55 allo standard T-80 e questa modifica si pu\u00f2 applicare anche sui carri T-59 cinese e T-62 sovietico. Il carro \u00e8 dotato del motore da 850\u00a0hp 5TDFM.\nPer quanto riguarda la protezione, \u00e8 dotato di corazza reattiva integrata e a petali sulla torretta, sistema di contromisure, un nuovo impianto antincendio, caricatore automatico con 18 colpi di pronto impiego e mitragliatrice AA utilizzabile dall'interno. \nGli acquirenti del carro possono decidere se montare un classico 125\u00a0mm KBM1 oppure un 120\u00a0mm KBM2, entrambi a canna liscia. Pu\u00f2 lanciare anche missili controcarro, capace di distruggere carri fino alla distanza di 3\u00a0km con munizioni cinetiche o HEAT e 5\u00a0km con i missili. L'armamento secondario si compone in due mitragliatrici una da 12,7\u00a0mm (cupola) e l'altra da 7,62\u00a0mm (coassiale al cannone)."}
{"id": "560126", "revid": "161374", "url": "https://it.wikipedia.org/wiki?curid=560126", "title": "T-54", "text": ""}
{"id": "560130", "revid": "125795105", "url": "https://it.wikipedia.org/wiki?curid=560130", "title": "Carnegie Hall", "text": "La Carnegie Hall \u00e8 una delle pi\u00f9 importanti sale da concerto di musica classica e leggera a livello mondiale.\nCaratteristiche.\nSituata a New York nella 7th Avenue, fu costruita nel 1890 dall'imprenditore e filantropo Andrew Carnegie. \u00c8 composta da tre sale: l'Isaac Stern Auditorium (2804 posti), la Zankel Hall (599 posti) e la Weill Recital Hall (268 posti). La Carnegie Hall gode di una propria programmazione artistica che presenta circa cento spettacoli per stagione. Non ha una compagnia residente, anche se la New York Philharmonic vi ha risieduto stabilmente fino al 1962.\nArtisti che si sono esibiti alla Carnegie Hall.\nAlla Carnegie Hall si sono esibiti, tra gli altri: Duke Ellington, Glenn Miller, Billie Holiday, Ella Fitzgerald, Billy Eckstine, Dave Brubeck, Dalida, Milva, Frank Sinatra, Florence Foster Jenkins, Violetta Villas, Judy Garland, Harry Belafonte, Charles Aznavour, Chicago , Ike &amp; Tina Turner, Paul Robeson, Nina Simone, Maureen McGovern, Shirley Bassey, James Gang, Beatles, Rolling Stones, Jethro Tull, Keith Emerson con The Nice, Neil Young,Elton John, Stevie Ray Vaughan, Caetano Veloso, Renata Tebaldi, Carlo Bergonzi, Cesare Siepi, Fiorenza Cossotto, Luciano Pavarotti, Pietro Toscano Andrea Bocelli, Rita Pavone, Jay-Z, Alicia Keys, David Bowie, Andr\u00e9s Segovia, Stevie Wonder, Pink Floyd, Renzo Arbore, Renato Carosone, Aramir\u00e8 - Compagnia di musica salentina.\nCuriosit\u00e0.\nLa Carnegie Hall \u00e8 nominata in una celebre scena del film Bastardi senza Gloria di Quentin Tarantino."}
{"id": "560131", "revid": "161374", "url": "https://it.wikipedia.org/wiki?curid=560131", "title": "Vickers Challenger", "text": ""}
{"id": "560133", "revid": "77358", "url": "https://it.wikipedia.org/wiki?curid=560133", "title": "GIAT Leclerc", "text": ""}
{"id": "560136", "revid": "767487", "url": "https://it.wikipedia.org/wiki?curid=560136", "title": "Francesco Azopardi", "text": "Biografia.\nRicevette i primi insegnamenti musicali da Michelangelo Vella a Malta. Dal 1763 al 1774 fu a Napoli dapprima per studiare presso il Conservatorio di Sant'Onofrio a Porta Capuana sotto la guida di Carlo Contumacci e Joseph Doll, poi, dal 1767, per perfezionarsi con Niccol\u00f2 Piccinni.\nTornato a Malta, nell'estate del 1774 divent\u00f2 organista della cattedrale di San Paolo di Mdina e successivamente maestro di cappella presso la concattedrale di San Giovanni a La Valletta.\nTra i lavori di Azopardi si ricordano l'oratorio \"La passione di Cristo\", le varie messe e alcuni lavori strumentali giunti sino a noi. Inoltre, degno di nota \u00e8 anche il suo trattato pedagogico, \"Il musico prattico\" del 1786."}
{"id": "560139", "revid": "2128848", "url": "https://it.wikipedia.org/wiki?curid=560139", "title": "Stampa Sera", "text": "La Stampa Sera \u00e8 stata l'edizione pomeridiana della \"Stampa\", storico quotidiano di Torino.\nStoria.\nIl primo numero usc\u00ec il 31 dicembre 1930. All'inizio non si trattava di una testata autonoma, uscendo con lo stesso titolo della \"Stampa\". Dal 15 aprile 1931 apparve la testata \"La Stampa della Sera\", titolo accorciato in \"Stampa Sera\" dal 16 maggio 1936.\nIl 26 aprile 1945 le pubblicazioni furono sospese per ordine del Comitato di Liberazione Nazionale a causa della collusione della propriet\u00e0 con la Repubblica Sociale Italiana. La testata venne sostituita dal quotidiano indipendente \"Giornale di Torino\", edito dall'8 aprile 1946. Il 16 aprile 1947 la \"Nuova Stampa Sera\" eredit\u00f2 tipografia e redazione del \"Giornale di Torino\", riassumendo dal 1\u00ba gennaio 1959 il nome di \"Stampa Sera\".\nIl quotidiano non usciva la domenica, mentre negli altri giorni festivi usciva di mattina anzich\u00e9 di pomeriggio; il luned\u00ec mattina (anche festivo) sostituiva inoltre in edicola \"La Stampa\". Tra i giornalisti che vi lavorarono, si segnalarono Giulietta Rovera, Vittorio Messori, Guido Seborga, Franco Medri e Furio Colombo, il quale intervist\u00f2 Pier Paolo Pasolini il giorno prima della morte, nell'articolo \"Siamo tutti in pericolo\".\nNel 1982 \"Stampa Sera\" ebbe una tiratura media di copie, ma da qui inizi\u00f2 il declino della testata; non prima, nell'ultima fase della sua storia, di pubblicare la prima rubrica di telematica apparsa sui quotidiani italiani, curata da Franco Carcillo. Le pubblicazioni terminarono il 18 aprile 1992 a causa dell'ormai insufficiente vendita di copie: circa contro le necessarie per equilibrare il bilancio economico.\nDal 1999 al 2002 la sua eredit\u00e0 fu brevemente raccolta da \"Torino Sera\"."}
{"id": "560141", "revid": "7", "url": "https://it.wikipedia.org/wiki?curid=560141", "title": "Ingegneri", "text": ""}
{"id": "560142", "revid": "124000386", "url": "https://it.wikipedia.org/wiki?curid=560142", "title": "Fiera di Genova", "text": "La Fiera di Genova \u00e8 un'area espositiva situata nel quartiere genovese della Foce, allo sbocco del torrente Bisagno. Dal 2019 \u00e8 gestita da \"Porto Antico Spa\".\nNel 2021 sono iniziati nell'area i lavori per il progetto del Waterfront di Levante ideato da Renzo Piano.\nCaratteristiche.\nIl progetto urbanistico della Fiera \u00e8 da ricondursi a Luigi Carlo Daneri, l'ideazione a Giuseppe De Andr\u00e9 (padre del cantautore Fabrizio). Il quartiere si trova nel piazzale intitolato a John Fitzgerald Kennedy (zona Foce). La Fiera guarda direttamente il mare, dal quale \u00e8 stata ricavata all'inizio degli anni '60 per mezzo di una importante opera di riempimento della precedente spiaggia. Il comprensorio fieristico comprende padiglioni, superfici all'aperto e 100.000 metri quadrati di specchio acqueo che rendono l'area del tutto unica nel panorama fieristico internazionale.\nLa Fiera di Genova costituisce uno strumento di promozione del territorio e genera un importante indotto economico. In virt\u00f9 della sua collocazione, affacciata sul Mar Ligure, ha sviluppato una specializzazione nel comparto marino-marittimo, con la manifestazione di punta della Fiera: il Salone Nautico Internazionale. L'offerta fieristica comprende varie manifestazioni business-to-business e kermesse rivolte al grande pubblico come la quinquennale Euroflora, e la storica Fiera Primavera dagli anni 1970. Tra le aree tematiche anche l'antiquariato e l'arte (\"Antiqua\", \"ArteGenova\"), l'informatica e l'elettronica (Gizmark e Gizmark di Natale), l'educazione (\"Abcd+Orientamenti\"), fiere campionarie (\"Primavera\", \"Natalidea).\" Altri eventi a cadenza annuale sono il MARC, la Mostra felina, la mostra Canina e il Torneo Ravano.\nFra gli anni 2000 e i 2010 la Fiera ha avuto importanti problemi economici, dovuti fra l'altro ai costi per la costruzione del Padiglione B, lievitati negli anni sino a circa 43 milioni di euro, con un paventato danno alle casse del comune di Genova stimato attorno ai 34 milioni di euro. Ci\u00f2 ha causato prima la liquidazione della societ\u00e0 Fiera di Genova Spa e infine il passaggio della gestione dell'area a Porto Antico Spa nel 2019.\nWaterfront di Levante.\nNel 2017, l'architetto Renzo Piano ha donato al Comune di Genova il disegno del Waterfront di Levante; tale progetto prevede una radicale trasformazione della Fiera, con la creazione di una nuova darsena e di un parco urbano, la prosecuzione di Corso Italia verso Porta Siberia e la costruzione di strutture residenziali. Il progetto prevede anche la demolizione dell'edificio ex NIRA (avvenuta nel corso del 2019), dell'ufficio palazzine e della biglietteria (avvenute nel 2020), della Marina e dei Padiglioni C e D (avvenute nel 2021). Parallelamente, sono in corso i lavori di recupero e riqualificazione del Palasport, abbandonato da anni. La conclusione dei lavori \u00e8 prevista per il 2022.\nAll'interno dell'area rinnovata sorger\u00e0 anche la nuova Torre Piloti, disegnata anch'essa da Renzo Piano e ubicata dinnanzi al Padiglione Blu. \nPadiglioni.\nNel dettaglio questi i padiglioni del quartiere fieristico:\nNel corso della Pandemia di Covid-19 il padiglione \u00e8 stato sede del pi\u00f9 grande hub vaccinale della citt\u00e0\nDal 2014 i seguenti padiglioni non sono pi\u00f9 in gestione alla Fiera di Genova (propriet\u00e0 Spim).\nOltre ai vari padiglioni, dal 2021 di fronte al Padiglione Blu sorge una nuova area dedicata all'approdo degli yacht chiamata Waterfront Marina, estesa su 15.000 metri quadrati e dotata di strutture ricettive e sportive."}
{"id": "560143", "revid": "7", "url": "https://it.wikipedia.org/wiki?curid=560143", "title": "Quartiere fieristico di Genova", "text": ""}
{"id": "560145", "revid": "842", "url": "https://it.wikipedia.org/wiki?curid=560145", "title": "Fisica delle alte energie", "text": ""}
{"id": "560146", "revid": "79213", "url": "https://it.wikipedia.org/wiki?curid=560146", "title": "Jos\u00e9 Aleixo Mamede", "text": ""}
{"id": "560147", "revid": "121442006", "url": "https://it.wikipedia.org/wiki?curid=560147", "title": "Telarca", "text": "Il telarca, dal greco \u03b8\u03b7\u03bb\u03ae [t\u02b0el\u1e17], \u201cmammella\u201d and \u1f00\u03c1\u03c7\u03ae [ark\u02b0\u1e17] \"inizio\", \u00e8 lo sviluppo delle ghiandole mammarie e quindi del seno. \nDi solito, nella femmina di \"Homo sapiens\", il telarca ha inizio dopo gli otto anni d'et\u00e0 e si accompagna alla fase di pubarca e alla fase di adrenarca. Una fase di telarca corretta indica il corretto funzionamento del sistema ormonale della femmina. A consentire l'accrescimento delle ghiandole mammarie sono gli ormoni estrogeni prodotti dalle gonadi femminili (ovaia). Il maschio pur possedendo le mammelle non \u00e8 interessato dalla fase del telarca."}
{"id": "560150", "revid": "15756", "url": "https://it.wikipedia.org/wiki?curid=560150", "title": "Loggia del Grano", "text": "La Loggia del Grano di Firenze si trova in piazza del Grano, all'angolo tra via de' Neri e via de' Castellani (con affaccio laterale anche su via del Castello d'Altafronte), sul retro della Galleria degli Uffizi e a pochi passi da piazza della Signoria.\nStoria.\nIl mercato di Orsanmichele fu dismesso per la devozione popolare verso la Madonna e sant'Anna, che trasform\u00f2 la loggia delle granaglie in un luogo di culto. Fin dal 1356 venne allora scelto un luogo vicino palazzo Vecchio, dove gi\u00e0 si svolgeva un mercato delle erbe e uno vinicolo. Per l'occasione venne deciso di creare un nuovo edificio, detto il \"Palco\" o la \"Munizione del grano\", che sacrific\u00f2 alcune case dei Foraboschi, dei Talani, dei Filipetri e dei Fogni. Il \"Palco\", che a giudicare dalla pianta del Buonsignori non doveva avere niente di monumentale, era affidato agli Ufficiali della Torre, magistratura atta al controllo degli edifici pubblici, di cui restano ancora oggi gli stemmi sotto il loggiato.\nIl Seicento.\nLa loggia odierna fu iniziata nel 1619 dell'architetto Giulio Parigi su commissione del granduca Cosimo II, come mercato del grano, un ruolo che in passato era stato ricoperto anche dalla chiesa di Orsanmichele. Qui infatti, gi\u00e0 dal 1359, si svolgeva la vendita delle granaglie, ed era ormai necessario da sostituire la precedente struttura oramai inadatta alle necessit\u00e0 cittadine con un edificio qualificato (in ragione dell'importanza oramai assunta dalla zona prossima al Palazzo Vecchio), e comunque sempre destinato a mercato coperto e, al piano superiore, a deposito del grano.\nTutti i giorni non festivi quindi, al riparo delle ampie arcate, si svolgeva la compra-vendita del grano, alla presenza e sotto la diretta sorveglianza degli \"Ufficiali della Grascia\". Questi cosiddetti \"grascini\" controllavano la qualit\u00e0 e la quantit\u00e0 del grano e delle biade, le regolarit\u00e0 dei prezzi e delle contrattazioni che iniziavano all'ora nona dietro il segnale degli stessi ufficiali. Si aveva molta cura che il mercato del grano non subisse alterazioni di sorta in quanto il pane, alimento base per eccellenza almeno per i ceti meno abbienti sul quale ruotava l'intera organizzazione dei pasti, fosse assicurato a tutti. Ai fornai che avessero \"artefatto e guastato\" il pane era comminato addirittura il carcere o il bando dalla citt\u00e0.\nLegato al ricordo della Loggia \u00e8 il vecchio detto fiorentino \"a tutto spiano\" che indica un'azione compiuta con totale abbondanza, cio\u00e8 al massimo della misura. E lo \"spiano\" era appunto la misura della quantit\u00e0 del grano che ogni mese gli Ufficiali della Grascia o dell'Abbondanza assegnavano ai fornai per la panificazione: se non c'erano carestie o particolari scarsit\u00e0 del prodotto la quantit\u00e0 erogata con profusione era appunto quella a \"tutto spiano\", mentre in caso contrario veniva ridotta a mezzo spiano o anche di meno.\nL'architetto Parigi \"fece un vago, e comodo loggiato d'ordine Toscano, e forse il pi\u00f9 bello che si veda per tali effetti: la loggia \u00e8 scompartita in sei divisioni, avente quattro pilastri, e otto colonne. Un'altezza proporzionata, che la sveltisce, a fronte dell'ordine stesso che deve curvare, la rende oltremodo bella, e degna di servire per esempio di lavori di simil genere\" (Follini-Rastrelli). Gli stessi Vincenzio Follini e Modesto Rastrelli, a sottolineare il pregio della fabbrica, ne forniscono l'immagine da un'incisione in rame, precisando che sul fondo del loggiato erano stati ricollocati alcuni elementi provenienti dal pi\u00f9 antico edificio, noto come Palco del Grano: \"si osservano ancora alla parete in alto le tre Armi, del Popolo, della Citt\u00e0, e di Parte Guelfa; e vi \u00e8 nel mezzo l'Insegna dello Staio: come pure si vedono le due torri, impresa de' Capitani di Torre, che presiedevano a tali vendite\".\nPresso la loggia del Grano si riuniva una delle potenze festeggianti: il Reame della Spiga.\nNuove funzioni.\nGi\u00e0 nel 1690 per\u00f2 la loggia perse il suo ruolo in favore del nuovo Granaio dell'Abbondanza in Oltrarno, e da allora sub\u00ec spesso trasformazioni e cambi di uso. Vi fu aperta una tipografia e fu la sede della redazione del giornale \"Il Monitore Toscano\".\nNel 1868, oramai creati nuovi e pi\u00f9 funzionali mercati, l'edificio fu soprelevato e, occupando ulteriori spazi dell'edificio adiacente, trasformato in teatro dall'architetto friulano Andrea Scala (come un tempo si leggeva su una targhetta in marmo all'esterno della loggia trascritta da Bigazzi), su commissione dell'attore Tommaso Salvini, al tempo proprietario dell'immobile, intitolato prima teatro della Loggia e quindi, alla sua scomparsa, teatro Salvini. Ci\u00f2 comport\u00f2 l'inglobamento in un palazzo di dimensioni pi\u00f9 grandi che nel 1910 divenne il caff\u00e8 concerto \"Folies Berg\u00e8re\", poi dal 1935 fu trasformato nel Cinema Variet\u00e0 Imperiale, ristrutturato negli anni 1953-57 dagli architetti Nello Baroni e Maurizio Tempestini, assumendo il nome di Cinema Edison e poi Capitol.\nPer un certo periodo la loggia, nei primi anni novanta, ha ospitato un mercatino etnico, poi un ristorante, poi una libreria su bancarelle all'aperto.\nLa loggia appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nLa loggia ha tre fornici sul lato frontale e due su quelli laterali, chiusi da cancellate. Gli archi, ingentiliti da voluta nella chiave d'arco, sono retti da colonne tuscaniche e, agli angoli, da pilastri coperti da bugnato. Oltre i marcadavanzale e il mezzanino (dalle finestre rettangolari profilate in pietra) si apre il piano ottocentesco, con grandi finestre ad arco scandite da paraste ioniche. Una cornice in pietra disegna i profili degli archi continuando orizzontalmente all'altezza dell'imposta e intersecando le paraste a met\u00e0 altezza. Anche qui ricorre, accresciuto, il motivo della voluta in pietra al centro degli archi.\nPi\u00f9 in alto il cornicione, composto da un'ampia fascia di cornici a diverso aggetto, oltre il quale si vedono gli oculi, pure profilati in pietra, del sottotetto. La copertura \u00e8 a capanna, sopra un ulteriore cornicione, con grande finestra timpanata al centro.\nIl busto di Cosimo II, armato e con la croce di Santo Stefano, indicato dall'iscrizione come \"Egenorvm Patri\" (\"Padre dei bisognosi\") e posto sull'arco mediano che guarda a via de' Neri, \u00e8 di Chiarissimo Fancelli (secondo Filippo Baldinucci). La fontana marmorea all'angolo, per lo pi\u00f9 segnalata dalla letteratura come opera dello stesso Fancelli, \u00e8 in realt\u00e0 ricordata nel Follini-Rastrelli come pi\u00f9 tarda, \"quasi moderna\". Nonostante i suoi tratti tardomanieristi (si veda la fontana dello Sprone alla quale si ispira) risulta in effetti inaugurata nel 1764, per iniziativa del governo della Reggenza lorenese. L'ingegnoso scalpello dell'artista, ha connotato l'opera con un vivacissimo atteggiamento beffardo della grossa faccia deforme, dando alle fluenti linee che convergono verso la sottostante tazza di raccolta dell'acqua, una forma di barba fra l'immaginario fantastico e quello reale. Fu restaurata nell'estate del 2014, nell'ambito del progetto FLIC (Florence I Care) promosso dal Comune di Firenze.\nLapidi.\nDue lapidi nel loggiato ricordano la struttura pi\u00f9 antica della loggia. La prima \u00e8 con le insegne dei Capitani di Torre (che soprintendevano al mercato dei cereali), del giglio fiorentino e della croce del Popolo.\nTraslitterando in italiano corrente: \"Per parte degli spettabili Signori Otto di Balia della citt\u00e0 di Firenze si proibisce che sotto la loggia della piazza del Grano n\u00e9 attorno a detta piazza si possa fare sporcizie di sorte alcuna a braccia dieci sotto pena di scudi dieci e due tratti di fune; nemmeno giocare alla palla o a qualsivoglia altro gioco sotto le medesime pene contraffacendo\".\nPoco distante si trova una lapide medesima, con pure lo stemma dei Capitani di Torre, tra della Parte Guelfa e dello staio colmo di grano.\nLa traslitterazione \u00e8: \"Per parte degli spettabili Signori Otto di Balia della citt\u00e0 di Firenze, si proibisce che sotto la loggia della piazza del grano, n\u00e9 attorno a datte piazza, non si possa fare sporcizie di sorte alcuna a braccia dieci sotto pena di scudi dieci e dtratti due di fune; nemmeno giocarsi, sotto le medesime pene\"."}
{"id": "560151", "revid": "76963", "url": "https://it.wikipedia.org/wiki?curid=560151", "title": "Michael Longley", "text": "Biografia.\nLongley \u00e8 figlio di genitori inglesi che negli anni venti si trasferiscono a Belfast, societ\u00e0 piena di tensioni, dove cresce e si forma. Compie gli studi primari presso la Reale Accademia di Belfast per poi trasferirsi a Dublino nel 1958 per frequentare l'universit\u00e0 al Trinity College dove il futuro poeta ha la conferma del posto che la poesia occupa nella propria vita. Al College stringe amicizia con Derek Mahon con il quale discute quotidianamente di poesia e che costituir\u00e0 per il futuro poeta, come egli stesso dice, \"il mio vero apprendistato poetico\". Ritornato con la moglie a Belfast conosce S\u00e9amus Heaney e frequenta il gruppo dei poeti che si riuniscono a casa del docente di letteratura inglese alla Queen's University, Philip Hobsbaum il rappresentante del rinascimento letterario dell'Ulster. Insegna in varie scuole di Belfast e di Londra e nel 1970 diventa direttore del Consiglio delle arti dell'Ulster e ne detiene la carica fino al 1991, anno del suo pensionamento. Nel 2001 riceve la medaglia d'oro per la poesia dalla Regina d'Inghilterra.\nPubblica la sua prima raccolta di poesia, \"No Continuing City: Poems 1963-1968\" nel 1969 e nel corso degli anni settanta, sconvolti dalla guerra civile, riesce a dare alle stampe altre tre raccolte: \"An Exploded View\" nel 1973, \"Man Lying on a Wall\" nel 1976 e \"The Echo Gate: Poems 1975-1979\" nel 1980. Trascorreranno pi\u00f9 di dieci anni di silenzio ma tra il 1991 e il 2004, Longley pubblica altre quattro raccolte di versi che gli fanno ottenere molti riconoscimenti sia in patria che all'estero. Nel 1991 riceve il premio \"Gorse Fires di Whitbreadper\" per la poesia, nel 2000 l'Hawthornden Prize ed in seguito il \"T. S. Eliot Prize\" ed il Premio di arti di Belfast per la letteratura oltre al \"Premio Librex Montale \" nel 2005.\nMichael Longley \u00e8 stato \"Writer Fellow\" al Trinity College di Dublino nel 1993, ha contribuito a varie riviste compreso l'\"Encounter\" e il \"Phoenix\" ed ha scritto per la BBC. \u00c8 socio della \"Royal Society of Literature\" e membro di \"Aosd\u00e1na\", un gruppo di artisti irlandesi impegnati nel campo della letteratura, della musica e delle arti visive. Vive a Belfast con la moglie, il critico Edna Longley.\nTutti i suoi poemi sono stati raccolti e pubblicati nel 2006.\nPoetica.\nLa prima fase.\nNella prima raccolta di Longley, \"No Continuing City\", non si avvertono ancora i segni della crisi dell'Ulster mentre \u00e8 evidente la preoccupazione di scrivere in modo stilisticamente e formalmente corretto per poter equiparare i migliori poeti contemporanei inglesi.\nLa riflessione sulla guerra.\nLa ricerca formale non esclude per\u00f2 l'elaborazione di quei temi che lo accompagneranno durante tutta la sua formazione poetica come il tema dell'amore, il tema della natura, il tema della guerra.\nLe riflessioni che egli fa sulla guerra prendono spunto da quei poeti che, come Wilfred Owen, Keith Douglas, David Rosenberg ed Edward Thomas, scrivono versi indimenticabili traendo ispirazione dalla loro esperienza al fronte.\nNei versi del poeta, che meditano sul fenomeno della violenza, si avverte l'epos omerico unito all'antimilitarismo delle figure rappresentate.\nL'approccio al reale.\nNella seconda raccolta, \"An Exploded View\", il poeta segue il metodo dell'osservazione e della scomposizione, valorizzando il dettaglio ma senza dimenticare il sistema delle relazioni e degli equilibri generali cercando di utilizzare il metodo del distacco dalle tensioni.Longley, che a differenza dei suoi colleghi non si \u00e8 allontanato da Belfast, trova a Carrigskeewaun, distretto agricolo della contea di Mayo dove trascorre alcuni periodi di \"buen retiro\", la serenit\u00e0 necessaria per affrontare altri temi, soprattutto quello della natura che gli \u00e8 particolarmente caro.Con i versi \"The Linen Industry\", contenuti nella sua quarta raccolta (The Echo Gate), si conclude la prima fase alla quale seguiranno molti anni di silenzio.\nLa seconda fase.\nNel 1991, con la raccolta \"Gorse Fires\", Longley si dedica particolarmente al tema della natura in difesa dell'ecosistema e riprende il tema dell'epos omerico ispirandosi all'Iliade e all'Odissea.\nIl tema dell'Olocausto.\nAppare inoltre per la prima volta il tema dell'Olocausto in \"Terenzin\" e \"Ghetto\": \"Nessuna stanza \u00e8 stata mai silenziosa come la stanza/in cui centinaia di violini sono appesi all'unisono\".\nLa riconciliazione e la memoria dell'offesa.\nNella raccolta successiva, \"The Ghost Orchid\", \u00e8 compresa la poesia pi\u00f9 conosciuta in Irlanda (\"Ceasefire\"). Essa viene pubblicata nel 1994, dopo due giorni dall'annuncio del cessate il fuoco da parte dell'IRA.\nSi tratta di un sonetto di 14 versi che narra la storia del re Priamo che si reca da Achille per chiedere la restituzione del figlio Ettore, ucciso dal Pelide. Il vecchio Priamo bacia la mano di colui che gli ha ucciso il figlio ed \u00e8 cos\u00ec la tregua (ceasefire), anche se, dice il poeta, \"l'onest\u00e0 della memoria esige che si precisi che la tregua di cui si parla nell'Iliade fu, appunto, solo una tregua, alla fine della quale il massacro riprese\".\nLa terza fase.\nL'economia linguistica.\nNelle ultime due raccolte, \"The Eeather in Japan\" e \"Sbow Water\", si notano novit\u00e0 nel campo linguistico. Infatti i versi che le compongono sono brevi e ridotti ad una linguistica essenziale come se il poeta, a livello simbolico, propendesse ad una concezione dell'arte intesa come un delicato equilibrio per compensare lo sconvolgimento e la frantumazione dell'ordine nella vita quotidiana.\nLa forza terapeutica della poesia.\nIn queste due raccolte il poeta insiste sulla sua fede nella forza terapeutica della poesia. Solo elaborando la perdita si pu\u00f2 ricostruire sul foglio quello che nella vita \u00e8 stato distrutto."}
{"id": "560153", "revid": "287204", "url": "https://it.wikipedia.org/wiki?curid=560153", "title": "Louis Marchand", "text": "Biografia.\nCavaliere dell'Ordine di San Michele, organista del re a Versailles e di pi\u00f9 chiese a Parigi, Louis Marchand nacque a Lione nel 1669. Giovane, privo di qualsivoglia risorsa e senza alcuna raccomandazione, ma gi\u00e0 molto abile nella sua arte, si rec\u00f2 a Parigi. Il caso lo condusse alla chiesa dei gesuiti nel momento in cui si attendeva l'organista. Pervenne l\u00ec, con le sue richieste, ottenere l'accesso allo strumento e vi mostr\u00f2 un'abilit\u00e0 rara per la sua et\u00e0. Avendo questa circostanza determinato i padri ad ammetterlo al collegio e a fornirlo di tutto ci\u00f2 di cui aveva bisogno, Marchand approfitt\u00f2 di questa occasione e si applic\u00f2 con tanto zelo allo studio della musica che gli vennero offerti tutti i posti di organista allora vacanti. C'erano periodi in cui ne ricopriva anche cinque o sei alla volta. Il suo carattere capriccioso e bizzarro, tuttavia, fu la causa che lo port\u00f2 a veder danneggiata non solo la sua fortuna, ma la sua stessa reputazione, tanto da essere esiliato dalla Francia nel 1717.\nObbligato a lasciare la sua patria, si rec\u00f2 a Dresda, dove si accattiv\u00f2 i favori del re di Polonia, al punto che gli offr\u00ec un posto di organista con un trattamento di parecchie migliaia di scudi. Ci\u00f2 nonostante, Volumier, allora maestro di concerto a questa corte, conoscendo il carattere bizzarro di Marchand, sia per propria esperienza che attraverso i rapporti dei suoi compatrioti, desiderava umiliarlo, o, piuttosto, allontanarlo dalla corte. Conoscendo il talento straordinario di Johann Sebastian Bach, allora organista di corte a Weimar, lo invit\u00f2 a venire a Dresda allo scopo di disputare una competizione con Marchand.\nDi questo episodio esistono diverse versioni. Secondo Johann Nikolaus Forkel, che riprende il necrologio scritto da Carl Philipp Emanuel, in citt\u00e0 Bach assistette ad un concerto di Louis Marchand. Successivamente, dietro pressione di Jean Baptiste Volumier, konzertmeister di Dresda che non aveva simpatia per Marchand, Bach gli invi\u00f2 una lettera proponendogli una battaglia all'organo: Bach si impegnava ad improvvisare su qualsiasi tema proposto dal suo rivale francese a patto che questi, ovviamente, fosse disposto a fare altrettanto. L'incontro venne organizzato a casa del primo ministro von Flemming, ma Marchand non si present\u00f2. Sempre secondo Forkel gli venne allora mandato un messo a casa, il quale torn\u00f2 riferendo che Marchand aveva lasciato la citt\u00e0 in tutta fretta ed era tornato in Francia.\nInvece secondo Friedrich Wilhelm Marpurg, che afferma di aver sentito l'episodio raccontato da Bach stesso, Bach assistette a Dresda ad un concerto di Marchand a sua insaputa. Dopo che Marchand esegu\u00ec un'aria francese e dopo che venne molto applaudito, sia per le variazioni che vi aveva fatto che per la vivacit\u00e0 dell'esecuzione, Jean Baptiste Volumier, konzertmeister di Dresda, invit\u00f2 Bach ad esibirsi anch'egli al clavicembalo. Bach, dopo un breve preludio, riprese il tema dell'aria che Marchand aveva suonato prima, lo ripet\u00e9 interamente a memoria, incluse le variazioni, e improvvis\u00f2 anche dodici variazioni nuove, pi\u00f9 difficili e brillanti di quelle di Marchand.\nNon contento del suo trionfo, Bach present\u00f2 a Marchand un tema che aveva annotato a penna e lo invit\u00f2 ad una competizione all'organo, ma Marchand non volle rischiare una disfatta completa, part\u00ec da Dresda e torn\u00f2 in Francia.\nDi ritorno a Parigi la sua reputazione divenne cos\u00ec straordinaria che era necessario aver preso per qualche mese lezioni da lui se si voleva essere considerati uomini di buon gusto. Il gran numero dei suoi allievi, in tutti i quartieri di questa citt\u00e0, gli diede l'idea di prendere venti alloggi allo stesso tempo, ciascuno in un quartiere diverso, che abitava per un mese o poco pi\u00f9, secondo il suo capriccio, prendendo allievi fra i giovani del vicinato e chiedendo un luigi d'oro per ciascuna lezione. Sebbene i suoi guadagni ammontassero cos\u00ec pressappoco a 10 luigi al giorno, non erano tuttavia sufficienti alle spese che faceva e che continu\u00f2 a fare anche quando le sue entrate diminuirono, di modo che, quando mor\u00ec, nel 1732, era nella miseria pi\u00f9 assoluta.\nMarchand venne sepolto nel vecchio Cimitero degli Innocenti.\nOpere.\nSi hanno di Marchand:"}
{"id": "560154", "revid": "767487", "url": "https://it.wikipedia.org/wiki?curid=560154", "title": "Psicofisica", "text": "La psicofisica \u00e8 una branca della psicologia che studia le relazioni che esistono tra stimoli fisici definiti e misurabili (luminosi, tattili, acustici, ecc.) e la risposta, intesa come intensit\u00e0 percepita legata agli stimoli stessi.\nLa psicofisica, nata a met\u00e0 del XIX secolo dal lavoro di Ernst Heinrich Weber e di Gustav Theodor Fechner, che lavorarono sulle ricerche empiriche e le elaborazioni concettuali che condussero poi alla formulazione della Legge di Weber-Fechner, prima legge scoperta nella storia della psicologia sperimentale (1860), \u00e8 stato un tentativo di emancipazione della psicologia dalla filosofia, spingendola nell'alveo delle scienze sociali.\nAnche se nel corso del XX secolo la psicofisica ha conosciuto un relativo ridimensionamento di importanza concettuale, all'interno della ricerca percettologica \u00e8 tuttora considerata come uno dei principali programmi di ricerca della psicologia sperimentale."}
{"id": "560155", "revid": "1534511", "url": "https://it.wikipedia.org/wiki?curid=560155", "title": "Fisica subnucleare", "text": ""}
{"id": "560159", "revid": "767487", "url": "https://it.wikipedia.org/wiki?curid=560159", "title": "Oscar alla migliore aiuto regia", "text": "L'Oscar al migliore aiuto regia venne assegnato solamente dal 1934 al 1938 ai migliori aiuto-registi.\nL'elenco mostra il vincitore di ogni anno, seguito dagli aiuto-regista che hanno ricevuto una \"nomination\".\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "560160", "revid": "339392", "url": "https://it.wikipedia.org/wiki?curid=560160", "title": "Oscar al miglior assistente alla regia", "text": ""}
{"id": "560162", "revid": "1226", "url": "https://it.wikipedia.org/wiki?curid=560162", "title": "Oscar alla migliore coreografia", "text": "L'Oscar alla migliore coreografia venne assegnato solamente dal 1936 al 1938 ai migliori coreografi.\nL'elenco mostra il vincitore di ogni anno, seguito dai coreografi che hanno ricevuto una \"nomination\"."}
{"id": "560163", "revid": "339392", "url": "https://it.wikipedia.org/wiki?curid=560163", "title": "Oscar alla migliore danza (regia)", "text": ""}
{"id": "560166", "revid": "1186321", "url": "https://it.wikipedia.org/wiki?curid=560166", "title": "Lettura", "text": "La lettura \u00e8 il processo mentale che permette di decodificare e comprendere informazioni o idee rappresentate in forma visiva o tattile.\nPrevalentemente il concetto di lettura \u00e8 collegato al concetto di scrittura, ovvero quel processo culturale appreso che permette la traduzione dei significati di un testo rappresentato per mezzo di simboli alfabetici o meno che possono essere percepiti con la vista, o col tatto (nel caso della scrittura Braille).\nAltri tipi di lettura possono non essere basati sulle lingue naturali, come nel caso della notazione musicale o dei pittogrammi, e nemmeno sulla scrittura propriamente detta ad esempio la lettura di cartografie topografiche o la lettura della mano.\nPer analogia, nella scienza dell'informazione, la lettura \u00e8 l'acquisizione di dati da qualche tipo di memoria.\nCaratteristiche della lettura.\nLa lettura avviene prevalentemente su carta stampata o scritta con inchiostro: in libri, riviste, giornali, volantini, bloc-notes. Oggi testi scritti sono letti anche su schermi di computer, televisione, telefoni cellulari, tablet, e altri apparecchi simili. Oggigiorno \u00e8 normale la lettura \"mentale\" (o endofasica), con cui si immagazzinano le informazioni senza bisogno di recitare con la voce quello che si sta leggendo. Anche se i pareri non sono concordi, un tempo sembra che questo modo di leggere fosse inconsueto e la lettura fosse prevalentemente \"orale\", prevedesse cio\u00e8 di norma anche l'intervento della voce. Un celebre brano di S. Agostino descrive la meraviglia di quest'ultimo nell'osservare come Sant'Ambrogio solesse leggere mentalmente (cosiddetta \"lettura endofasica\") e non ad alta voce.\nTesti brevi possono essere scritti o dipinti su un oggetto. Spesso il testo \u00e8 collegato all'oggetto stesso, come l'indirizzo su una busta, informazioni sul prodotto sulla sua confezione, o testo su un segnale stradale. Uno slogan potrebbe essere dipinto su un muro. Un testo pu\u00f2 anche essere creato disponendo pietre di colori diversi in un muro o una superficie stradale. Il gesso su una lavagna \u00e8 spesso usato durante lezioni o corsi.\nA volte il testo o le immagini sono in rilievo, dotate oppure no di un contrasto di colore. Parole o immagini possono essere intagliate nella pietra, nel legno o nel metallo; le istruzioni d'uso di un apparecchio possono essere stampate in rilievo sulla sua superficie esterna, e cos\u00ec via, con altri innumerevoli esempi.\nPer la lettura sono necessari un buon grado di contrasto tra le lettere (o altri segni) e lo sfondo (il contrasto \u00e8 variabile a seconda del colore delle lettere e dello sfondo, della presenza di motivi o immagini sullo sfondo, e dell'illuminazione) e un'adeguata dimensione (\"corpo\") del carattere. Nel caso di uno schermo di computer, \u00e8 importante non dover far scorrere il testo in direzione orizzontale.\nTramite scansione cerebrale si \u00e8 studiato come gli esseri umani gi\u00e0 esperti leggono le singole parole: da 0 a 100 millisecondi per convogliare l'attenzione sullo scritto, tra 50 e 150 millisecondi per il riconoscimento di una lettera, da 100 a 200 ms per collegare lettere ai suoni e l'ortografia alla fonologia, da 200 a 500 ms per recuperare dalla memoria tutto quello che sappiamo di una parola. Una tecnica fondamentale per studiare come le persone leggono \u00e8 il tracciamento dei movimenti oculari. Questo ha rivelato che la lettura \u00e8 eseguita come una serie di fissazioni oculari intervallate da saccadi. Sembra inoltre che l'occhio non si fissi su ogni singola parola nel testo, ma soltanto su alcune, e che il lettore ricavi l'informazione mancante in base al contesto. Ci\u00f2 \u00e8 possibile perch\u00e9 le lingue umane sono dotate di certe regolarit\u00e0 linguistiche.\nLa comprensione delle lettere dell'alfabeto avviene ugualmente anche in assenza della met\u00e0 inferiore delle parole perch\u00e9 \u00e8 nella met\u00e0 superiore che si riconoscono i simboli-lettere ; se lo si usa per tenere il segno, che sia posto da sopra le righe per non intralciare gli intervalli oculari.\nIl procedimento con il quale si registra l'informazione destinata ad essere letta in seguito \u00e8 la \"scrittura\". Nel caso di testi immagazzinati in memorie informatiche o microfiches, per la lettura \u00e8 necessaria la previa visualizzazione o la stampa del testo. Per gli esseri umani la lettura \u00e8 di solito pi\u00f9 facile e veloce della scrittura.\nTipicamente la lettura \u00e8 un'attivit\u00e0 individuale, ma in certe occasioni (per esempio, una conferenza o una lezione) una persona legge ad alta voce per altre. Leggere ad alta voce per proprio uso, per conseguire una migliore comprensione, \u00e8 una forma di comunicazione interpersonale. La lettura ad alta voce destinata a bambini \u00e8 un mezzo efficace per migliorare le loro capacit\u00e0 linguistiche, espressive e di comprensione del testo. La lettura in silenzio (la cosiddetta lettura endofasica) era considerata una capacit\u00e0 piuttosto notevole prima del tardo medioevo, epoca in cui si riprese a scrivere le singole parole con spazi che le separavano.\nL'alfabetizzazione \u00e8 la capacit\u00e0 di leggere e scrivere; gli analfabeti di solito sono tali per non aver avuto la possibilit\u00e0 di apprendere questa capacit\u00e0. La difficolt\u00e0 di lettura e scrittura \u00e8 detta dislessia, e pu\u00f2 consistere in un disturbo dell'apprendimento, oppure pu\u00f2 essere acquisita a causa di un danno cerebrale.\nTeoria.\nLa Lettura \u00e8 stata oggetto di indagine di molteplici ambiti disciplinari \u2013 quali critica letteraria, estetica, linguistica, antropologia, storia della cultura, psicoanalisi.\n\u00ab Non siamo nati per leggere \u00bb , in quanto la capacit\u00e0 umana di leggere \u00e8 un fattore culturale. Essa \u00e8 oggi ampiamente comprensibile dal punto di vista biologico grazie agli studi sulla fisiologia dell'occhio umano e soprattutto alla scansione cerebrale con gli strumenti moderni che supporta la psicologia a definire i processi mentali che vengono attuati durante la lettura, sia in fase di decodifica di caratteri, simboli e immagini, sia nello sviluppo delle visualizzazioni sollecitate dalle parole lette.\nStudi svolti dalle neuroscienze si sono concentrati su come il cervello umano funzioni durante l\u2019atto di leggere. Aidan Chambers riporta un condensato di quanto appreso finora e afferma che \u00abla lettura \u00e8 uno dei processi pi\u00f9 complessi che il nostro cervello possa compiere\u00bb, infatti ci sono almeno tre parti del cervello coinvolte:\nCi\u00f2 che emerge da questi studi \u00e8 che \u00abnon siamo biologicamente programmati per essere lettori [e] per questo il cervello di ogni individuo deve ripercorrere l\u2019intero processo di apprendimento\u00bb.\nGli studi nell\u2019ambito della psicologia cognitiva condotti da G\u00e9rard Chauveau affermano che per imparare a leggere (acquisire la capacit\u00e0 di leggere) c\u2019\u00e8 bisogno di abilit\u00e0 di base, le quali consentono di operare su un testo attraverso meccanismi di \"paralettura\" (che avvengono all\u2019interno della struttura testuale) e di \"metalettura\" (che avvengono all\u2019esterno della struttura testuale). L\u2019atto della lettura si costruisce su tre livelli, interdipendenti e indissociabili tra loro, che afferiscono rispettivamente a:\nCiascuno di questi tre livelli \u00e8 sorretto da abilit\u00e0 specifiche grazie alle quali si impara a leggere: un bambino attorno ai 6-7 anni acquisisce la capacit\u00e0 del \"saper-leggere di base\", che \u00e8 una tappa successiva al \"saper-leggere minimo\".\nIl \"saper-leggere minimo\" implica la capacit\u00e0 di esaminare (decodificare) grafemi e sillabe (micro-unit\u00e0 linguistiche che non hanno significato), parole (unit\u00e0 lessicali) e proposizioni (macro-unit\u00e0 linguistiche che hanno significato); il \"saper-leggere di base\" consente di capire il contenuto del testo e comprende le abilit\u00e0 di decodificazione, esplorazione, riconoscimento, coordinazione dei procedimenti e delle fonti di informazione, e adattamento del proprio comportamento in funzione del compito. \u00abL\u2019atto di leggere \u00e8 un\u2019attivit\u00e0 strategica [\u2026] cio\u00e8 una condotta che coordina pi\u00f9 operazioni o pi\u00f9 \u201cstrumenti\u201d in vista di uno scopo: comprendere\u00bb.\nIl campo visivo umano \u00e8 in grado di vedere un'area decisamente superiore a qualche lettera durante l'attimo di fissazione. La memoria sensoriale, legata cio\u00e8 alla percezione nell'attimo di fissazione, \u00e8 in grado di registrare ci\u00f2 che \u00e8 compreso nel campo visivo per un tempo massimo di 300 millisecondi. La memoria a breve termine, o memoria di lavoro, pu\u00f2 invece trattenere solo 5-9 elementi alla volta, ma per un tempo maggiore (intorno ai 30 secondi). Gli elementi possono essere parole, immagini, titoli o simboli, a seconda delle conoscenze del lettore, della priorit\u00e0 che egli assegna a ci\u00f2 che vede, all'ampiezza del suo campo visivo, al livello di attenzione e alle sue abilit\u00e0 nelle tecniche di lettura. Nel caso in cui gli elementi o i concetti evocati dalla lettura si ripetano, sollecitino un coinvolgimento emotivo significativo o siano ragionevolmente correlabili a conoscenze pregresse, saranno trasferiti alla memoria a lungo termine, dalla capienza virtualmente potenzialmente illimitata e dalla persistenza variabile da 10 minuti all'infinito, a seconda dell'intensit\u00e0 dei processi messi in essere e dalla relativa possibilit\u00e0 di richiamarli.\nConstance Weaver ha identificato tre definizioni per la lettura:\nAngelo Nobile definisce la lettura come un \u00abatto complesso\u00bb che non impegna la persona soltanto a livello intellettivo, ma la \u00abinveste [\u2026] nella sua interezza e coinvolge la stessa vita emotivo-affettiva, [\u2026] la coscienza, [\u2026] l\u2019ambito neurologico [e quello] simbolico\u00bb. Essa richiede l\u2019impiego di molteplici abilit\u00e0, da quelle senso-percettive e fisiologiche a quelle cognitive e linguistiche.\nAidan Chambers definisce la lettura come un processo che vede l\u2019alternarsi di attivit\u00e0 complesse e sequenziali. Questo processo non ha un andamento lineare, bens\u00ec circolare: ecco perch\u00e9 viene rappresentato attraverso il diagramma del R\"eading Circle\". Fasi essenziali di questo processo sono:\nLa lettura di un testo scritto (messaggio) costituisce anche un atto di comunicazione tra un autore (mittente del messaggio) e lettore (ricevente del messaggio). Angelo Nobile connota la lettura quale \u00abprocesso attivo di creazione e cooperazione tra autore e lettore\u00bb e non attivit\u00e0 passiva di assimilazione contenutistica.\nLa lettura implica due processi complementari: la comprensione e l\u2019interpretazione. Il processo di comprensione si svolge qualitativamente nello stesso modo in tutti gli individui e presenta pi\u00f9 \"step\":\nPer quanto riguarda la comprensione di una narrazione il livello interessato \u00e8 il terzo, ovvero quello della rappresentazione semantica. Esso ha a che fare con la ricostruzione nella memoria delle informazioni acquisite, ma non \u00e8 la copia della realt\u00e0, piuttosto il prodotto dell\u2019attivit\u00e0 svolta dalla memoria di lavoro che, a partire dalle conoscenze immagazzinate nella memoria a lungo termine, seleziona le informazioni pi\u00f9 importanti, le organizza attraverso relazioni temporali e causali, d\u00e0 loro coerenza e quindi attribuisce senso.\nNel processo di comprensione hanno un ruolo importante altri due fattori: le \"conoscenze di base\", che dipendono da come gli schemi mentali hanno organizzato le esperienze passate, e i \"processi inferenziali\", ovvero quei processi che colmano lacune tra le informazioni e che consentono una loro comprensione globale. Tuttavia \u00abil processo di comprensione \u00e8 solo una parte che la mente compie durante l\u2019atto della lettura: il resto \u00e8 interpretazione\u00bb. L\u2019interpretazione riguarda il significato personale che il lettore attribuisce al testo attraverso una valutazione veicolata dal proprio vissuto, dalle proprie credenze, dal proprio sistema di valori culturali e dai relativi atteggiamenti assunti, quelli che Maria Chiara Levorato chiama \"concezioni del mondo e del S\u00e9\". L\u2019interpretazione implica un processo costruttivo, che non \u00e8 mera organizzazione delle informazioni in una struttura di significato ma riguarda la \u00abricapitolazione degli aspetti del S\u00e9 significativi\u00bb.\nVelocit\u00e0 di lettura.\nLa velocit\u00e0 di lettura varia a seconda degli obiettivi. In assenza di conoscenze specifiche o di un allenamento particolare tali velocit\u00e0 prevedono:\nNello specifico, la normale lettura prevede l'alternanza fra rauding, skimming e scanning. Quotidianamente per leggere si utilizzano normalmente le abilit\u00e0 di base (rauding), che consentono di comprendere i concetti elementari presenti nel testo. Nel momento in cui si renda necessario fissare qualche elemento la velocit\u00e0 di lettura rallenta, in modo da permettere la memorizzazione. Se il testo risulta poco interessante si pu\u00f2 passare a una scrematura delle parti di testo meno significative, oppure \u00e8 possibile spaziare nel testo facendone una rapida scansione per tornare a un concetto sul quale si vuole tornare o avanzare verso una data o un nome.\nIn assenza di allenamento specifico, maggiore \u00e8 la velocit\u00e0, minore \u00e8 la comprensione: durante le operazioni di scrematura e scansione la comprensione cala del 50% rispetto alle normali capacit\u00e0. Nondimeno skimming e scanning sono utilizzati, in una fase preliminare alla lettura per l'apprendimento, da specifici metodi di studio come l'SQ3R.\nIndicazioni per una scelta appropriata della velocit\u00e0 di lettura possono essere: acquisire flessibilit\u00e0 nella lettura, imparare a rallentare quando si incontrano concetti importanti o numerosi, o quando l'argomento non sia familiare, per poi accelerare se il testo torna ad essere discorsivo o familiare.\nCorsi e libri spesso invogliano ad accelerare senza fornire reali competenze per riuscirci senza pregiudicare la comprensione, e molti test correlati fanno pensare che si sia effettivamente migliorata la propria capacit\u00e0 di leggere velocemente. Ma senza un adeguato supporto che permetta di usare bene gli strumenti di scrematura e scansione, unitamente a tecniche di memorizzazione efficaci, il rischio \u00e8 quello di prendere abitudini poi non sostenute da capacit\u00e0 di fissare gli apprendimenti, rendendo cos\u00ec inutile se non pi\u00f9 lenta la velocit\u00e0 di lettura.\nImparare a leggere in un linguaggio differente dal proprio, specialmente nell'et\u00e0 adulta, solitamente coinvolge processi di lettura differenti rispetto a quelli messi in essere imparando a leggere nella lingua madre.\nI correttori di bozze utilizzano tecniche di lettura specifiche per l'individuazione di errori tipografici nel testo, come la lettura per blocchi e la scansione.\nSono documentati casi di bambini che hanno imparato a leggere precocemente da soli, come descritto nel libro \"Learning From Children Who Read at an Early Age\" di Rhona Stainthorp e Diana Hughes.\nSi tratta, ad esempio, di bambini particolarmente curiosi e attenti ai quali vengono proposte letture appropriate. L'associazione logica tra figura e testo e una sequenzialit\u00e0 nella storia permettono di arrivare a tradurre i simboli in immagini e solo successivamente in suoni. In tali casi si arriva a una lettura inizialmente visiva, che solo in seguito si trasforma in fonetica.\nLa scrittura cinese a ideogrammi si \u00e8 dimostrata la pi\u00f9 rapida da apprendere proprio grazie alle sue caratteristiche visive. Anche in termini di velocit\u00e0 di lettura, i risultati pi\u00f9 esaltanti sono appannaggio della popolazione cinese.\nCon sollecitazioni appropriate \u00e8 possibile aiutare i bambini a sviluppare la capacit\u00e0 di leggere prima dell'et\u00e0 scolare, anche se, in assenza di una predisposizione personale particolare, \u00e8 preferibile attendere che le attivit\u00e0 psicofisiche cerebrali siano sufficientemente mature da consentire un apprendimento pi\u00f9 semplice e funzionale.\nValutazione della velocit\u00e0 di lettura.\nLeggere implica diversi tipi di conoscenze, pertanto la capacit\u00e0 di lettura pu\u00f2 essere valutata in molti modi diversi.\nLa scelta del test da somministrare dipende anche dall'et\u00e0 del soggetto. I test standardizzati vengono tarati tenendo conto di un largo campione di popolazione, consentendo di determinare quale sia il livello tipico medio di prestazione da attribuire a una certa et\u00e0. Ad esempio, ci si riferisce al livello per un bambino di 10 anni e 0 mesi con la definizione 10;0. Anche un bambino di 8 anni con abilit\u00e0 superiori rispetto alla sua et\u00e0 pu\u00f2 arrivare a leggere a un livello 10;0 o pi\u00f9 alto. Questo perch\u00e9, come gi\u00e0 accennato, leggere implica pi\u00f9 conoscenze e abilit\u00e0 diverse, e non si tratta di un'abilit\u00e0 strettamente correlata con l'intelligenza.\nEsempi di test di livello per la lettura.\nSolitamente i test considerano pi\u00f9 elementi contemporaneamente, anche perch\u00e9, ad esempio, una lettura velocissima ma che non consenta alcuna comprensione non sarebbe funzionale. Cos\u00ec i test pi\u00f9 comuni valutano il lettore in merito alla velocit\u00e0 di lettura di un passaggio e anche la sua abilit\u00e0 nel rispondere compiutamente a domande relative al testo.\nIlluminazione.\nLeggere richiede una quantit\u00e0 di luce superiore a molte altre attivit\u00e0. La possibilit\u00e0 di disporre di una buona illuminazione in bar, ristoranti, mezzi pubblici, alla fermata dell'autobus, o sulle panchine di un parco varia grandemente a seconda della qualit\u00e0 di luce disponibile e dell'ora del giorno. A partire dagli anni '50 in molti uffici e scuole americani si \u00e8 verificato un eccesso di illuminazione, anche perch\u00e9 la pubblicazione di alcuni libri \u00e8 stata influenzata da produttori di sistemi di illuminazione. Dal 1990 si sono promosse attivit\u00e0 di controllo per un grado corretto di illuminazione (approssimativamente compreso tra i 600 e gli 800 lux)."}
{"id": "560169", "revid": "767487", "url": "https://it.wikipedia.org/wiki?curid=560169", "title": "Rudi Assuntino", "text": "Biografia.\nSi \u00e8 laureato in Pedagogia presso la Facolt\u00e0 di Magistero dell'Universit\u00e0 di Bologna, dove nel maggio 1967 partecip\u00f2 a cortei studenteschi pacifisti con la sua chitarra e con la sua canzone \"buttiamo in mare le basi americane\". A causa di ci\u00f2 fu arrestato dalla Celere, e incarcerato per alcuni mesi nell'antico carcere di San Giovanni in Monte, attualmente sede del Dipartimento di Storia, Culture, Civilt\u00e0 dell'Universit\u00e0 di Bologna.\nAppartiene a quel gruppo di intellettuali e artisti che all'inizio degli anni sessanta a Milano, intorno alle Edizioni Avanti!, danno vita all'attivit\u00e0 di ricerca, di studio e di riproposta della espressivit\u00e0 popolare, del canto sociale e della canzone popolare e politica italiana attraverso gli spettacoli del Nuovo Canzoniere Italiano, l'Istituto Ernesto de Martino e I Dischi del Sole. In tale ambito ha raccolto canti popolari in Emilia e operato come cantante ed autore di canzoni.\nHa tradotto \"Masters of war\" di Bob Dylan (\"L'uomo che sa\"), \"Strontium 90\", e \"Eve of destruction\" (\"L'alba della fine\") di Barry Mc Guire. La sua canzone pi\u00f9 nota \u00e8 \"La rossa provvidenza\", pi\u00f9 conosciuta con il titolo \"Le basi americane\" che, assieme ad altre quattro fa parte dell'EP \"Uccidi e capirai\", pubblicato da I Dischi del Sole: in breve tempo diventa una delle canzoni pi\u00f9 cantate dal movimento del Sessantotto, entrando a far parte (insieme ad altri brani come \"Contessa\" e \"O cara moglie\") della colonna sonora di quel periodo di lotta.\nAlla fine degli anni sessanta interrompe questa attivit\u00e0 che riprende saltuariamente alla fine degli anni ottanta.\nA partire dal 1970 collabora a numerose ricerche musicali e antropologico-visuali del principale collaboratore di Ernesto de Martino, Diego Carpitella, con il quale \u00e8 tra i fondatori della Societ\u00e0 Italiana di Etnomusicologia. Tale collaborazione si svolge, tra l'altro, nell'ambito di ricerche filmate in Unione Sovietica e in Campania dalle quali nasce la serie televisiva in 8 puntate \"Russia allo specchio\" (1974) per la RAI Radiotelevisione Italiana e il documentario diretto da Carpitella, \"Cinesica culturale 1: Napoli\" (1973) per l'Istituto Luce. Produce nel 1982 la serie \"I Suoni\", tre documentari realizzati da Carpitella per Rai 3, sulla musica di tradizione orale della Sardegna, Calabria e Emilia-Romagna.\nDal 1974 al 1984 \u00e8 presidente della cooperativa Bocca di Leone Cinematografica che produce, tra l'altro, per Rai 2 nel 1977 la serie televisiva in sei puntate \"I paesi del petrolio\", con Alberto Moravia e Goffredo Parise e coproduce con Rai 1 nel 1981 due film lungometraggio \"Bosco d'amore\", per la regia di Alberto Bevilacqua e \"Il cuore del tiranno\", per la regia di Mikl\u00f3s Jancs\u00f3, che partecipano alla Mostra del Cinema di Venezia di quell'anno.\nCome regista e autore televisivo realizza nel 1988 per il TG1, insieme a Wlodek Goldkorn, lo speciale \"Quel '68 in Polonia\" e per Rai 2, insieme a Marek Lehnert, \"Hotel Purgatorio\". Come autore realizza, tra l'altro, \"Caro Modugno\" (1995) per Rai 2, uno speciale sulla vita e l'opera dell'artista pugliese del quale pubblica, nel 1997 due CD, \"L'Arca di Modugno\" per la BMG e \"Io Domenico Modugno \"Inedito\"\", per la East West (Warner Music), con numerosi inediti da lui ritrovati. \u00c8 direttore artistico, con Gianni Torres, nel 2004 a Polignano a Mare (Bari), di un programma di celebrazioni in occasione del decimo anniversario della sua scomparsa. Nel 2006 \u00e8 autore e conduttore per Rai Radio 3 di un ciclo di 5 puntate sulla sua vita.\nPubblica nel 1997 per l'editrice La Giuntina \"Le mie canzoni\", la raccolta dell'opera del pi\u00f9 grande autore della canzone yiddish, Mordechaj Gebirtig, dalla quale realizza lo spettacolo \"Tre figliole\", presentato a Torino, Roma, Cracovia e Varsavia, registrato e trasmesso dal canale culturale satellitare RaiSat nel 1999.\nInsieme a Wlodek Goldkorn pubblica nel 1998 per l'editore Sellerio e, successivamente, per l'editrice polacca Znak e per la tedesca Verlag C.H.Beck, il libro \"Il Guardiano. Marek Edelman racconta\", che contiene le memorie del vice comandante dell'insurrezione del Ghetto di Varsavia, cardiologo, leader di Solidarno\u015b\u0107, difensore del popolo bosniaco e dei diritti civili, uno dei maggiori testimoni della storia del ventesimo secolo, scomparso nel 2009.\nNel 2008 cura, insieme a Gino Castaldo, per La Repubblica-L'Espresso un'antologia, in 3 CD e un libretto, delle canzoni di Domenico Modugno. Cura anche numerosi eventi in occasione delle celebrazioni per i cinquanta anni della canzone \"Nel blu dipinto di blu\" (\"Volare\") di Domenico Modugno, tenutesi a Polignano a Mare con la direzione artistica di Gianni Torres.\nNel 2009 pubblica sul n. 19-20 della rivista \"Il de Martino\", un articolo \"NCI fuori dal NCI\", dove racconta l'incidenza della sua iniziale appartenenza al Nuovo Canzoniere Italiano sopra alcune sue vicende professionali successive.\nIl 7 novembre 2009, nella sede del \"Museo del Canzoniere delle Lame\" di Bologna, ha ricordato la scomparsa del suo grande amico cantautore politico Ivan Della Mea.\nIl 14 dicembre 2010, al Conservatorio Giuseppe Verdi di Torino, ha ricordato, con Fausto Amodei, Gualtiero Bertelli e altri, la scomparsa del cantautore Alberto Cesa, cofondatore del gruppo Cantovivo."}
{"id": "560171", "revid": "110157", "url": "https://it.wikipedia.org/wiki?curid=560171", "title": "Chiesa dei Santi Gervasio e Protasio (Firenze)", "text": "La chiesa dei Santi Gervasio e Protasio \u00e8 un luogo di culto cattolico che si trova nella zona a nord del centro di Firenze, nell'omonima piazza trasformata in giardino pubblico nei primi anni '90, su progetto dell'Architetto Francesco Bandini. Il giardino ospita una scultura in bronzo di Mastroianni.\nStoria.\nLa chiesa \u00e8 molto antica ed \u00e8 documentata dal 1083: se ne conservano i resti, risalenti a prima del Mille.\nEssendo ridotta in stato di abbandono, fu restaurata nel 1784 e riconsacrata nel 1800.\nDurante la seconda guerra mondiale e il periodo dell'occupazione tedesca, la Chiesa divenne uno dei centri dell'antifascismo fiorentino. Il parroco, don Pio Carlo Poggi, fu impegnato in un'intensa attivit\u00e0 assistenziale, incluso \"l'allestimento di un rifugio antiaereo destinato agli abitante del rione nonch\u00e9 di un ambulatorio trasformato durante il periodo dell'emergenza in un piccolo ospedale\". In parrocchia furono nascoste armi destinate alle formazioni partigiane e fu dato rifugio a numerosi ex-militari e giovani renitenti alla leva, ricercati politici ed ebrei. Per l'opera prestata durante l'occupazione, a don Poggi fu conferita nel 1947 la medaglia di bronzo al valor militare.\nNel secondo dopoguerra, a causa del numero crescente dei residenti nella parrocchia, fu deciso un completo rifacimento dell'edificio religioso e nel 1952 venne incaricato l'architetto Lando Bartoli di eseguirne il progetto.I lavori si protrassero per qualche anno e la nuova chiesa fu riconsacrata nel 1957. All'interno sono conservate opere d'arte risalenti alla fine del Cinquecento, come la tavola con la \"Moltiplicazione dei pani\" di Santi di Tito (1592), il \"Martirio di santo Stefano\" dello stesso artista (1599), l\"Adorazione dei pastori\" del Passignano, un Crocifisso di Giulio Cesare e Camillo Procaccini ed altre opere minori. Fra i lavori moderni, \"la Madonna del popolo\" di Franco Bigiavi (1956), una \"Crocifissione\" di Gianni Oliveti (1983), una \"Sacra Famiglia\" (1984) e il \"Martirio dei santi Gervasio e Protasio\" (1986) entrambe di Alfredo Cifariello, ed altre opere minori. In facciata un \"San Francesco\" ed una \"Santa Caterina\", in bronzo, di Delio Granchi. Sul lato destro, di fronte all'edificio, un \"Padre Pio\" in terracotta, di Mario Pachioli, inaugurato nel 1986 da Santa Madre Teresa di Calcutta durante una sua visita a Firenze.\nL'organo a canne, costruito dalla ditta Chichi nel 1984, dispone di 43 registri su tre manuali e pedale, e si articola in due corpi asimmetrici posti ai lati del presbiterio, uno di 600 e l'altro di 2000 canne; progettista del lavoro fu l'organista monsignor Luigi Sessa.\nIn occasione del Giubileo dell'anno 2000 lo scultore Gianni Oliveti ha eseguito le tre porte della facciata, in bronzo su legno di rovere, tra le quali spicca la grande \"Porta della Trinit\u00e0\", posta al centro, inaugurata dal Cardinale Arcivescovo Silvano Piovanelli nel 2001: in essa la Colomba dello Spirito Santo irradia la terra con 365 raggi di bronzo che, ogni giorno, vengono ad essere la \"vera porta\" fra la terra e il Cielo. Successivamente, Oliveti ha realizzato la \"Porta della Madonna dell'accoglienza\" (che si affaccia di lato su via Elbano Gasperi), inaugurata dal cardinale arcivescovo Ennio Antonelli nel 2004.\nBibliografia.\nG. Oliveti, \"L'antica chiesa Fiorentina dei Santi Gervasio e Protasio e il suo territorio,\" breve profilo storico artistico con particolare riguardo alle opere d'arte antica e moderna in essa custodite, Messaggerie Toscane, Firenze 2008. "}
{"id": "560173", "revid": "1718925", "url": "https://it.wikipedia.org/wiki?curid=560173", "title": "Amulio", "text": "Secondo il mito, Amulio era figlio del re di Albalonga, Proca, e fratello minore di Numitore.\nBiografia.\nAmulio ignor\u00f2 la volont\u00e0 paterna, che designava Numitore come suo successore al trono, e ne usurp\u00f2 il regno. Poi, durante una caccia, ne uccise i figli maschi e ne costrinse l'unica femmina, Rea Silvia, a consacrarsi vestale, impedendole, quindi, di avere una discendenza.\nMa la giovane donna era predestinata a diventare la madre di due gemelli, Romolo e Remo, concepiti con il dio Marte.\nAmulio imprigion\u00f2 la sacerdotessa e ordin\u00f2 che due gemelli fossero gettati nel fiume Tevere ma il fato volle che i due gemelli si salvassero e fondassero Roma.\nDa adulti essi spodestarono Amulio rimettendo sul trono di Albalonga il legittimo re Numitore. Romolo e Remo, ormai cresciuti, un giorno furono assaliti dai banditi, i quali volevano vendicarsi dei bottini pi\u00f9 volte perduti, a causa delle scorribande dei due gemelli. Romolo si difese energicamente, ma Remo fu catturato e condotto di fronte al re Amulio, con l'accusa di furto e di aver compiuto numerose scorribande nelle terre di Numitore. Per tali motivi fu consegnato a quest'ultimo.\nNel frattempo, Faustolo aveva raccontato a Romolo delle loro origini e del sangue reale. Romolo radun\u00f2, pertanto, un gruppo consistente di compagni contro Amulio, potendo anche contare su Remo, che era stato liberato dallo stesso Numitore, Aiutati da un gruppo di pastori, i due ragazzi uccisero Amulio."}
{"id": "560176", "revid": "287204", "url": "https://it.wikipedia.org/wiki?curid=560176", "title": "Parco dell'Anconella", "text": "Il parco dell'Anconella si trova nella parte est di Firenze sulla riva sinistra dell'Arno.\nDescrizione.\nIl parco si trova tra la riva sinistra dell'Arno e la via di Villamagna, dal ponte Da Verrazzano a quello di Varlungo.\nNel tratto pi\u00f9 a valle la gran parte dell'area \u00e8 data in concessione all'acquedotto fiorentino, e per circa 1300 la sua larghezza non supera i 50 metri a ridosso del letto del fiume; la vegetazione \u00e8 costituita principalmente da pioppi bianchi (testimoni dell'antica albereta dell'Anconella).\nLa parte restante \u00e8 invece adibita ad uso pubblico con la presenza di attrezzature ricreative e di un piccolo bacino d'acqua: ha la forma di un trapezio lungo circa 500, con l'altezza che va dai 200 ai 100 metri in corrispondenza del ponte di Varlungo.\nNel parco sono ancora visibili, e in ottima conservazione, le casematte che durante la seconda guerra mondiale servivano a difendere il lato sud della riva dell'Arno."}
{"id": "560179", "revid": "1442080", "url": "https://it.wikipedia.org/wiki?curid=560179", "title": "Paolo Conti (calciatore 1950)", "text": "Nel 1980 ha conquistato una Coppa Italia con la maglia della , squadra in cui ha trascorso gli anni pi\u00f9 brillanti della propria carriera. Con la nazionale italiana ha preso parte, da riserva, al .\nCarriera.\nClub.\nMuove i primi passi della carriera nel Riccione in Serie D, per poi approdare al e successivamente all' in Serie B. La svolta nella sua carriera \u00e8 legata al passaggio alla , nella quale si alterna inizialmente ad Alberto Ginulfi per poi divenire stabilmente titolare. Durante tale permanenza, nella stagione 1974-1975 fu il portiere meno battuto del campionato, concedendo solo 15 reti e precedendo Dino Zoff e Pietro Carmignani, battuti quell'anno 19 volte.\nDurante il campionato 1979-1980, viene scalzato dall'emergente Franco Tancredi, e al termine della stagione lascia la squadra. Prosegue quindi la carriera in Serie B, dapprima con il e poi con la , ottenendo con quest'ultima la promozione nella massima serie, per poi approdare al in Serie C1.\nTorna in Serie A nella stagione 1984-1985 con la quale riserva, prima di Giovanni Galli, poi di Marco Landucci, fino alla chiusura della carriera, nel 1988. Ha totalizzato 193 presenze in Serie A.\nNazionale.\nEsordisce in nazionale nel 1977, nella vittoria per 1-0 contro il , e viene convocato per il facendo da secondo a Dino Zoff. In maglia azzurra disputa complessivamente 7 partite, tutte amichevoli, scendendo in campo per l'ultima volta nel 1979.\nDopo il ritiro.\nRitiratosi, \u00e8 divenuto procuratore sportivo."}
{"id": "560181", "revid": "36426", "url": "https://it.wikipedia.org/wiki?curid=560181", "title": "Centro di Firenze", "text": ""}
{"id": "560182", "revid": "1318658", "url": "https://it.wikipedia.org/wiki?curid=560182", "title": "Arrondissement di Bagn\u00e8res-de-Bigorre", "text": "L\"arrondissement\" di Bagn\u00e8res-de-Bigorre \u00e8 una suddivisione amministrativa francese, situata nel dipartimento degli Alti Pirenei e nella regione dell'Occitania.\nComposizione.\nL\"arrondissement\" di Bagn\u00e8res-de-Bigorre raggruppa 160 comuni in 10 cantoni:"}
{"id": "560185", "revid": "1318658", "url": "https://it.wikipedia.org/wiki?curid=560185", "title": "Criptando", "text": "]\nI criptandi sono composti analoghi, ma a struttura tridimensionale, agli eteri corona. Sono stati scoperti da Donald J. Cram, Jean-Marie Lehn, e Charles J. Pedersen, che per questo lavoro furono insigniti del premio Nobel per la chimica nel 1987. Il termine \"criptando\" deriva dal fatto che questi leganti incorporano (o meglio relegano) il substrato in una cripta, seppellendolo come in una tomba.\nStruttura.\nIl primo, e pi\u00f9 importante, dei criptandi \u00e8 quello mostrato nell'immagine, il cui nome IUPAC \u00e8 1,10-diaza-4,7,13,16,21,24-esaoxabiciclo[8.8.8]esacosano. Si preferisce utilizzare il nome pratico Criptando[2.2.2], dove i numeri indicano il numero di ossigeni (e quindi di siti leganti) in ognuna delle tre braccia tra gli azoti a testa di ponte. Molti criptandi sono in vendita con il nome commerciale di \"Kriptofix\". Tutti i criptandi amminici mostrano particolare affinit\u00e0 per i metalli alcalini, caratteristica che ha permesso di isolare gli anioni alcaluri Na- e K-.\nJ. M. Lehn si rese conto che la presenza di una cavit\u00e0 macrociclica tridimensionale, in una molecola, permetteva al catione, non solo di essere complessato, ma di essere \u201cincapsulato\u201d all'interno della cavit\u00e0 stessa. Deriva proprio da questo aspetto, il termine \u201ccriptando\u201d per sistemi macrociclici contenenti una cavit\u00e0 tridimensionale. Quindi, da un punto di vista strutturale, la maggiore differenza tra un macrociclo ed un criptando \u00e8 la presenza di almeno una terza catena, che converte un sistema bidimensionale in un legante tridimensionale. In una maniera piuttosto semplificata \u00e8 lecito visualizzare il criptando come una molecola macrociclica, contenente pi\u00f9 unit\u00e0 cicliche condensate. La caratteristica fondamentale di questi composti \u00e8 quella di possedere una cavit\u00e0 tridimensionale, all'interno della quale possono essere inglobate delle molecole o degli ioni, con conseguente formazione di composti di inclusione. Le reazioni di coordinazione sono guidate dalla natura della cavit\u00e0, dalla sua forma e dimensione, dal tipo di atomi donatori e dalla loro disposizione relativa.\nPropriet\u00e0.\nLa cavit\u00e0 interna dei criptandi funziona da sito legante - o nicchia - per gli ioni \"ospitati\". Il complesso del catione ospitato e del criptando ospite \u00e8 chiamato criptato. I criptati formano complessi coi cationi duri, compresi NH4+, lantanoidi, metalli alcalini e alcalino terrosi. Al contrario dei tipici eteri a corona, i criptandi legano sia con gli azoti che con gli ossigeni. Le dimensioni della nicchia, inoltre, gli danno una selettivit\u00e0 dimensionale, permettendo la distinzione tra i cationi dei metalli alcalini.\nL'incremento di stabilit\u00e0 termodinamica dei complessi metallici, che si manifesta con il passaggio dei leganti da monodentati a chelanti e, successivamente, ai leganti macrociclici ed ai criptandi \u00e8 legato alla progressiva strutturazione dei leganti, ed \u00e8 dovuto ad una serie di concause.\nVanno presi in considerazione sia fattori topologici, che tengono conto della disposizione nello spazio dello ione metallico e degli atomi donatori, sia fattori dimensionali, che riguardano l'adattamento dello ione alla cavit\u00e0 macrociclica. Parametri importanti sono anche la rigidit\u00e0 del legante e la complementarit\u00e0 tra gli atomi donatori e lo ione metallico in termini di teoria \"hard-soft\".\nEsaminare pi\u00f9 in dettaglio le propriet\u00e0 di un complesso, formato da un macrociclo e da un metallo, impone di soffermarsi su un parametro strutturale di primaria importanza: la cavit\u00e0 macrociclica. Per cavit\u00e0 di un macrociclo si intende, generalmente, quella porzione di spazio definita dagli atomi donatori quando la molecola del legante \u00e8 disposta in conformazione idonea per la coordinazione (atomi donatori convergenti), ma, in assenza dello ione metallico. In generale le dimensioni dipendono dal numero di atomi che costituiscono l'anello macrociclico e la stabilit\u00e0 dei complessi dipende dal rapporto tra le dimensioni della cavit\u00e0 e dello ione metallico.\nIn maniera semplice e molto schematica, si pu\u00f2 affermare che la stabilit\u00e0 di una particolare classe di complessi diventa sempre maggiore all'aumentare del numero degli anelli chelati dei leganti presi in considerazione: si parla di effetto chelato. Del resto, numerosi studi confermano un ulteriore aumento di stabilit\u00e0 dei complessi, quando si passa da un legante a catena aperta, ad un legante macrociclico: in questo caso si parla di effetto macrociclico.\nModello ospite-ospitante.\nCome in natura Enzimi, anticorpi, ionofori e altri sistemi biologici sono capaci di legare selettivamente con legami intermolecolari non covalenti specifiche sostanze, includendole al loro interno, lo stesso tipo di selezione pu\u00f2 essere replicato anche da molecole pi\u00f9 piccole come i criptandi. Questa speciale caratteristica \u00e8 studiata nella chimica ospite/ospitante.\nUsi.\nI criptandi, nonostante il loro costo e la difficolt\u00e0 di sintesi, offrono migliore selettivit\u00e0 e stabilit\u00e0 di legame rispetto ad altri complessanti per gli ioni alcalini, come gli eteri a corona. Rendono possibile estrarre sali altrimenti insolubili in solventi organici; aumentano la reattivit\u00e0 degli anioni dei sali perch\u00e9 riescono a spezzare le coppie ioniche; possono anche essere utilizzati come catalizzatori di trasferimento di fase, trasferendo ioni da una fase all'altra. I criptandi hanno consentito la sintesi di alcalidi (contenenti gli anioni Na- e K-) e elettridi (in cui l'anione \u00e8 un elettrone). Sono stati usati per cristallizzare ioni cluster come Sn92-. Inoltre, la loro capacit\u00e0 di isolare lo ione ospite dal blocco del solvente (tutte le molecole d'acqua al di fuori della sfera di coordinazione) e di impedire la coordinazione diretta di molecole d'acqua, hanno permesso di sfruttare le caratteristiche di emettitore dell'europio (si usa un criptando-antenna chiamato \"trisbipy\")."}
{"id": "560188", "revid": "6923", "url": "https://it.wikipedia.org/wiki?curid=560188", "title": "Jeff scott soto", "text": ""}
{"id": "560195", "revid": "486946", "url": "https://it.wikipedia.org/wiki?curid=560195", "title": "DJ produttori", "text": ""}
{"id": "560199", "revid": "542720", "url": "https://it.wikipedia.org/wiki?curid=560199", "title": "Maria Amalia d'Asburgo-Lorena", "text": "Era l'ottava figlia dell'imperatrice Maria Teresa d'Austria e dell'imperatore Francesco Stefano di Lorena; per suggellare l'alleanza con i Borbone di Parma venne data in sposa nel 1768 al duca Ferdinando I di Parma, Piacenza e Guastalla. Intelligente e volitiva, riusc\u00ec a promuovere numerose riforme ed era molto amata dal popolo, che la chiamava con affetto \"la Signora\". Con il passare degli anni, Ferdinando lasci\u00f2 le redini del regno a Maria Amalia, la quale govern\u00f2 \"de facto\" il Ducato di Parma, Piacenza e Guastalla. Nel 1773, a seguito della nascita dell'erede dei duchi, Maria Amalia entr\u00f2 a far parte del Consiglio della Corona di Parma e divent\u00f2 l'unico vero monarca del Ducato di Parma.\nDopo l'esecuzione della sorella Maria Antonietta di Francia, Maria Amalia decise di non essere pi\u00f9 sostenitrice del \"dispotismo illuminato\" e si schier\u00f2 dalla parte dei pi\u00f9 accaniti conservatori.\nNel 1796, con l'invasione napoleonica del Ducato di Parma, dovette fuggire a Praga con le figlie maggiori; mor\u00ec prima di vedere la restaurazione dei Borbone di Parma sul trono del Ducato di Parma, Piacenza e Guastalla. Quando Napoleone Bonaparte seppe della sua morte, disse: \u00abMaria Amalia \u00e8 stata a tutti gli effetti l'unico vero uomo della casa d'Asburgo\u00bb.\nBiografia.\nInfanzia ed educazione.\nL'arciduchessa Maria Amalia era l'ottava e pi\u00f9 ribelle figlia dell'imperatore del Sacro Romano Impero Francesco I, duca di Lorena e di Bar (1729/1737), poi Granduca di Toscana (1737/1765), Duca di Parma (1738/1748) e infine imperatore eletto nel 1745, e di Maria Teresa d'Asburgo, regina d'Ungheria e di Boemia, arciduchessa d'Austria. Nacque il 26 febbraio 1746 e venne battezzata il giorno seguente con i nomi di \"Maria Amalia Josepha Johanna Antonia Luisa\" alla presenza della Corte.\nNata alla fine della Guerra di successione austriaca, quando il potere di Maria Teresa si era affermato, cos\u00ec come il suo prestigio, e dopo che finalmente il padre Francesco I era stato incoronato imperatore, ella crebbe nell'ombra delle sue sorelle promesse a destini brillanti. L'imperatrice commise tuttavia l'errore di comparare senza sosta Maria Amalia con le figlie maggiori (nate tra il 1738 e il 1743), tra cui Maria Cristina, soprannominata Mimi, la preferita della madre, e Maria Elisabetta, la cui bellezza era celebre, rendendo difficile il rapporto tra l'arciduchessa e la madre. Maria Amalia trov\u00f2 un conforto affettivo nella presenza delle sue sorelle minori nate tra il 1750 e il 1755 e ci\u00f2 le imped\u00ec di acquisire una vera maturit\u00e0; in particolare ricevette conforto da sua sorella Maria Carolina.\nCrebbe alla corte viennese degli Asburgo-Lorena tra la Hofburg di Vienna e il Castello di Sch\u00f6nbrunn. Durante la sua giovent\u00f9 era molto apprezzata dal popolo ed era considerata seducente. Aveva un talento per la pittura, possedeva una dolce voce da soprano leggero e scriveva affascinanti poesie. Un suo dipinto, \"Santa Teresa e il bambino Ges\u00f9\", \u00e8 esposto in una collezione privata.\nIn pi\u00f9, entr\u00f2 in et\u00e0 da marito durante la guerra dei Sette Anni. La guerra, riducendo le sue opportunit\u00e0 di trovare un marito, le diede nuove frustrazioni.\nIl matrimonio.\nMaria Amalia perse suo padre il 18 agosto 1765. Egli si spense bruscamente a Innsbruck nel corso delle feste che celebravano il matrimonio del figlio minore Pietro Leopoldo con Maria Luisa di Borbone-Spagna.\nIl \"Rovesciamento delle Alleanze\" del 1765 avvi\u00f2 la riconciliazione tra la famiglia reale austriaca e quella francese, tra Asburgo-Lorena e Borbone di Francia . Gi\u00e0 nel 1760 il fratello di Amalia, l'arciduca ereditario Giuseppe, successore di Francesco I, aveva sposato Isabella di Borbone-Parma, nipote di Luigi XV di Francia e di Filippo V di Spagna. Nel 1768 la sorella minore, l'arciduchessa Maria Carolina, 16 anni, era diventata la moglie di Ferdinando IV, re di Napoli e di Sicilia, mentre la minore Maria Antonietta, 15 anni, era destinata a diventare la delfina di Francia.\nAll'et\u00e0 di 20 anni Maria Amalia voleva sposare il giovane, attraente ed intelligente principe Carlo II Augusto del Palatinato-Zweibr\u00fccken, che frequentava la corte di Vienna e l'aveva chiesta in sposa. Per\u00f2 Maria Teresa ed il suo ministro von Kaunitz ritenevano entrambi che quest'unione non fosse abbastanza buona per un'arciduchessa. Carlo regnava sul piccolo principato di Zweibrucken e, sebbene avesse prospettive di ereditare sia la Baviera che il Palatinato dai suoi distanti cugini, le sue pretese al riguardo non erano garantite.\nInoltre l'Austria progettava di annettersi la Baviera quando l'elettore regnante, Massimiliano III Giuseppe, fosse morto, e poich\u00e9 Carlo avrebbe potuto ereditare il trono bavarese dal suo lontano cugino (dato che sia lui che Carlo Teodoro del Palatinato non avevano eredi legittimi), si ritenne che accettare tale unione sarebbe stato contrario alla ragione di stato austriaca, volta ad annettersi in futuro la Baviera. Inoltre erano gi\u00e0 stati predisposti progetti matrimoniali per Maria Amalia. Costei avrebbe dovuto sposare il re di Napoli e Sicilia o il duca di Parma, Piacenza e Guastalla, dopo la morte della sorella Maria Giuseppina, in modo da rafforzare i legami con i Borbone e l'influenza austriaca in Italia. Carlo lasci\u00f2 cos\u00ec Vienna, covando da quel momento un'ostilit\u00e0 imperitura verso Maria Teresa e l'Austria. Al contrario Maria Cristina, la figlia preferita, pot\u00e9 sposare, unica tra i suoi fratelli, un uomo di sua scelta, anche se di rango inferiore, Alberto di Sassonia-Teschen.\nContro la sua volont\u00e0, Maria Amalia venne fidanzata e poi fatta sposare con il duca Ferdinando I di Parma, nipote di Luigi XV da parte della sua figlia primogenita, Luisa Elisabetta di Borbone-Francia; era anche nipote di Filippo V di Spagna.\nIl matrimonio fu appoggiato anche dal futuro Giuseppe II, la cui amata prima moglie era stata l'attraente sorella del duca Ferdinando, Isabella. Il matrimonio era parte di un complesso accordo matrimoniale-dinastico che port\u00f2 ad unioni tra altre due sorelle di Amalia, Maria Carolina e Maria Antonietta, andate in sposa rispettivamente al re di Napoli ed al Delfino, tutti membri della dinastia borbonica.\nIl matrimonio venne dapprima celebrato per procura, a Vienna, il 27 giugno 1768, nella Chiesa degli Agostiniani; Maria Amalia lasci\u00f2 l'Austria il 1\u00ba luglio 1768, accompagnata dal fratello, Giuseppe II, e spos\u00f2 Ferdinando il 19 luglio nel Palazzo Ducale di Colorno. Ad agosto 1768, nel Teatro Ducale di Parma, per solennizzare le nozze dell'infante Ferdinando con Maria Amalia d'Asburgo-Lorena, il tenore Gaetano Ottani cant\u00f2 nelle \"Feste d'Apollo\", su musiche di Gluck. Lo sposo era di cinque anni pi\u00f9 giovane di Maria Amalia ed aveva qualche segno di squilibrio mentale.\nDuchessa di Parma, Piacenza e Guastalla.\nPresa di potere.\nA Parma Maria Amalia cominci\u00f2 ad interferire con la politica, inizialmente con l'appoggio e i consigli della madre, l'imperatrice Maria Teresa, che pensava che la figlia dovesse prendere parte attiva alla politica parmense, ma solo per aiutare Ferdinando. D'altronde, ella desiderava che Amalia attraesse il ducato nell'orbita d'influenza austriaca, cosicch\u00e9 si pu\u00f2 dire che Amalia non facesse che adempiere alle speranze materne, sebbene usando metodi da lei non approvati.\nFerdinando I aveva ricevuto un'educazione poco brillante dalla marchesa di Saluzzo e preferiva la compagnia dei contadini rispetto a quella degli intellettuali; Maria Amalia, invece, si circondava di intellettuali e illuministi. Maria Amalia era colta, parlava il tedesco, l'inglese, lo spagnolo, il francese e l'italiano, seppur con qualche difficolt\u00e0.\nIl ducato riceveva sussidi sia dalla Francia che dalla Spagna, ambedue desiderose di mantenere l'influenza su questo Stato. Sennonch\u00e9 Amalia mir\u00f2 ad eliminare queste interferenze, in modo da poterle sostituire con una preponderanza austriaca. In ci\u00f2 ella venne agevolata dal fatto che il marito non desiderava governare, preferendo dedicarsi ai suoi svaghi privati. Data la sua natura dominatrice ed il suo gusto per il potere, la duchessa cominci\u00f2 ad immischiarsi nelle questioni politiche. Il ministro du Tillot, figura dominante sino a quel momento nel ducato, aveva molti nemici, che iniziarono a guardare ad Amalia, sperando che potesse rovesciarlo, dati i contrasti tra loro insorti.\nDal 1770 a Maria Amalia vennero attribuite ingenti somme di denaro spese per i suoi capricci; in realt\u00e0 queste somme di denaro venivano spese dalla duchessa perch\u00e9 i ministri incaricati del funzionamento delle industrie rifiutarono pi\u00f9 volte di spendere denaro per il buon funzionamento economico del Ducato e quindi la duchessa pagava di tasca propria le spese che avrebbero dovuto pagare i ministri.\nDopo due anni dal suo arrivo, Amalia riusc\u00ec infine a far destituire du Tillot, sostituendolo con lo spagnolo Jos\u00e9 del Llano, fortemente raccomandato da Carlo III di Spagna. Contrariamente alla credenza popolare, per\u00f2, nemmeno Ferdinando amava du Tillot, che aveva perso i favori del duca gi\u00e0 prima dell'arrivo di Amalia. Una lettera di Luigi XV al nipote, risalente al maggio 1768, attesta tale stato di cose. In essa il nonno consigliava Ferdinando di non disprezzare un uomo che aveva servito cos\u00ec bene i suoi genitori, tanto pi\u00f9 che non c'era alcuno con cui sostituirlo. Se non che Parma era uno stato indipendente, e a questo punto Ferdinando decise infine di ribellarsi a quanto aveva sino a quel momento accettato, ma che non corrispondeva alle sue convinzioni.\nNel 1771 egli licenzi\u00f2 del Llano, sostituendolo con ministri di sua scelta; si sospett\u00f2 che Amalia fosse dietro il licenziamento, senza tuttavia riuscire a provarlo. A questo punto Francia, Austria e Spagna ruppero le relazioni con il ducato (sino a quel momento, Maria Teresa, nonostante l'opposizione del figlio Giuseppe II, aveva convinto le corti reali di Francia e Spagna a continuare nel supporto finanziario e nell'aiuto politico alla corte di Parma)\nLe relazioni vennero ripristinate a seguito della nascita dell'erede dei duchi, Ludovico, l'anno successivo. Francia e Spagna si avvantaggiarono di tale riconciliazione per cercare di risolvere quelli che ritenevano essere disordini dentro il ducato. Tuttavia le due potenze non riacquistarono mai pi\u00f9 la stessa influenza nei restanti anni di governo di Ferdinando.\nRuolo di madre.\nMaria Amalia si occup\u00f2 personalmente dell'educazione dei figli: Ci sono pervenute lettere della duchessa al Vescovo Adeodato Turchi, precettore della Principessa Carolina e del Principe Ereditario Ludovico nelle quali consiglia vari metodi per istruire i figli e per renderli in futuro bravi principi. Nelle lettere emerge spesso la frase \u00abSe non si piega la pianta quando \u00e8 piccola, non la si pu\u00f2 ripiegare quando \u00e8 grossa\u00bb. Maria Amalia si preoccup\u00f2 di modificare il carattere del figlio Ludovico, che spesso, secondo lei, voleva avere sempre ragione e non ammetteva di essere contraddetto, e scrisse al precettore: \u00abIl figlio ha un carattere difficile [...] non vuole essere contraddetto [...] per modificarne il carattere propongo una giornata spirituale nella quale non potr\u00e0 vedere le sue sorelle e uscire in giardino\u00bb. Fece imparare ai figli le lingue straniere, che riteneva molto importanti, tra cui il francese e il tedesco, e fece loro studiare religione, una materia per lei molto importante. Ordin\u00f2 alle governanti delle figlie che non avrebbero dovuto darle quello che desideravano, nonostante i capricci, per capire che quando si vuole una cosa, bisogna ottenerla.\nRapporti con la famiglia.\nD'altronde, i rapporti tra Amalia e la madre rimasero fortemente distaccati, eccezion fatta per la breve riconciliazione avvenuta nel 1773 a seguito della nascita dell'erede, sebbene in seguito Maria Teresa tentasse ripetutamente di riallacciare i rapporti con sua figlia. Questi sforzi fallirono, in quanto Amalia resistette agli sforzi della madre di controllarla da Vienna. Quando l'arciduchessa Maria Cristina, conosciuta in famiglia come \"la Maria\" o \"Mim\u00ec\", visit\u00f2 Parma nel 1774, rifer\u00ec alla madre che Amalia aveva perso molto della sua bellezza e del suo fascino e che era anche meno allegra e fine: \nPer\u00f2 bisogna tener conto che Mim\u00ec era nota per la sua lingua tagliente, le sue critiche e la propensione a creare problemi alle sorelle. Sebbene i suoi rapporti con Amalia si fossero ormai logorati, Maria Teresa commission\u00f2 a Johann Zoffany un ritratto dei suoi nipoti di Parma.\nNei rapporti con il marito, Amalia, , tese in seguito a migliorare i rapporti con lui. D'altronde, nonostante le sue eccentricit\u00e0, i suoi sudditi in genere l'apprezzarono, dato che si diceva avesse un buon cuore, aiutasse i poveri e fosse coraggiosa.\nMaria Amalia rimase in contatto con le sue sorelle Maria Antonietta e Maria Carolina durante la maggior parte della loro vita da spose. Le tre sorelle erano solite scambiarsi ritratti, lettere e doni. Infatti, una delle ultime lettere di Maria Antonietta, durante la sua prigionia, fu scritta ad Amalia e a lei inviata segretamente. Maria Amalia d'altronde chiam\u00f2 la sua seconda figlia con il nome di Maria Antonietta. Alla notizia dell'esecuzione della sorella e del marito di lei, Amalia cadde svenuta; la figlia Carolina in seguito scrisse: \u00abAlla notizia della morte della sua amata sorella, della mia zia tanto buona, mia madre in un primo momento rise, poi cominci\u00f2 a piangere, url\u00f2 che chi avesse ucciso sua sorella, una persona buona e sensibile, sarebbe stato arso vivo. Poi la sua faccia impallidiva e il corpo magro di mia madre cadeva a terra, quella fu l'unica volta che vidi perdere il controllo a mia madre!\u00bb.\nMaria Amalia non si riprese mai del tutto dalla morte della sorella Maria Antonietta e da allora port\u00f2 il lutto per tutta la vita. Nei suoi restanti anni di vita manifest\u00f2 pi\u00f9 volte segni di depressione e questa sua depressione venne trasmessa anche ad alcuni dei suoi figli, pi\u00f9 precisamente a Maria Carolina e Maria Giovanna.\nCostruzione del Casino dei Boschi.\nNel 1775 Maria Amalia incaric\u00f2 il famoso architetto Ennemond Alexandre Petitot di ricostruire completamente il Casino di Caccia di Sala Baganza. La costruzione fu: Pianta quadrata, presentava due piani con una torretta centrale; la facciata principale era caratterizzata da un triplice loggiato e guardava su un cortile quadrato. I lavori terminarono nel 1789 e il Casino dei Boschi divenne la reggia prediletta della duchessa. La duchessa vi passava i mesi estivi, mentre i restanti li passava tra il Palazzo Ducale di Colorno, reggia prediletta invece dal marito, e il Palazzo Ducale del Giardino.\nLa famiglia reale agli arresti domiciliari.\nQuando in Francia venne ghigliottinata Maria Antonietta d'Austria, sorella di Maria Amalia, la maggior parte dei principati italiani interruppe le relazioni con la Francia. Anche Maria Amalia interruppe i contatti con la Francia e il marito Ferdinando si alle\u00f2 con i reali di Napoli, Ferdinando I delle Due Sicilie e Maria Carolina d'Asburgo-Lorena, sorella di Maria Amalia.\nDopo la morte di Maria Antonietta, Maria Amalia cominci\u00f2 a nutrire odio nei confronti dei rivoluzionari e questo odio matur\u00f2 fino al punto che Maria Amalia abbandon\u00f2 per sempre le sue idee a sostegno del dispotismo illuminato e smise di parlare il francese, cos\u00ec come fece anche Maria Carolina di Napoli.\nMaria Amalia imped\u00ec alle figlie Maria Antonia, Maria Carlotta, Maria Giovanna, Maria Cristina e Maria Anna di vestirsi alla maniera francese e smise di far loro studiare il francese.\nNel 1796 Napoleone Bonaparte invase l'Italia e pass\u00f3 in tutti i principati italiani, ma Maria Amalia e il marito Ferdinando si dichiararono neutrali; per tutta risposta il generale francese fece sosta a Parma e mise agli arresti domiciliari Amalia e la sua famiglia. Chiusi nel Palazzo di Colorno, Ferdinando si dedicava agli studi astronomici, mentre Maria Amalia inviava continuamente lettere a Vienna a suo nipote l'imperatore d'Austria, chiedendogli di inviare delle truppe per cacciare l'esercito francese, ma non ricevette risposta; solo sua sorella Maria Carolina cerc\u00f2 di inviare delle truppe, ma invano: infatti a Napoli era stata fondata la Repubblica partenopea e Maria Carolina era stata costretta a fuggire in Austria.\nNel dicembre 1796 Maria Amalia scrisse una lettera alla sorella Maria Cristina:\nNel 1797 nacque il primo nipote maschio di Maria Amalia, ma a lei e a suo marito non fu permesso di partecipare nemmeno al battesimo del nipote; nel 1800 torn\u00f2 a Parma Ludovico, figlio di Maria Amalia, che sarebbe dovuto diventare Duca di Parma, Piacenza e Guastalla, ma il Ducato di Parma sarebbe stato annesso presto alla Francia. Napoleone propose quindi ad Amalia e Ferdinando il Regno d'Etruria, ma, su richiesta di Amalia, Ferdinando rifiut\u00f2, cedendo il titolo di re d'Etruria a Ludovico, molto pi\u00f9 accomodante nei confronti dei giacobini francesi.\nMaria Amalia perse suo marito Ferdinando nel 1802 (si sospett\u00f2 che fosse stato avvelenato dai francesi) che sul letto di morte la nomin\u00f2 capo del Consiglio di Reggenza a Parma. Ma la reggenza dur\u00f2 solo pochi giorni. Il 22 ottobre 1802 i francesi concessero ad Amalia e alle sue figlie di partecipare al funerale del marito; subito dopo vennero scarcerate ed espulse dallo stato; Amalia part\u00ec per Praga e vi arriv\u00f2 dopo una sosta a Venezia. Arrivata a Praga, si stabil\u00ec nel locale castello con le figlie Antonia, Carlotta e Cristina.\nI suoi sudditi rimasero straziati dalla notizia che la principessa Amalia, una donna attenta ai bisogni dei pi\u00f9 umili, fosse costretta a partire; lasci\u00f2 il Ducato con venti carrozze al suo seguito e si dice che prima di partire abbia detto: \u00abLascio il mio piccolo Ducato con la stessa tristezza con cui vi ero entrata anni fa\u00bb; vi aveva regnato per 34 anni.\nUltimi anni e morte.\nAmalia, arrivata a Praga, divenne malaticcia e le figlie erano preoccupate per lei; dal 1804 l'arciduchessa soffri anche di tosse e continui raffreddori. Nel 1803 ricevette la notizia che il figlio Ludovico I, re d'Etruria era morto a seguito di un attacco di epilessia, questa notizia la addolor\u00f2 molto, ma il vero colpo dal quale non si riprender\u00e0 emotivamente pi\u00f9 lo ricever\u00e0 quando, nel marzo del 1804, venne a sapere che era morta la figlia primogenita, Carolina, principessa ereditaria di Sassonia, vittima della febbre puerperale sopraggiunta in seguito all'ottavo parto, questa notizia far\u00e0 aggravare anche le sue condizioni fisiche. Un ultimo lutto si verificher\u00e0 quando, nello stesso 1804, mor\u00ec la nipote Maria Carlotta di Sassonia, figlia di sua figlia Carolina, vittima del vaiolo, a soli due anni.\nL'ex duchessa di Parma era depressa, minata nel fisico e nello spirito, passava le giornate a lavorare a maglia, a scrivere lettere alle figlie Giovanna, Cristina e Anna, che intanto si erano trasferite a Roma; la sua unica consolazione era la compagnia delle figlie Antonia e Carlotta, le quali capivano lo stato mentale debole della madre e cercavano di passare con lei il maggior tempo possibile.\nNel gennaio 1805 Maria Amalia visit\u00f2 il comune di Amaliendorf-Aalfang in Austria; il comune, fondato nel 1799, portava lo stesso nome di Maria Amalia, in quanto era intitolato a lei e la popolazione l'accolse con grandi festeggiamenti. Maria Amalia divenne la protettrice del comune, ma quel viaggio contribu\u00ec a farne peggiorare la salute.\nNel febbraio 1805 a Maria Amalia si era paralizzato il braccio sinistro perch\u00e9, oltre che di tosse e continui raffreddori, soffriva di un tumore al seno che, alla fine di settembre, la costrinse a letto. Non riusc\u00ec pi\u00f9 a camminare e si rifugi\u00f3 sempre pi\u00f9 nella religione.\nNel 1806 Maria Amalia fu colpita da un violento raffreddore, le cure dei medici non diedero il risultato sperato e l'ex duchessa cominci\u00f2 a peggiorare, e l'8 giugno, le venne somministrata l'estrema unzione; le sorelle di Amalia, Maria Elisabetta e Maria Carolina, furono informate che Maria Amalia era in punto di morte e subito si misero in viaggio per andarla a trovare, ma purtroppo non fecero in tempo: Maria Amalia mor\u00ec il 18 giugno 1806 all'et\u00e0 di 60 anni, sia per un raffreddore letale sia per il tumore al seno. Fu l'unica figlia di Maria Teresa che mor\u00ec nel castello di Praga.\nIl suo corpo venne sepolto nella cripta reale della cattedrale praghese di San Vito il 21 giugno, venne sepolta con un abito marrone e con un crocifisso portato da Parma tra le mani, un rosario nell'altra mano e un cappellino marrone sul capo. Il suo cuore venne portato a Vienna e posto dentro un'urna (al numero 33) nella Cripta Imperiale che custodiva i cuori degli Asburgo defunti.\nDiscendenza.\nMaria Amalia era sorella minore dell'imperatore Giuseppe II e sorella maggiore di Leopoldo II, Maria Carolina e della regina francese Maria Antonietta.\nIl matrimonio, che avvenne per procura nei primi mesi del 1768, sembr\u00f2 da subito insostenibile; gli sposi non dormivano mai nello stesso letto e Maria Teresa d'Austria scriveva continuamente ad Amalia per rendere quel rapporto fra coniugi pi\u00f9 cordiale.\nLa stessa sorte di Maria Amalia tocc\u00f2 a Maria Carolina d'Austria, sua sorella pi\u00f9 piccola, che si preparava a sposare Ferdinando I delle Due Sicilie, cugino a sua volta di Ferdinando, marito di Amalia.\nIl rapporto tra Amalia e Ferdinando era disperato; Amalia esercitava con arroganza il potere e Ferdinando passava tutto il suo tempo tra le montagne. Non si piacquero mai del tutto, ma la nascita di un erede era necessaria per il ducato di Parma; quindi, messi da parte i dissapori, i due cercarono di avere almeno numerosa prole.\nLei e suo marito Ferdinando ebbero sedici figli:\nInoltre la duchessa Maria Amalia abort\u00ec una bambina nel 1778.\nMaria Amalia si fece ritrarre con i figli nel \"Ritratto di Maria Amalia d'Austria con i suoi figli\", risalente al 1775.\nLinee di parentela.\nAttraverso la sua pronipote Elisabetta di Sassonia, Maria Amalia \u00e8 un'antenata della regina Margherita di Savoia, e di conseguenza anche dell'attuale casa Reale d'Italia, i Savoia. Attraverso il nipote Giovanni di Sassonia, l'attuale casa reale di Sassonia, i Wettin, sono suoi discendenti. Attraverso la pronipote Augusta Ferdinanda d'Asburgo-Lorena, Maria Amalia \u00e8 un'antenata dell'attuale famiglia Reale di Baviera. Attraverso la pronipote Alice di Borbone-Parma, Maria Amalia \u00e8 imparentata con la Casa Reale di Toscana. Attraverso l'altra pronipote, Margherita di Borbone-Parma, Maria Amalia \u00e8 imparentata con la Casa reale di Spagna. Attraverso un'altra lontana parente, Maria Ludovica Teresa di Baviera, Maria Amalia \u00e8 imparentata con i Borbone-Due Sicilie. Attraverso la parente Matilde di Baviera, Maria Amalia \u00e8 imparentata con i Sassonia-Coburgo-Koh\u00e1ry. Attraverso la parente Amalia di Baviera, Maria Amalia \u00e8 imparentata con la Famiglia Reale di Lituania. Attraverso la parente Elisabetta di Urach, Maria Amalia \u00e8 imparentata con la famiglia Principesca del Liechtenstein. Attraverso la parente Matilde di Urach, Maria Amalia \u00e8 imparentata con gli Hohenlohe-Waldenburg-Schillingsf\u00fcrst. Attraverso la parente Alice di Borbone-Spagna, Maria Amalia \u00e8 imparentata con gli Sch\u00f6nburg-Waldenburg. Attraverso la parente Lucia di Borbone-Due Sicilie, Maria Amalia \u00e8 imparentata con i Savoia-Genova."}
{"id": "560215", "revid": "77358", "url": "https://it.wikipedia.org/wiki?curid=560215", "title": "Dialetto istrioto", "text": ""}
{"id": "560218", "revid": "228587", "url": "https://it.wikipedia.org/wiki?curid=560218", "title": "Olivier Minne", "text": "Biografia.\nNon era destinato a priori ad abbracciare una carriera professionale sul piccolo schermo. Una maturit\u00e0 classica in filosofia ottenuta a Bruxelles, in Belgio, ha frequentato un anno di diritto ed un altro di lettere classiche.\nNel 1989, senza idee fisse, \u00e8 sbarcato a Parigi, con valigia alla mano e tutti i suoi risparmi in tasca.\nA Parigi, Olivier Minne segue dei corsi di arte drammatica, passa i concorsi del conservatorio ma fallisce al secondo turno. Per sopravvivere, effettua una serie di piccoli lavoretti. Successivamente, decide di bussare alle porte della televisione. I suoi inizi si rivelano disastrosi. Tuttavia, il servizio di reclutamento delle comparse occasionali lo tiene per mettere in ordine gli archivi e le cassette. Dopo un passaggio effimero in redazione, il giovane ragazzo incontra Jacqueline Joubert, annunciatrice conosciuta negli anni Cinquanta, allora responsabile delle \"fiction giovani\". Gli propone di fare delle prove davanti ad una telecamera. Alla fine, Jacqueline Joubert lo ingaggia in qualit\u00e0 di presentatore di programmi.\nRecentemente, ha prodotto \"Un fil \u00e0 la patte\" interpretato dai presentatori di France 2 e messo in onda da questo stesso canale televisivo transalpino. La \"pi\u00e8ce\" teatrale, messa in scena da Francis Perrin, ha ottenuto un grande successo di pubblico, cosa molto rara per un'opera teatrale. Ha reiterato l'operazione con la pi\u00e8ce \"Trois jeunes filles nues\" di Yves Mirande, Gustave Quinson, Albert Willemetz e Raoul Moretti.\nVita privata.\nIl 7 agosto 2014 ha fatto coming out come bisessuale, durante la trasmissione \"Les Grandes Gueules\" su RMC. Nel 2017 in un'intervista a \"BuzzFeed\" ha dichiarato di definirsi gay.\nTelevisione.\nHa, tra gli altri, presentato i seguenti programmi televisivi:"}
{"id": "560219", "revid": "767487", "url": "https://it.wikipedia.org/wiki?curid=560219", "title": "Lebiasinidae", "text": "I Lebiasinidi sono una famiglia di pesci d'acqua dolce dell'ordine dei Characiformes.\nDistribuzione e habitat.\nQuesti pesci sono diffusi in America Centrale, dal Costa Rica a Panama, fino all'America del Sud, esclusi i corsi d'acqua cileni.\nVivino in acque lente e calme, in pianure e colline (fino a 250 metri di quota), ma alcune specie sono state localizzate anche in corsi d'acqua intorno ai 1000 d'altitudine.\nDescrizione.\nDi piccole dimensioni (da 4 a 15\u00a0cm, secondo la specie), presentano corpo allungato, cilindrico, con una scarsa linea laterale, e pinne piuttosto allungate, soprattutto nei maschi. Le scaglie sono grandi e le livree interessanti.\nAcquariofilia.\nNon molto diffusi in commercio ma molto conosciuti, i Lebiasinidi hanno catturato l'attenzione degli acquariofili per le loro minute dimensioni, la facilit\u00e0 d'allevamento e la bellezza delle livree. Particolarmente apprezzati sono i cosiddetti \"Pesci Matita\" (genere \"Nannostomus\") nonch\u00e9 i generi \"Copella\" e \"Phyrrulina\", tutti appartenenti alla sottofamiglia \"Pyrrhulininae\"."}
{"id": "560230", "revid": "1992889", "url": "https://it.wikipedia.org/wiki?curid=560230", "title": "Maria Clotilde di Savoia", "text": "Era, dunque, la sorella maggiore di Umberto I di Savoia, successore del padre sul trono d'Italia, di Amedeo I di Savoia, re di Spagna, del principe Oddone Eugenio Maria di Savoia e di Maria Pia di Savoia, regina consorte del Portogallo; era inoltre sorellastra di Vittoria e di Emanuele Alberto, figli nati dal matrimonio morganatico del padre con Rosa Vercellana. Maria Clotilde si spos\u00f2 nel 1859 con il principe Napoleone Giuseppe Carlo Paolo Bonaparte, nipote di Napoleone I e cugino di Napoleone III, al quale diede tre figli.\nBiografia.\nInfanzia e giovinezza.\nMaria Clotilde di Savoia nacque nel palazzo reale di Torino il 2 marzo 1843, figlia primogenita di Vittorio Emanuele II (allora ancora principe) e Maria Adelaide d'Asburgo-Lorena. La coppia ebbe poi altri sette figli: Umberto (1844-1900), Amedeo (1845-1890), Oddone (1846-1866) e Maria Pia (1847-1911), Carlo Alberto (n. 1851), Vittorio Emanuele (nato e morto lo stesso giorno, nel 1852) e un suo omonimo (nato nel 1855 e vissuto pochi mesi).\nLa madre si prese direttamente cura della sua prima educazione, rinunciando a balie e nutrici, trascorrendo con la piccola lunghi periodi al castello di Moncalieri assieme alla suocera Maria Teresa, moglie di Carlo Alberto. Clotilde manifest\u00f2 sin dai primi anni un carattere mansueto e deciso a un tempo: bambina, impar\u00f2 le preghiere e svilupp\u00f2 un'inclinazione per una vita improntata agli insegnamenti della morale cattolica.\n\"Chechina\", come fu presto chiamata, segu\u00ec in seguito il percorso riservato alle sue coetanee aristocratiche. Le sue giornate erano rigidamente scandite: le lezioni delle varie materie scolastiche venivano impartite da precettori scelti tra professori di rango, e a questo si accompagnavano la formazione spirituale e anche attivit\u00e0 di maggior svago quali l'equitazione, da lei particolarmente amata. Venne affiancata inoltre dalla governante Paolina di Priola, che avrebbe ricordato con affetto molti anni pi\u00f9 tardi, incontrando una sua pronipote.\nIntanto Clotilde si era preparata con cura a ricevere i primi sacramenti. A questo proposito sono rimasti tre quaderni di meditazioni redatti nel mese precedente la Comunione. La loro lettura rivela una personalit\u00e0 gi\u00e0 chiaramente formata, un'esistenza determinata a mettere Dio al primo posto in ogni momento della vita. Il primo fascicolo mostra come le pratiche di piet\u00e0 della principessa fossero piuttosto inusuali per una ragazzina di dieci anni: \u00ab [mi impegno a] una piccola mortificazione: fare con aria amabile le cose che mi spiacciono - ricordarsi ogni giorno a date ore della presenza di Dio - fedelt\u00e0 alle piccole mortificazioni - serbare sempre per i poveri una parte dei miei piaceri \u00bb.\nLa Comunione le fu amministrata, insieme alla Cresima, l'11 giugno 1853 nella chiesa parrocchiale di Stupinigi da monsignor Andrea Charvaz, arcivescovo di Genova. Nella stessa celebrazione i medesimi sacramenti vennero amministrati anche al fratello Umberto.\nClotilde dovette presto sperimentare oltremisura le mortificazioni promesse nell'intimo dei suoi pensieri: alle rinunce quotidiane si affiancarono, nel 1855, quattro lutti. Il 12 gennaio mor\u00ec la nonna Maria Teresa. La sera del 16, giorno dei funerali, la madre Maria Adelaide d'Asburgo-Lorena fu costretta a letto da una gastroenterite che la port\u00f2 rapidamente alla morte, avvenuta il 20, due giorni dopo che la figlia aveva avuto modo di salutarla per l'ultima volta. Il decesso dello zio Ferdinando, duca di Genova, l'11 febbraio, e la perdita in maggio del fratellino Vittorio Emanuele completarono il triste quadro.\nLa principessa affront\u00f2 il dolore con le armi della fede, che and\u00f2 fortificando, come si evince da quanto scrisse nel diario, nelle lettere del tempo e, molti anni pi\u00f9 tardi, nelle sue memorie. Continu\u00f2 quindi la propria formazione spirituale, accompagnata dal monsignore domenicano Giovanni Tommaso Ghilardi, vescovo di Mondov\u00ec, dal barnabita Cesare Lolli e dall'abate Stanislao Gazzelli.\nAl tempo stesso, si fece apprezzare a corte anche per le buone maniere. In quanto prima donna dei Savoia, fu chiamata a fare gli onori di casa quando la zarina madre, Aleksandra F\u00ebdorovna, venne a Torino nel maggio 1856 per tentare di ammorbidire i rapporti tra i Savoia e la Russia, scontratisi nella guerra di Crimea. Dovette ricoprire lo stesso ruolo nel dicembre 1857, in occasione della visita del granduca Costantino, fratello dello zar Alessandro II. Clotilde registr\u00f2 le impressioni avute in questa seconda esperienza, riservando parole di simpatia per il piccolo Nicola, figlio di Costantino: \u00ab Prima di discendere il nostro caro piccolo amico ci ha mostrato un album dove c'erano i nomi dei principi suoi parenti che aveva visto in Germania venendo; [...] Nicola \u00e8 cos\u00ec gentile e buono! \u00bb.\nMatrimonio.\nNel 1858 Cavour gestiva abilmente le trame diplomatiche piemontesi. Siccome l'imperatore francese Napoleone III, che gi\u00e0 aveva avuto un passato liberale, sembrava ben disposto verso la causa risorgimentale italiana, il conte impieg\u00f2 i propri sforzi nel formare un'alleanza con la Francia. Cos\u00ec, in segreto, i due uomini si incontrarono il 21 luglio a Plombi\u00e8res per concludere i celebri accordi. \nL'imperatore chiedeva la cessione di Nizza e della Savoia in cambio del suo aiuto, prodromo della Seconda guerra d'indipendenza italiana. Inoltre prometteva di garantire la propria protezione su un regno dell'Italia centrale svincolato dal potere pontificio e guidato, nei suoi obiettivi, dal cugino Napoleone Giuseppe Carlo Paolo (detto Girolamo) Bonaparte, nipote del pi\u00f9 celebre Napoleone. Perch\u00e9 ci\u00f2 fosse possibile, e perch\u00e9 l'alleanza fosse pi\u00f9 stabile, era necessario un matrimonio tra Girolamo e una principessa di casa Savoia. La scelta cadde cos\u00ec su Clotilde. \nL'imperatore non fece delle nozze una \"conditio sine qua non\" per il rispetto degli accordi, ma Cavour cap\u00ec facilmente come un rifiuto avrebbe compromesso le speranze di ricevere dalla Francia il sostegno necessario. Girolamo non aveva solo vent'anni pi\u00f9 della possibile sposa, ma anche e soprattutto una concezione diversa della vita. Anch'egli liberale sin dalla giovinezza, si era spesso imbarcato in relazioni amorose fugaci e conduceva una vita lontana dai precetti della Chiesa, verso i quali nutriva al contrario un notevole fastidio. \nTornato in Italia, il primo ministro inform\u00f2 Vittorio Emanuele, delegandogli il compito di informare la figlia sull'unione prospettata a Plombi\u00e8res. Dal castello di Casotto sopra Garessio Clotilde sped\u00ec una lettera a Cavour, manifestando con molta gentilezza la sua naturale opposizione al matrimonio proposto, assieme alla consapevolezza del suo significato politico e a un pieno abbandono nella fede in Cristo: \u00ab Ho gi\u00e0 molto pensato; ma \u00e8 una cosa molto seria il mio matrimonio col Principe Napoleone e che soprattutto \u00e8 del tutto contraria alle mie idee. Io so anche, caro Conte, che esso potrebbe essere vantaggioso all'avvenire di una nazione come la nostra e soprattutto al Re mio Padre. [...] ci penser\u00f2 ancora e spero che il Signore vorr\u00e0 guidarmi col suo infallibile aiuto; io rimetto tutto nelle sue mani per ora e non posso decidere nulla \u00bb.\nLa primogenita del re pass\u00f2 tutto il mese di agosto a Casotto, meditando sulla risposta, e a settembre torn\u00f2 a Racconigi. Fu qui che prese una decisione definitiva, accettando le nozze. Per quanto la scelta fosse condizionata da ragioni politiche, deriv\u00f2 in buona parte anche dalla convinzione di realizzare, attraverso una consapevole e al tempo stesso sacrificante adesione ai desideri di Cavour e dell'imperatore francese e alle esigenze della patria, la volont\u00e0 di Dio. Lei stessa confid\u00f2 successivamente come la sua decisione non fosse dovuta - almeno non semplicemente - a un'imposizione altrui: \u00ab L'ho sposato, il principe, perch\u00e9 l'ho voluto io \u00bb. \nPose tuttavia un'unica condizione: vedere il fidanzato prima di andare all'altare. La visita di Gerolamo veniva procrastinata, sicch\u00e9 la principessa ebbe intanto modo di lasciare Racconigi per tornare in citt\u00e0. L'incontro tra i futuri coniugi avvenne a Torino il 16 gennaio 1859, e permise di sciogliere le ultime riserve di Clotilde, rendendo ufficiali le imminenti nozze. L'annuncio suscit\u00f2 veementi proteste all'interno della corte torinese, indignata nel vedere come la vita di una quindicenne venisse sacrificata per soddisfare le trame politiche dei governanti. Una missiva coeva, indirizzata da Costanza d'Azeglio al figlio Emanuele, svela la \u00ab riprovazione \u00bb di \u00ab tutte le classi sociali \u00bb: \u00ab La nobilt\u00e0 l'ha manifestata non andando affatto alla prima illuminazione del teatro e al ballo Cavour \u00bb. Dopo questa dimostrazione, per\u00f2, si \u00ab \u00e8 andati in folla a teatro e a Corte \u00bb, per \u00ab non tenere il broncio al Re e ancor meno alla principessa, che \u00e8 molto amata \u00bb.\nIl 23 gennaio il generale Niel formul\u00f2 al padre della sposa la richiesta ufficiale, mentre il 28 furono verbalizzati gli accordi di Plombi\u00e8res in un incontro tra il re, Gerolamo e l'imperatore. Domenica 30 gennaio 1859, nella cappella reale della Sacra Sindone, il rito del matrimonio venne officiato dall'arcivescovo di Vercelli Alessandro d'Angennes, ma concelebrarono anche i presuli di Casale Monferrato, Savona, Pinerolo e Susa. Clotilde rinunciava formalmente alla corona, portando in dote 500.000 lire, cui vanno aggiunte 300.000 lire di gioielli e 100.000 di corredo. Napoleone III pot\u00e9 quindi anche accrescere il prestigio della sua famiglia, imparentandola con una delle pi\u00f9 antiche dinastie europee.\nCome era d'uso in occasione delle nozze di Casa Savoia, una grande festa segu\u00ec il rito sacro: parate e spettacoli nelle strade torinesi si unirono al fastoso ricevimento allestito in municipio. Una discreta somma, inoltre, fu devoluta ai poveri, a Torino come in Francia. Il giorno stesso del matrimonio gli sposi lasciarono la citt\u00e0. Il re, Cavour e La Marmora li accompagnarono in treno sino a Genova, dove tutti insieme assistettero, la sera, ad una rappresentazione presso il teatro Carlo Felice, tra l'entusiasmo della folla. Dopo aver dormito due notti sotto la Lanterna, Clotilde salut\u00f2 il padre e salp\u00f2 in direzione di Marsiglia, per proseguire in seguito alla volta della capitale francese. Nel pomeriggio del 4 settembre la principessa lasci\u00f2 la Provenza a bordo di un treno imperiale, giungendo la mattina seguente a Fontainebleau; qui fece la conoscenza del suocero Gerolamo e della cognata Matilde ed infine, la sera del medesimo giorno, arriv\u00f2 a Parigi, accolta a corte dalla coppia imperiale.\nA Parigi.\nLa contessa di Villamarina, sua dama di compagnia e amica sin dall'infanzia, abbandon\u00f2 presto la metropoli gaudente e sfavillante del Secondo Impero, incapace di sopportare uno stile di vita alquanto lontano da quello torinese. Anche per Clotilde, posta di fronte ad una realt\u00e0 che poco o nulla aveva a che spartire con il suo spirito religioso, l'adattamento fu difficile, complicato all'inizio anche dalla freddezza con cui la popolazione la accolse. Alla principessa fu affidata una nuova corte, composta da dame francesi, la \u00ab pia \u00bb Madame Hortense Thayer, la contessa Bertrand, la baronessa de la Ronci\u00e8re e madame de Clermont Tonnerre.\nClotilde visse nella grande citt\u00e0 francese per molti anni, non compresa dal marito, senza curarsi granch\u00e9 degli splendori della corte imperiale, e tutta dedita alla beneficenza. Modesta, ma fiera: quando l'imperatrice Eugenia, che non proveniva da una famiglia reale, le propose di saltare \u00ab il solito ricevimento dei funzionari \u00bb, perch\u00e9, continu\u00f2, \u00ab forse sarebbe troppo faticoso per voi \u00bb, rispose: \u00ab Voi dimenticate, Signora, che io sono nata a corte e che a certe funzioni mi hanno abituata sin dall'infanzia \u00bb, accentuando nell'imperatrice spagnola l'istintiva antipatia nei confronti di Clotilde, destinata poi ad attenuarsi con il tempo.\nSin dall'inizio il coniuge, grazie ai ricevimenti ufficiali o alle serate libere che poteva trascorrere nel proprio appartamento privato, approfitt\u00f2 delle occasioni mondane offerte in grande quantit\u00e0 dalla citt\u00e0, non esitando a tradire la moglie. Girolamo riprese subito \u00ab tutte le sue abitudini di maturo scapolo \u00bb, nonostante i \u00ab rimbrotti del padre, che nutr\u00ec una vera predilezione per la giovane nuora \u00bb, e della sorella Matilde, e nonostante si affrettasse a rassicurare il suocero Vittorio Emanuele e il conte di Cavour sull'affetto che circondava Clotilde e sul proprio desiderio di renderla felice. \nTuttavia, la principessa scriveva il 26 marzo ad un'amica di stare \u00ab a maraviglia \u00bb e di \u00ab essere estremamente felice \u00bb. Facendo leva su una fede sempre pi\u00f9 solida, riusciva a sopportare di essere solo una pedina nello scacchiere politico, nonch\u00e9 l'infedelt\u00e0 del marito, ricorrendo alla Messa quotidiana nella sua cappella privata al Palais-Royal e alla regolare assistenza ai malati in ospedale.\nLa vita parigina di Clotilde fu tutta improntata in senso cristiano. Dopo la Messa quotidiana si recava ad assistere gli ammalati, mentre in casa sopport\u00f2 la distanza di vedute con il coniuge, il quale solo raramente rompeva la solitudine della giovane donna, preferendo rimanere nei propri appartamenti. Il 20 giugno 1859 Clotilde si consacr\u00f2 \"figlia di Maria\" nel convento agostiniano \u00ab Des Oiseaux \u00bb, che aveva preso a frequentare regolarmente, e tre giorni pi\u00f9 tardi \u00ab entr\u00f2 nella locale associazione del Sacro Cuore di Ges\u00f9 \u00bb, inaugurando una devozione cui rimarr\u00e0 sempre legata..\nNel giugno 1860 la gi\u00e0 precaria salute del suocero di Clotilde, Gerolamo, con cui la nobildonna aveva instaurato sin dal principio un rapporto affettuoso, peggior\u00f2. La coppia giunse al capezzale del morituro a Vilg\u00e9nis, in Seine-et-Oise. Nei giorni che seguirono, la figlia di Vittorio Emanuele accud\u00ec il malato quotidianamente, desiderando che potesse ricevere l'estrema unzione prima del trapasso. Pur conoscendo la volont\u00e0 contraria del marito, Clotilde scrisse agli imperatori chiedendo l'invio di un ecclesiastico: il 23 giugno arrivarono a Vilg\u00e9nis il cappellano di corte e l'arcivescovo di Parigi. Gerolamo mor\u00ec ricevendo l'estrema unzione. Furibondo, il consorte cacci\u00f2 la principessa da Vilg\u00e9nis e la allontan\u00f2 dalla famiglia. Il 24 la donna torn\u00f2 comunque a Vilg\u00e9nis, dove assistette al trapasso del suocero, mentre questi, pare, \u00ab abbozzava un sorriso al crocifisso che la suora gli porgeva \u00bb.\nGli eventi italiani andarono nel frattempo accelerando, e anche oltre oceano l'incipiente Guerra di secessione americana suscitava gli interessi della politica francese. Nella primavera del 1861 il marito di Clotilde si imbarc\u00f2 alla volta del Nuovo Mondo, deciso ad ottenere vantaggi commerciali per il suo paese. Quando seppe che sullo yacht era salita anche la giovane principessa, Vittorio Emanuele si lasci\u00f2 andare ad una certa perplessit\u00e0, preoccupato per il lungo viaggio, che doveva comunque condurre la primogenita solo fino a Lisbona. Tuttavia Clotilde volle accompagnare Napoleone fino in America. Ottenuto il consenso del consorte, dopo oltre due mesi di navigazione sbarc\u00f2 con lui a New York, dove fu lasciata qualche tempo da sola, mentre \"Plon Plon\" si dirigeva verso gli Stati del Nord e verso il Canada. \nNella grande citt\u00e0 la donna ricominci\u00f2 a seguire regolarmente la Messa e riprese le pratiche di piet\u00e0, da cui durante la traversata si era astenuta per non irritare il marito. A New York frequent\u00f2 anche con assiduit\u00e0 il convento del Sacro Cuore. Un ricordo della madre superiora del convento rivela in modo emblematico la riservatezza con cui Clotilde amava vivere le pratiche religiose e il suo desiderio di solitudine: \u00ab Una volta riuscirono a sapere che essa sarebbe venuta da noi al Sacro Cuore per la benedizione, ed ecco un buon numero di signore [...] introdursi nella Cappella, ma per quanto guardassero da ogni parte, non riuscirono a vedere S. A. Imperiale e se ne andarono molto deluse, poich\u00e9 la principessa, con un semplice velo bianco, si era mischiata alle alunne \u00bb.\nFu, il viaggio americano, uno dei rari momenti di intimit\u00e0 con il coniuge. Al ritorno in Francia Clotilde era incinta per la prima volta. Tuttavia, la distanza tra marito e moglie non tard\u00f2 a manifestarsi nuovamente: Napoleone premeva affinch\u00e9 il potere temporale della Chiesa venisse ridimensionato, mentre la nobildonna, la cui mentalit\u00e0 non poteva accettare uno stato laico, si raccoglieva in preghiera, impetrando la conversione del consorte. Numerosi sono i destinatari della sua corrispondenza cui chiedeva di fare altrettanto, mostrandosi preoccupata per l'anima del Bonaparte.\nIl 18 luglio 1862 nacque il primogenito della coppia, Vittorio Napoleone, battezzato privatamente e senza cerimonia ufficiale. La madre volle occuparsi personalmente del bambino, che dovette abbandonare per un breve periodo nel mese di ottobre. Il matrimonio della sorella Maria Pia con il re portoghese Luigi la richiam\u00f2 infatti a Torino, dove dai tempi delle nozze non era pi\u00f9 tornata. Per la prima volta rivide cos\u00ec il padre, i fratelli e i luoghi dell'infanzia. Dopo la festa, Clotilde si imbarc\u00f2 con il marito alla volta dell'Egitto, dove si concedette una breve crociera. La donna sperava che il viaggio la potesse portare in Terra Santa, ma il suo desiderio non si realizz\u00f2.\nCaduta dell'Impero.\nCaduto il Secondo Impero, nel settembre del 1870, Clotilde decise di rimanere nella citt\u00e0 in rivolta, malgrado le insistenze del padre perch\u00e9 rientrasse in patria. Clotilde gli rispose con una famosa lettera, che riassumeva tutta la sua vita, improntata ai doveri di una principessa di Casa Savoia. Fuggiti tutti i Bonaparte (l'imperatrice Eugenia lasci\u00f2 la capitale travestita e fugg\u00ec in Inghilterra) e proclamata la repubblica, Clotilde di Savoia lasci\u00f2 per ultima, sola, il 5 settembre in pieno giorno, Parigi, con la sua carrozza scoperta e le sue insegne. La guardia repubblicana le rese gli onori.\nProfondamente religiosa, sub\u00ec i comportamenti libertini e la vita dissipata del marito, che in seguito l'abbandon\u00f2, lasciandola in ristrettezze economiche. Il 10 luglio 1942 ebbe inizio la sua causa di beatificazione. Fu detta \"la santa di Moncalieri\", dal nome del castello dove s'era ritirata. Fu sepolta nella basilica di Superga, insieme agli altri pr\u00ecncipi e duchi di Savoia. Nella chiesa di Santa Maria a Moncalieri le fu innalzato un monumento, opera di Pietro Canonica, che la rappresenta inginocchiata in estasi mistica.\nLa lettera di Clotilde a Vittorio Emanuele II.\n\u00abL'assicuro che non \u00e8 il momento per me di partire [...]. la mia partenza farebbe il pi\u00f9 pessimo e deplorevole effetto. Non ho la minima paura: non capisco nemmeno ch'io possa aver paura. Di che? E perch\u00e9? Il mio dovere \u00e8 il rimanere qui tanto che lo potr\u00f2, dovessi io restarci e morirci: non si pu\u00f2 sfuggire davanti al pericolo [...]. Quando mi sono maritata, quantunque giovane, sapevo cosa facevo, e se l'ho fatto \u00e8 perch\u00e9 l'ho voluto. Il bene di mio marito, dei miei ragazzi, del mio Paese \u00e8 ch'io rimanga qui. L'onore persino del mio nome; l'onor suo, caro Pap\u00e0, se cos\u00ec posso esprimermi, l'onore della mia Patria nativa. Tutto questo glie lo dico, dopo aver riflettuto molto. Lei mi conosce, caro Pap\u00e0, nulla mi far\u00e0 mancare al mio dovere. E ci mancherei se io partissi in questo momento. Non tengo al mondo, alle ricchezze, alla posizione che ho; non ci ho mai tenuto, caro Pap\u00e0, ma tengo ad adempiere, sino alla fine, il mio dovere. Quando non potr\u00f2 pi\u00f9 far diverso, partir\u00f2 [...]. Lei non partirebbe, i fratelli non partirebbero. Non sono una Principessa di Casa Savoia per niente! Si ricorda cosa si dice dei Principi che lasciano il loro Paese? Partire, quando il Paese \u00e8 in pericolo, \u00e8 il disonore e l'onta per sempre. Se parto, non abbiamo pi\u00f9 che da nasconderci. Nei momenti gravi bisogna avere energia e coraggio; li ho, il Signore me l'ha dati e me li d\u00e0. Mi scusi, caro Pap\u00e0, se forse le parlo troppo liberamente, ma mi \u00e8 impossibile di non dirle ci\u00f2 che sento, ci\u00f2 che ho in cuore. Sia convinto che Mamm\u00e0 mi approva dal cielo.\u00bb\nCausa di beatificazione e canonizzazione.\nIl 10 luglio 1942 fu introdotta la causa di beatificazione di Maria Clotilde da parte di Papa Pio XII, il quale dichiar\u00f2 la principessa Serva di Dio e la causa di beatificazione della principessa \u00e8 ancora aperta.\nDiscendenza.\nDal matrimonio di Clotilde col principe Girolamo Bonaparte nacquero:"}
{"id": "560231", "revid": "339392", "url": "https://it.wikipedia.org/wiki?curid=560231", "title": "Incidente in Ucraina", "text": ""}
{"id": "560233", "revid": "339392", "url": "https://it.wikipedia.org/wiki?curid=560233", "title": "Incidente di Irkutsk", "text": ""}
{"id": "560237", "revid": "2204876", "url": "https://it.wikipedia.org/wiki?curid=560237", "title": "Sant'Olcese (santo)", "text": "Viene ricordato il 21 gennaio (secondo altre fonti il 22).\nAgiografia.\nDi lui si sa poco, eccetto che fu vescovo in Gallia, da dove fugg\u00ec insieme al vescovo san Claro nei primi anni del V secolo (probabilmente nel 407), durante le invasioni dei Vandali trovando rifugio nella localit\u00e0 della Valpolcevera, nel genovesato, che da allora porta il suo nome e di cui \u00e8 santo patrono: Sant'Olcese, mentre Claro si stabil\u00ec a Voir\u00e8 (ora Valleregia, frazione del comune di Serra Ricc\u00f2), dove \u00e8 conservato il suo corpo.\nSi pensa che i due esuli siano stati inviati in quei luoghi dal vescovo di Genova Romolo, per istruire nella fede cristiana gli abitanti, evangelizzando quelli ancora pagani.\nOlcese visse nel paese conducendo una vita di penitenza e di preghiera ed attendendo al compito di istruire gli abitanti nella fede. Non \u00e8 nota la data precisa della sua morte, che si ritiene avvenuta intorno al 410.\nSant'Olcese, le cui spoglie riposano dal 1155 nella chiesa del paese omonimo, \u00e8 ricordato per aver legato il suo nome ad un episodio leggendario: l'addomesticamento di un orso (da cui il termine \"Ursicino\" - vedi anche le affinit\u00e0 fra i nomi Orso ed Olcese) che terrorizzava gli abitanti della zona.\nLa tradizione vuole che il santo possedesse due buoi, dei quali si serviva, aggiogandoli ad un carro, per trasportare i materiali necessari alla costruzione della chiesa.\nL'orso sbucato dai boschi si sarebbe avventato su uno dei buoi, uccidendolo; il santo, allora, gli ingiunse di prendere il posto del bue ucciso, al traino del carro. La belva, miracolosamente ammansita, ubbid\u00ec prontamente all'ordine, portando cos\u00ec a compimento il lavoro."}
{"id": "560239", "revid": "22475", "url": "https://it.wikipedia.org/wiki?curid=560239", "title": "ALT Linux", "text": "Alt Linux \u00e8 una distribuzione russa derivata da Mandriva, creata nel 2001 a Mosca dal IPLabs Linux Team. \u00c8 disponibile sia in versione desktop, composta da un singolo disco (chiamate \"Junior\" e \"Compact\", rispettivamente per personal computer e per portatili) che in una versione da 2 DVD, contenente sia programmi per la gestione dei server, sia per lo sviluppo (denominata \"Master\")."}
{"id": "560243", "revid": "287204", "url": "https://it.wikipedia.org/wiki?curid=560243", "title": "Rodonea", "text": "In geometria \u00e8 detta rodonea la curva algebrica o trascendente il cui grafico \u00e8 caratterizzato da una serie di avvolgimenti attorno ad un punto centrale. Nei casi pi\u00f9 noti tali avvolgimenti producono figure a forma di rosone, da cui deriva alla curva il nome rodonea (dal greco \"rh\u00f3don\", r\u00f2sa). La curva rodonea \u00e8 chiamata anche \"rosa di Grandi\" da Luigi Guido Grandi, il matematico che la battezz\u00f2 e studi\u00f2 intorno al 1725.\nLa rodonea si pu\u00f2 considerare un caso particolare di ipocicloide.\nEquazione della curva.\nL'equazione delle rodonea in coordinate polari formula_1 \u00e8:\ndove formula_3 \u00e8 un numero reale positivo che rappresenta la massima distanza della curva dal centro degli avvolgimenti, e formula_4 \u00e8 un numero reale positivo che determina la forma della curva. \u00c8 possibile anche scrivere la rodonea come formula_5, che produce una figura analoga, ma ruotata di un angolo pari a formula_6 radianti.\nPropriet\u00e0.\nSe formula_4 \u00e8 un numero intero, la curva ha un numero finito di avvolgimenti, tutti passanti per l'origine degli assi, che generano una serie di \"petali\" componenti la figura a forma di rosone; il numero dei petali \u00e8 pari a:\nOsserviamo che non \u00e8 possibile ottenere rose con un numero di petali pari a formula_12. Per formula_13 si ottiene un unico petalo, ovvero una circonferenza non centrata nell'origine.\nL'area della superficie racchiusa dalla curva \u00e8 pari a formula_14 per formula_15 pari, a formula_16 per formula_15 dispari.\nSe formula_4 \u00e8 un numero razionale formula_19, la curva ha un numero finito di avvolgimenti, che si intersecano in pi\u00f9 punti creando una serie di petali parzialmente sovrapposti; nella figura a fianco sono visualizzate le rodonee ottenute per alcuni valori di formula_20 e formula_21. Come caso particolare, per formula_22, si ottiene il folium di D\u00fcrer.\nIn entrambi i casi precedenti, la curva ottenuta \u00e8 algebrica; se invece formula_4 \u00e8 un numero irrazionale, la curva \u00e8 trascendente ed ha un numero infinito di avvolgimenti che non si chiudono e formano un insieme denso, passando arbitrariamente vicino a ogni punto del cerchio di raggio formula_3."}
{"id": "560246", "revid": "92723", "url": "https://it.wikipedia.org/wiki?curid=560246", "title": "Antonio Lotti", "text": "Biografia.\nAntonio Lotti nasce il 5 gennaio 1667 a Venezia, da Matteo \"sonador\" e da Marina Gasparini, figlia di un \"barcariol\". Nel 1687 viene assunto quale cantore aggiunto mentre \u00e8 maestro Giovanni Legrenzi. Perfeziona la sua preparazione musicale con Ludovico Fuga - maestro di contrappunto - e nel 1689 entra nella Cappella Marciana come contraltista \u00c8 aiuto organista nel 1690, organista al secondo organo nel 1692 e dal 1704 diviene titolare al primo organo. Nel 1736 \u00e8 nominato Maestro di Cappella in San Marco.\nNel 1717 ottenne il permesso per recarsi a Dresda, dove vennero rappresentate diverse sue opere tra le quali \"Teofane\" per le nozze di Augusto III di Polonia con Maria Giuseppa d'Austria nel 1719. \nRitorn\u00f2 a Venezia nel 1719, e vi rimase fino alla morte nel 1740.\nLa produzione musicale di Lotti \u00e8 variegata, e include Messe, cantate, madrigali, e circa trenta opere, nonch\u00e9 molta musica strumentale. Le composizioni di carattere sacro sono spesso a cappella. \nL'opera di Lotti fu conosciuta da Bach e H\u00e4ndel, entrambi in possesso di copia delle sue musiche, tra cui la \"Missa Sapienti\u00e6\". Stando ad un aneddoto raccontato da J.A. Birnbaum nel 1739, nel Settembre del 1717 fu organizzata una gara di bravura tra J.S. Bach e Louis Marchand presso la residenza del conte Jakob Heinrich von Flemming a Dresda. Se questa cronaca \u00e8 corretta, Lotti potrebbe aver incontrato Bach: il musicista veneziano, infatti, si trovava nella citt\u00e0 tedesca al servizio dell'Elettore di Sassonia. Egli fu valente insegnante, annoverando fra i suoi allievi Domenico Alberti, Alessandro Marcello, Baldassare Galuppi, Giuseppe Saratelli e Jan Dismas Zelenka. Sua moglie fu il noto soprano Santa Stella.\nMuore a Venezia il 5 gennaio 1740.\nConsiderato una delle pi\u00f9 notevoli individualit\u00e0 artistiche di quell'epoca, la sua sepoltura nella chiesa di San Geminiano, di fronte alla Basilica di San Marco, oggi non pi\u00f9 esistente, \u00e8 prova della sua fama.\nLa maggior parte della sua musica resta tuttora inedita.\nLe sue doti di compositore drammatico poterono esprimersi pienamente nella musica sacra ancor pi\u00f9 che nella sua produzione profana.\nOpere.\nDrammi per musica.\nSono note 24 opere di Lotti; l'anno e la citt\u00e0 si riferiscono alla prima rappresentazione.\nMusica sacra.\nRequiem in Fa\nMiserere in re min\nCredo in Fa\nCredo a 4\nSpirto di Dio\nOratori.\nLa musica degli oratori di Lotti \u00e8 andata perduta; l'anno e la citt\u00e0 si riferiscono alla prima rappresentazione."}
{"id": "560247", "revid": "124518703", "url": "https://it.wikipedia.org/wiki?curid=560247", "title": "Vizzini", "text": "Vizzini (\"Bizzini\" in ) \u00e8 un comune italiano di 6164 abitanti della citt\u00e0 metropolitana di Catania in Sicilia.\nGeografia fisica.\nTerritorio.\nLa citt\u00e0 di Vizzini si trova a 586 m s.l.m. nella zona sud orientale della Provincia di Catania nei pressi dell'altopiano collinare dei Monti Iblei, alle pendici del Monte Lauro che con i suoi 986 m s.l.m. delimita i confini provinciali tra i territori di Catania, Ragusa e Siracusa.\nNel territorio comunale nasce il fiume Dirillo che grazie a una diga artificiale chiamata Ragoleti, forma nei comuni limitrofi di Licodia e Monterosso Almo il bacino del Lago Dirillo, chiamato \"A' Diga\" dagli stessi vizzinesi.\n\u00c8 presente il borgo settecentesco di Cunziria, noto perch\u00e9 Giovanni Verga vi immagin\u00f2 lo svolgersi del finale della novella \"Cavalleria Rusticana\" con il duello tra compare Turiddu e il suo rivale compare Alfio.\nStoria.\nLa presenza di insediamenti umani a Vizzini risale a tempi molto antichi: ci\u00f2 \u00e8 testimoniato dalla presenza di numerose grotte trogloditiche e da ritrovamenti risalenti alla tarda et\u00e0 del bronzo (di questo periodo sarebbe il \"ripostiglio\" ritrovato da Ippolito Cafici, in contrada Tre Canali, oggi esposto nel Museo Paolo Orsi di Siracusa).\nSecondo alcuni storici Vizzini sarebbe in realt\u00e0 l'antica \"Bidi\" menzionata da Tucidide, Cicerone e Plinio. Tucidide, in particolare, narra di un certo \"Feace\" inviato in Sicilia dagli Ateniesi come ambasciatore per procurare, tra le colonie ioniche di Sicilia, alleati in favore dei Leontinesi per la guerra che questi condussero contro Siracusa nel V secolo a.C. Il fatto che Vizzini rispose a quell'appello conferma (insieme ai reperti archeologici rinvenuti in epoca greca) che la cittadina esistesse gi\u00e0 prima del V secolo a.C. e che avesse raggiunto uno sviluppo tale da suscitare le attenzioni della potenza ateniese.\nIl nome \"Vizzini\" si form\u00f2 gradatamente, subendo diverse modificazioni fonologiche a causa di influenza apportate dai Greci, Latini, Bizantini, Arabi, Normanni, Svevi, Spagnoli, Austriaci, Francesi.\nIn origine il nome fu \"Bidi\", dal greco \"be-dis\" (and\u00f2 due volte) perch\u00e9, come afferma il Carta, l'antico fiume Achates (oggi Dirillo o Fiumegrande) lambiva da due parti il colle, sulla cui vetta fu fondata la citt\u00e0.\nPoi, sotto gli Arabi, la parola sub\u00ec un'altra trasformazione. Infatti le lettere \"d\" e \"z\" in arabo sono scritte con lo stesso segno distinto da un punticino, in seguito trascurato, per cui invece di \"Bidini\" fu scritto \"Bizini\" divenne \"Vizini\", con una sola zeta, ed infine \"Vizzini\", con due zeta, per l'uso dialettale in alcuni centri siciliani di pronunciare raddoppiate alcune consonanti.\nAltre ipotesi sull'etimologia del nome dicono che Vizzini potrebbe riferirsi all'antica Bidis, menzionata da Cicerone. Secondo alcuni potrebbe derivare dal cognome salentino Vizzino o Vizzi, secondo altri dal termine otrantino vizz'i, mammella.\nPoche notizie si hanno quindi delle dominazioni greca, romana, bizantina e araba. Al periodo normanno risale la descrizione del celebre geografo Al Idrisi, che la descrive cos\u00ec: \"siede alle falde d'un monte, ha i campi da seminagione e un buon terreno\".\nNel 1105 \u00e8 signore di Vizzini il normanno \"Achinus de Bizino\", padre di \"Charluuri\" e di \"Galduino\". Nel 1177 figura tra i testimoni alle nozze del re di Guglielmo II di Sicilia con Giovanna d'Inghilterra il conte \"Robertus de Bizino\". \u00c8 in questo periodo che si and\u00f2 formando, attorno al Castello (che diventer\u00e0 carcere in epoca borbonica, oggi non pi\u00f9 presente), il primo nucleo della citt\u00e0, circondato da mura. Secondo la tradizione, nel 1224, Sant'Antonio da Padova fond\u00f2 nella cittadina il Convento dell'Annunziata, cosa per altro improbabile, visto che il santo di Padova era gi\u00e0 partito con dei frati da Messina per salire l'Italia. La citt\u00e0 conobbe un momento importante della sua storia quando, nel 1252, Corrado I di Svevia, re di Sicilia, le concesse il privilegio di \"perpetua demanialit\u00e0\", impegnandosi a non concederla pi\u00f9 in feudo. E anche quando, per ben sei volte, fu ceduta ad un feudatario, la citt\u00e0 riusc\u00ec sempre ad affrancarsi. Nel 1255 papa Alessandro IV concesse Vizzini a Ruggero Fimetta, ma quando Manfredi divent\u00f2 re di Sicilia, questi nomin\u00f2 conte di Vizzini Federico Maletta, alla cui morte, nel 1260, la citt\u00e0 torn\u00f2 verosimilmente demaniale.\nNel 1266 Vizzini pass\u00f2 con il resto della Sicilia sotto la dominazione angioina, ma nel 1282 la cittadina partecip\u00f2 alla rivolta dei Vespri siciliani. Secondo Filadelfo Mugnos i baroni che organizzarono il moto a Vizzini furono il castellano Arnaldo Callari e Luigi Passaneto. Con l'intervento di Pietro III d'Aragona, pass\u00f2 con il resto della Sicilia sotto la dinastia aragonese. Nel 1299, in piena guerra tra Federico III d'Aragona e Carlo II d'Angi\u00f2 per il possesso dell'isola, la citt\u00e0, guidata dai suoi nobili cittadini Giovanni Callari (o di Callaro), Tommaso Lalia e Giovanni Landolina, si ribell\u00f2 al sovrano aragonese riconoscendo come re di Sicilia il secondo. In questa fase di vera e propria guerra civile siciliana (in tale periodo iniziano infatti le lotte tra la fazione dei Latini, filoangioina, e la fazione dei Catalani, filoaragonese), i Vizzinesi saccheggiarono la vicina citt\u00e0 di Gulfi (oggi Chiaramonte Gulfi). Da qui nacque la storica rivalit\u00e0 tra le due cittadine. Dopo la pace di Caltabellotta (1302), la citt\u00e0 pass\u00f2 definitivamente sotto la dinastia aragonese e venne concessa prima a Manfredi Alagona, quindi al conte di Licodia Ughetto Santapau, nonostante fosse stata assegnata alla \"Camera Reginale\", istituita da Federico III nel 1361. Solo nel 1403, dopo la ricostituzione della \"Camera Reginale\" a favore di Bianca di Navarra, Vizzini riacquis\u00ec la libert\u00e0.\nNei primi anni del XV secolo, la citt\u00e0 modific\u00f2 la sua struttura urbanistica espandendosi oltre le mura medievali, soprattutto verso est, sulla collina del Calvario, trovando tre assi principali di espansione che corrispondono alle attuali via Roma, via V. Emanuele e via San Giovanni.\nDurante il regno di Carlo V d'Asburgo la citt\u00e0, sia per arginare le pretese dei baroni vicini, sia per ingraziarsi il potere dei sovrani, cominci\u00f2 ad acquistare, con ingenti somme, una serie di \"privilegi\" e \"titoli\", come quello di \"Perpetua Demanialit\u00e0\", \"Mero e Misto Impero\", \"Citt\u00e0 Obbedientissima\", ed ottenne anche la possibilit\u00e0 di eleggere un vero e proprio Consiglio Municipale. Vizzini fu annoverata tra le cinque citt\u00e0 \"reginali\" dell'Isola, occupando il 28\u00ba posto nel Parlamento del Regno Siciliano. Insignita dello stemma reale, ebbe quindi, nel 1540, il titolo di \"Obbedentissima\" e fu equiparata alle citt\u00e0 di Palermo, Catania, Messina nei privilegi, onori ed oneri e nelle immunit\u00e0.\nFu importante centro nobiliare e accolse le ricche famiglie baronali e patrizie dei Catalano, Gaudioso, Ventimiglia, Cannizzaro, Cafici, Giusino, Rinaldi, Caffarelli, Passanisi, Gandolfo. E, soprattutto, dei vari rami cadetti del barone Verga di Fontanabianca, il cui capostipite fu Antonio, figlio di Laian Gonzalo de Vergas, venuto dalla Spagna al seguito del re Pietro III d'Aragona nel 1282, al tempo dei Vespri Siciliani, il quale nel 1318 spos\u00f2 Margherita La Gurna, nobile damigella vizzinese (nome che riscontriamo nel Mastro don Gesualdo, stabilendosi a Vizzini, che da quel momento fu la terra natale di tutta la discendenza sino a Giovanni Verga Di Stefano deputato al Parlamento Siciliano nel 1812 (nonno del celebre scrittore) che, nel 1838, spos\u00f2 Caterina Di Mauro Barbagallo (oriunda di Belpasso, stabilendosi a Catania nel vetusto palazzo di via Sant'Anna n\u00b08, recato in dote alla moglie), da cui nacque Giovanni, il futuro scrittore.\nVizzini fino alla prima met\u00e0 del Seicento ebbe una continua espansione, fino a raggiungere i 16.000 abitanti (pi\u00f9 del doppio degli attuali 6.000 circa). Tuttavia, pur essendo diventata un centro sempre pi\u00f9 influente, non si interruppe mai l'altalenante storia (gi\u00e0 vissuta nel periodo medievale) che la vedeva sempre in lotta con i signori di turno, a cui la citt\u00e0 era venduta per rimpinguare le casse reali.\nCos\u00ec fu nel 1648, quando venne data in feudo al genovese Nicol\u00f2 Squittini. Solo dopo trent'anni, nel 1679, grazie all'opera di Giovanni Caffarelli riusc\u00ec, come era accaduto altre volte, a riconquistare la propria libert\u00e0.\nNel 1693 anche Vizzini sub\u00ec le conseguenze devastanti del terribile terremoto che rase al suolo molti altri centri del Val di Noto. Morirono circa 2.500 persone, di cui 400 per il solo crollo della cupola della Chiesa Madre, mentre erano in preghiera proprio per scongiurare il pericolo del terremoto che aveva dato un \"avvertimento\", con alcune scosse di entit\u00e0 minore, proprio due giorni prima di quella letale.\nTuttavia, nonostante il terribile evento, Vizzini, cos\u00ec come molti dei centri colpiti, risorse e la ricostruzione fu un evento di grande portata sul piano sia sociale, che artistico e culturale.\nNe sono testimonianza i numerosi monumenti religiosi e civili sorti in questo periodo, alcuni dei quali di pregevole fattura.\nDurante tutto il XVIII secolo Vizzini segu\u00ec le sorti di quasi tutti gli altri centri della Sicilia, con le dominazioni degli Asburgo, dei Savoia e dei Borboni del Regno delle due Sicilie prima dell'Unit\u00e0 d'Italia.\nVizzini una volta era fiorente con le industrie dei formaggi, della pasta, della concia delle pelli, del sommacco, del legname delle \"fiumare\"; con i suoi prodotti agricoli ed artigianali esportati nel circondario di Giarratana, Monterosso Almo, Buccheri, Francofonte, Grammichele, Licodia Eubea; e sin dal 1800, quando divenne \"citt\u00e0 senatoriale\", di cui rimane il ricordo tramandato da una lapide sull'ingresso del municipio con le parole S.P.Q.B. (SENATUS POPULUSQUE BIDINESIS), e quando i suoi consiglieri si chiamavano \"Giurati\", Vizzini splendeva nei commerci, nelle costruzioni, nelle compravendite, di cui rimane traccia sia negli archivi del Comune, che in quelli dei Regi Notai Failla, Selvaggi, La Rosa, Passanisi e Falcone.\nNel 1848, Vizzini partecip\u00f2 al moto carbonaro, e sventol\u00f2 per la prima volta in cima al Municipio il Tricolore, ma per poco tempo: le truppe borboniche repressero la rivolta ed i liberali vennero perseguitati. Nel 1860 molti Vizzinesi seguirono Giuseppe Garibaldi che era sbarcato in Sicilia ed entrarono a far parte delle camicie rosse. Quindi la citt\u00e0 vot\u00f2 l'annessione al Regno d'Italia nascente. I sindaci, anche con la nuova monarchia, continuarono ad essere scelti tra i nobili locali: Catalano, Cafici, Passanisi, Gaudioso, Giusino e Caffarelli.\nVizzini, come molti altri centri della Sicilia e del Mezzogiorno d'Italia, sub\u00ec una grande ondata emigratoria dopo l'ultima guerra mondiale (soprattutto verso l'Australia, la Germania e la Svizzera), passando dai 20.885 agli attuali 5.800 circa abitanti.\nSimboli.\nLo stemma della citt\u00e0 di Vizzini \u00e8 stato concesso con decreto del presidente della Repubblica Italiana del .\nEconomia.\nA Vizzini \u00e8 nata l'azienda Di Blasi, casa costruttrice di ciclomotori, biciclette e tricicli pieghevoli.\n\u00c8 sviluppata anche la pastorizia e la connessa attivit\u00e0 casearia con la produzione di ricotta in primis.\nInfrastrutture e trasporti.\nFerrovie.\nIl comune \u00e8 servito dalla stazione di Vizzini-Licodia, posta sulla ferrovia Catania-Caltagirone-Gela.\nIn passato era servito dalla ferrovia Siracusa-Ragusa-Vizzini, una linea a scartamento ridotto che percorreva la Valle dell'Anapo.\nMobilit\u00e0 urbana.\nI trasporti interurbani di Vizzini vengono svolti con autoservizi di linea gestiti da Azienda Siciliana Trasporti (AST) ed Etna Trasporti.\nAmministrazione.\nDi seguito \u00e8 presentata una tabella parziale relativa alle amministrazioni che si sono succedute in questo comune dal 1989 in poi.\nSport.\nHa sede nel comune la societ\u00e0 di calcio A.S.D. Vizzini Calcio che ha disputato campionati dilettantistici regionali."}
{"id": "560248", "revid": "339392", "url": "https://it.wikipedia.org/wiki?curid=560248", "title": "Incidente aereo in Ucraina", "text": ""}
{"id": "560250", "revid": "327773", "url": "https://it.wikipedia.org/wiki?curid=560250", "title": "Lancy", "text": "Lancy (toponimo francese) \u00e8 un comune svizzero di 33\u00a0989 abitanti del Canton Ginevra; ha lo status di citt\u00e0.\n\u00c8 la terza citt\u00e0 pi\u00f9 popolosa del cantone, dopo Ginevra e Vernier.\nGeografia fisica.\nIl comune si stende tra i due fiumi Rodano e Aire ed \u00e8 situato su due spianate separate dalla vallata dell'Aire, che scorre da sud-ovest a nord-est. \nIn base ai dati dell'Ufficio federale di statistica, Lancy ha una superficie di 4,82\u00a0km\u00b2, di cui l'88,0% corrisponde ad aree abitate o coperte da infrastrutture, il 5,2% a superfici agricole, il 6,4% a superfici boschive e lo 0,4% \u00e8 fatto di superficie improduttiva.\nStoria.\nLe pi\u00f9 antiche vestigia di Lancy, ritrovate a La Praille, risalgono al Neolitico. Il nome Lancy compare per la prima volta in un testo del 1097; dal XI al XVI secolo il territorio di Lancy diventa una sorta di mosaico di piccoli feudi suddivisi tra il clero e la nobilt\u00e0.\nSociet\u00e0.\nEvoluzione demografica.\nNel 1412 la parrocchia di Lancy comprendeva 40 fuochi; il comune ha conosciuto uno sviluppo demografico molto intenso a partire dagli anni 1960, quando aveva circa 5\u00a0000 abitanti. L'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di Lancy sono:\nSport.\nDal 2003 lo stadio di calcio di Ginevra \u00e8 stato spostato a La Praille, a fianco del centro commerciale \"La Praille\" inaugurato nel 2002. Anche Petit-Lancy possiede uno stadio di calcio, il Florimont, dove gioca la locale squadra del FC Lancy-Sport.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "560256", "revid": "1776051", "url": "https://it.wikipedia.org/wiki?curid=560256", "title": "Onex", "text": "Onex (toponimo francese) \u00e8 un comune svizzero di 18\u00a0977 abitanti del Canton Ginevra; ha lo status di citt\u00e0.\nStoria.\nIl comune di Onex \u00e8 stato istituito nel 1851 con la soppressione del comune di Onex-Confignon e la sua divisione nei nuovi comuni di Confignon e Onex.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "560258", "revid": "122902482", "url": "https://it.wikipedia.org/wiki?curid=560258", "title": "Romeo-Motron", "text": "La Romeo \u00e8 stata una casa motociclistica italiana, fondata nel 1961, rinominata Motron nel 1976, che ha concluso la propria attivit\u00e0 costruttiva nel 2000.\nIl contesto.\nTutto inizi\u00f2 a Modena, sul finire degli anni cinquanta, nell'officina dei fratelli Edoardo Po e Ercole Po, un'azienda familiare specializzata nella riparazione e vendita di biciclette e ciclomotori Cimatti.\nVisto il fiorente mercato, Edoardo Po decise di iniziare in proprio la costruzione di ciclomotori, fabbricando i telai a cui assemblare motori e altra componentistica prodotta da aziende specializzate. Peraltro, un forte incoraggiamento venne anche da Vittorio Minarelli, disposto a fornire le motorizzazioni con pagamento dopo la vendita.\nLa scelta del marchio venne fatta seguendo le orme di un'altra piccola azienda vicentina, da alcuni anni affacciatasi sul mercato: la Giulietta dei F.lli Peripoli . Per contrapposizione, fu scelta la dicitura Romeo dei F.lli Po.\nLa Romeo.\nI primi tre modelli, il \"Superturismo\", l'\"Italia\" e lo \"Zeta\", tutti motorizzati con propulsori Minarelli, vennero messi in vendita nel 1961.\nAnche grazie alla grande richiesta di ciclomotori economici dell'epoca, il successo locale fu immediato e invogli\u00f2 la Romeo ad ampliare la gamma ed espandere i propri orizzonti di vendita. \nIn quest'ottica, nacquero i modelli \"Sprint Sport\", \"Sprint Supersport\" e \"Sprint Veloce\". Naturalmente le denominazioni \"Sprint\" e \"Veloce\", accoppiate alla marca \"Romeo\", avevano l'intento di richiamare l'enorme prestigio tecnico e sportivo che l'Alfa Romeo Giulietta Sprint aveva acquisito i Italia e non solo. Tali ciclomotori risultarono subito graditi all'utenza giovane del tempo e varcarono i confini del mercato regionale, anche grazie all'accorta strategia di vendita del \"patron\", il quale provvedeva a consegnarli direttamente ai concessionari in conto vendita.\nIn seguito al boom economico, nella seconda met\u00e0 degli anni sessanta, il mercato dei ciclomotori conobbe una formidabile impennata di vendite, essendo divenuti anche un mezzo di svago per i giovanissimi. Nel 1968 il \"Fujihama\", primo ciclomotore da cross della marca. Dotato di un leggero telaio monoculla e di un motore potenziato, il \"Fujihama\" divenne subito un oggetto del desiderio per molti ragazzini dell'epoca, ma non arriv\u00f2 ad essere prodotto in serie, osteggiato dalle rigide concezioni di sicurezza strutturale di Edoardo Po. Il sasso, per\u00f2, era stato lanciato e la Romeo aveva dimostrato la capacit\u00e0 di realizzare ciclomotori esclusivamente pensati per lo svago dei quattordicenni.\nIl nuovo modello \"Pedrito\" a ruote basse, presentato nel 1970 e pensato per l'utenza femminile, riscosse un notevole successo commerciale. Nella primavera del 1971, risolti i problemi strutturali con la creazione di telai a doppia culla chiusa in tubi d'acciaio di generose dimensioni, la Romeo sforn\u00f2 due modelli destinati ad ottenere un duraturo successo di vendite: il Monster, in allestimento turistico o sportivo e lo Scorpion da cross, entrambi dotati di motori Minarelli \"P4\" e \"P6\". A questi si aggiunse, nel 1973, il modello Tentation, capostipite d'una fortunata serie di tuboni, rimasta in produzione fino agli anni novanta.\nPer quanto attiene il settore sportivo, nei primi anni settanta la Romeo avvi\u00f2 una collaborazione con la fiorentina Fabrizio che, per un paio d'anni, fu una sorta di \"reparto corse distaccato\" della Romeo. Sui campi di gara crossistici del campionato italiano e dei vari campionati regionali, le Romeo-Fabrizio ottennero pregevoli risultati.\nLa Motron.\nLe richieste piovvero copiose anche dai mercati esteri, costringendo l'azienda ad organizzare turni di lavoro notturni per poter far fronte agli ordinativi. Ben presto la Romeo si trov\u00f2 a dover affrontare un salto qualitativo che appariva inevitabile. La met\u00e0 degli anni settanta videro la costruzione della nuova sede produttiva e l'ingresso in azienda dei figli di Edoardo Po, Ermanno e Adriano, che vollero subito modernizzare il marchio, prima con Motrom (acronimo di MOTori ROMeo), poi modificato in Motron al fine di eliminare l'assonanza con il marchio concorrente Motom.\nI ciclomotori pi\u00f9 famosi della ditta Motron sono i tuboni SV3 poi SV3-R, \"GL 4 Flash\" ed infine \"GTO\" i cui successi di vendita fecero s\u00ec che nell'immaginario collettivo il termine Motron divenisse indicativo dei ciclomotori tubolari prodotti dalla casa modenese.\nNegli anni l'azienda si \u00e8 modificata seguendo le evoluzioni del mercato dei ciclomotori e commercializza i modelli \"Gto\", \"Sting\", \"Spike\" e \"Sinkro\" grazie alla trasformazione da azienda manifatturiera ad azienda puramente commerciale. Infatti, l'intera gamma prodotta dalla Motron viene assemblato all'estero."}
{"id": "560263", "revid": "84213", "url": "https://it.wikipedia.org/wiki?curid=560263", "title": "Tiny Tunes", "text": ""}
{"id": "560264", "revid": "119982", "url": "https://it.wikipedia.org/wiki?curid=560264", "title": "Wilhelm Steinitz", "text": "Steinitz \u00e8 considerato il \"padre degli scacchi moderni\" per aver introdotto i concetti del gioco posizionale, che oggi sono alla base della pratica scacchistica. \u00c8 stato definito \u00abil Michelangelo degli scacchi\u00bb per la sua appassionata dedizione a questo gioco.\nGarri Kasparov ha detto di lui: \"Il suo insegnamento ha segnato un punto di svolta nella storia degli scacchi. Con Steinitz inizia l'era degli scacchi moderni. Il contributo del primo campione mondiale all'evoluzione degli scacchi \u00e8 paragonabile alle grandi scoperte scientifiche del XIX secolo\".\nBiografia.\nSteinitz nacque a Praga (allora parte dell'Impero austriaco, oggi capitale della Repubblica Ceca) da una famiglia di ebrei osservanti. Il padre, Josef Solomon Steinitz, era un piccolo commerciante di materiali ferrosi. Inizi\u00f2 a giocare a scacchi all'et\u00e0 di 12 anni, ma il suo interesse verso il gioco si svilupp\u00f2 durante gli studi al Politecnico di Vienna.\nA seguito degli \"exploit\" di Paul Morphy e dei primi grandi tornei internazionali, a cavallo della met\u00e0 dell'Ottocento gli scacchi conobbero una popolarit\u00e0 sempre maggiore tra i diversi ceti sociali. Steinitz pens\u00f2 bene di sfruttare la sua abilit\u00e0 scacchistica nei caff\u00e8 viennesi, giocando per soldi e pagandosi cos\u00ec gli studi universitari.\nSteinitz si spos\u00f2 negli anni 1860 in Inghilterra con Caroline Golder, dalla quale ebbe la figlia Flora nel 1866 (che mor\u00ec nel 1888 all'et\u00e0 di 21 anni). Caroline mor\u00ec nel 1892 e in seguito Steinitz si rispos\u00f2 negli Stati Uniti. Dalla seconda moglie ebbe due figli.\nCarriera scacchistica.\nA 26 anni si laure\u00f2 campione di Vienna e, grazie a contributi raccolti tra i suoi sostenitori, si iscrisse al torneo di Londra del 1862. Il torneo fu vinto dal tedesco Adolf Anderssen col punteggio di 11/12 e Steinitz si classific\u00f2 al sesto posto. Vinse per\u00f2 il premio di bellezza per la partita contro Augustus Mongredien. Dopo il torneo disput\u00f2 un match con l'italiano Serafino Dubois, che si era classificato quinto. La vittoria in questo match (+ 5 -3 =1) fu determinante, come dichiar\u00f2 successivamente, nella scelta di dedicarsi completamente agli scacchi. Decise di rimanere a Londra, poich\u00e9 la capitale inglese era allora a tutti gli effetti il pi\u00f9 importante crocevia degli scacchi europei.\nNel 1866 lanci\u00f2 una sfida ad Anderssen, da molti ritenuto il campione del mondo virtuale, bench\u00e9 tale titolo non fosse ancora ufficialmente esistente (aveva vinto il torneo di Londra 1851, il primo torneo internazionale della storia degli scacchi). Il match si gioc\u00f2 a Londra e termin\u00f2 il 10 agosto a favore di Steinitz (8 vittorie e 6 sconfitte). Steinitz sostenne sempre che tale data era quella di inizio del suo \"regno\" di campione del mondo.\nSteinitz fu anche divulgatore di importanti concetti relativi al gioco degli scacchi, perch\u00e9 secondo lui ogni sconfitta era dovuta ad un errore del difensore e molti dei brillanti attacchi in voga a quell'epoca non avrebbero avuto successo con un'accorta e precisa difesa. Cerc\u00f2 ovviamente di dimostrare queste affermazioni nelle partite da lui disputate.\nNel 1870 si classific\u00f2 secondo, dietro ad Anderssen, al torneo di Baden-Baden, considerato il pi\u00f9 forte disputato fino ad allora. Nel 1873 vinse il torneo di Vienna, davanti a Blackburne e Anderssen. Nel 1876 gioc\u00f2 un match a Londra con Blackburne, vincendo per +7 =0 -0.\nDal 1873 successe a Samuel Boden nella redazione della rubrica di scacchi del popolare mensile \"The Field\", suscitando a volte col suo stile diretto delle polemiche. Dopo la fondazione nel 1879 del \"Chess Monthly\" da parte di Johannes Zukertort e Leopold Hoffer cominci\u00f2 una \"guerra dell'inchiostro\" tra le due riviste, che si inaspr\u00ec quando Steinitz critic\u00f2 le analisi di Hoffer alle partite del congresso di Berlino del 1881. Zukertort prese le difese di Hoffer e Steinitz gli propose di appianare il dibattito con un match, cosa che Zukertort rifiut\u00f2.\nNel 1882 vinse, alla pari con Simon Winawer, il forte torneo a doppio girone di Vienna con 24 punti su 34 (+20 =8 \u20136), davanti a James Mason con 23 punti, George Mackenzie e Johannes Zukertort con 22,5 punti. Deluse Michail \u010cigorin che termin\u00f2 al 12\u00ba-13\u00ba posto con Schwartz. Al terzo turno Mackenzie trov\u00f2 un perpetuo in posizione altrimenti persa, ponendo fine ad una serie ininterrotta di 25 vittorie di Steinitz. Questo costituisce un record scacchistico che dura tuttora per giocatori di alto livello.\nSteinitz era anche un forte giocatore di scacchi alla cieca (gioc\u00f2 fino a sei partite in simultanea alla cieca), superato forse in questo tipo di gioco, nella sua epoca, solo da Paul Morphy, Joseph Blackburne e Harry Nelson Pillsbury.\nNel 1883 si tenne a Londra un torneo storico, perch\u00e9 per la prima volta si usava un orologio meccanico e 14 dei migliori giocatori dell'epoca si affrontarono, con la vittoria finale di Zuketort (allievo di Anderssen), che sopravanz\u00f2 Steinitz di tre punti. Dopo questo torneo Steinitz si trasfer\u00ec negli Stati Uniti ed inizi\u00f2 la preparazione per il match valido come campionato del mondo. Il 23 novembre 1888 ottenne la cittadinanza americana, cambiando il proprio nome da Wilhelm a William.\nNel gennaio 1885 fond\u00f2 a New York la rivista \"The International Chess Magazine\", della quale era il principale redattore, che continu\u00f2 le pubblicazioni fino al 1891.\nCampione del mondo.\nL'11 gennaio 1886 inizi\u00f2 a New York il match Steinitz-Zukertort, il primo campionato del mondo ufficiale. Il regolamento prevedeva partite in diverse citt\u00e0 americane: New York, Saint Louis e New Orleans. Il titolo di campione del mondo sarebbe andato al giocatore che avesse raggiunto per primo le 10 vittorie.\nDopo la prima parte Zukertort era in vantaggio per 4 a 1, ma nella seconda fase, a Saint Louis, Steinitz pareggi\u00f2 i conti: 4 a 4. Trasferitisi a New Orleans, il match continu\u00f2 in equilibrio fino alla 15\u00aa, quando Steinitz sopravanz\u00f2 di una vittoria l'avversario: 6 a 5. Le seguenti cinque partite mostrarono un crollo psicofisico di Zukertort, che alla fine cedette, esausto: 10 a 5 il punteggio finale (+10 \u20135 =5). Dopo il match Zukertort torn\u00f2 in Europa, dove mor\u00ec due anni dopo a soli 46 anni.\nSteinitz visse anche grazie alla fama di campione del mondo ed ai guadagni ricavati giocando a scacchi; questi non furono per\u00f2 sufficienti a garantirgli la tranquillit\u00e0 economica ed una decorosa pensione. Per questo motivo fu costretto a giocare il pi\u00f9 possibile allo scopo di mantenersi. Nel 1889 pubblic\u00f2 a New York il libro \"The Modern Chess Instructor\", in cui sono illustrate le sue idee sul gioco posizionale. \nNon partecip\u00f2 al grande torneo di New York 1889 (vinto alla pari da Michail \u010cigorin e Max Weiss), ma accett\u00f2 di curare l'edizione del libro del torneo, che fu pubblicato nel 1891 con il titolo \"The Book of the Sixth American Chess Congress\", contenente 432 partite da lui commentate.\nIl suo dominio dur\u00f2 fino al 1894 e vinse altre tre sfide mondiali: contro il russo Michail \u010cigorin a L'Avana nel 1889, contro l'ungherese Isidor Gunsberg a L'Avana nel 1890 e ancora contro \u010cigorin a L'Avana nel 1891.\nPerde il titolo.\nNel 1894, in un match giocato a New York, Filadelfia e Montr\u00e9al, perse la sfida contro il tedesco Emanuel Lasker (+5 -10 =4). L'ultima partita si svolse il 26 maggio. Era la fine del suo regno di primo campione del mondo, durato ufficialmente otto anni, ma pi\u00f9 di 27 se si parte da quando vinse il match con Anderssen nel 1866.\nLasker ebbe per\u00f2 parole di stima nei confronti del suo avversario, affermando: \"Steinitz non \u00e8 pi\u00f9 giovane, all'et\u00e0 di 58 anni non si hanno pi\u00f9 energie sufficienti per sostenere una sfida di questo livello. Le sue partite rimarranno sempre dei classici\". Due anni dopo si svolse a Mosca un match di rivincita; Steinitz non era in buone condizioni di salute e Lasker vinse ancor pi\u00f9 nettamente (+10 \u20132 =5).\nSteinitz continu\u00f2 a disputare molti tornei: fu 1\u00ba a New York 1894, 5\u00ba (su 22 giocatori) nel grande torneo di Hastings 1895 (dove vinse il premio di bellezza per la sua partita con von Bardeleben), 2\u00ba nel quadrangolare di San Pietroburgo 1895, dietro a Lasker, 6\u00ba a Norimberga 1896, 1\u00ba \"ex aequo\" con Samuel Lipsch\u00fctz a New York 1897, 4\u00ba a Vienna 1898, 5\u00ba a Colonia 1898.\nRisultati con alcuni avversari.\nDi seguito sono riportati i risultati complessivi con alcuni dei principali avversari. Sono considerate solo le partite ufficiali di torneo o match.\nAdolph Anderssen\u00a0 +11 \u201311 =0 &lt;br&gt;\nJoseph Blackburne\u00a0 +21 \u20139 =8 &lt;br&gt;\nJohannes Zukertort\u00a0 +19 \u20139 =12 &lt;br&gt;\nLouis Paulsen\u00a0 +7 \u20132 =0 &lt;br&gt;\nMikhail Chigorin\u00a0 +26 \u201325 =8 &lt;br&gt;\nIsidor Gunsberg\u00a0 +7 \u20134 =9 &lt;br&gt;\nSimon Winawer\u00a0 +7 \u20133 =1 &lt;br&gt;\nWilliam Bird\u00a0 +17 \u20139 =7 &lt;br&gt;\nJames Mason\u00a0 +4 \u20131 =3 &lt;br&gt;\nSamuel Rosenthal\u00a0 +3 \u20133 =3 &lt;br&gt;\nCecil De Vere\u00a0 +8 \u20131 =1 &lt;br&gt; \nGustav Neumann\u00a0 +2 \u20130 =4 &lt;br&gt;\nGeorge Mackenzie\u00a0 +7 \u20131 =3 &lt;br&gt;\nJackson Showalter\u00a0 +4 \u20132 =1&lt;br&gt;\nSiegbert Tarrasch\u00a0 +3 \u20130 =1 &lt;br&gt;\nCarl Schlechter\u00a0 +3 \u20134 =3 &lt;br&gt;\nNelson Pillsbury\u00a0 +6 \u20135 =3 &lt;br&gt;\nEmanuel Lasker\u00a0 +8 \u201326 =12 \nUltimi anni.\nLo stress causato dal gioco ad altissimo livello ebbe probabilmente devastanti effetti sulla sua mente, tanto che pass\u00f2 la parte finale della sua vita in istituti per malattie mentali. Mor\u00ec il 12 agosto del 1900 nel Manhattan State Hospital sull'isola di Ward, poverissimo."}
{"id": "560266", "revid": "254059", "url": "https://it.wikipedia.org/wiki?curid=560266", "title": "Premio Librex Montale", "text": "Il premio Librex Montale \u00e8 stato creato nel 1982 in seguito alla morte del poeta Eugenio Montale.\nStoria.\nI poeti premiati sono stati Giorgio Caproni, Andrea Zanzotto, Anthony Hecht, Franco Fortini, Carlo Betocchi, Mario Luzi, Giovanni Giudici, Piero Bigongiari, Luciano Erba, Attilio Bertolucci, Nelo Risi, Alda Merini, Alessandro Parronchi, Raffaello Baldini, Giovanni Raboni, Franco Loi, Edoardo Sanguineti.\nLa sezione \"Poetry for Music\" (che non \u00e8 presente ad ogni edizione del premio) \u00e8 stata aggiunta nel 1991 per il riconoscimento di un testo scritto per la musica che avesse una particolare valenza poetica. Da allora sono stati premiati Paolo Conte, Francesco Guccini, Lucio Dalla, Franco Battiato, Fabrizio De Andr\u00e9, Bob Dylan ed Ivano Fossati.\nNel 2001 la giuria del Librex Montale ha voluto assegnare un premio speciale a Fabrizio De Andr\u00e9 come riconoscimento della sua lunga e originalissima attivit\u00e0 poetica e musicale, mentre un premio alla carriera dell'Associazione \u00e8 stato consegnato nel 2013 a Curzia Ferrari.\nIl premio si \u00e8 associato nel 2003 a importanti universit\u00e0 e associazioni straniere per il riconoscimento di poeti anche a livello mondiale.\nIl poeta polacco Tadeusz R\u00f3\u017cewicz \u00e8 stato il primo vincitore del Librex Montale International: successivamente sono stati premiati il poeta nord-irlandese Michael Longley ed il poeta russo Evgenij Aleksandrovi\u010d Evtu\u0161enko.\nIl Librex Montale non ha una cadenza fissa."}
{"id": "560269", "revid": "3732", "url": "https://it.wikipedia.org/wiki?curid=560269", "title": "Conselice", "text": "Cons\u00e8lice (\"Cus\u00ebls\" in romagnolo) \u00e8 un comune italiano di abitanti della provincia di Ravenna in Emilia-Romagna. Il comune \u00e8 composto da tre centri abitati: Conselice (che da sola ha circa abitanti), Lavezzola e San Patrizio.\nGeografia fisica.\nIl territorio di Conselice, della superficie di circa 6.298 ettari, \u00e8 situato in un'area idrografica delimitata dagli argini dei fiumi Sillaro ad ovest, Reno a nord e Santerno ad est. Sillaro e Reno lambiscono per un breve tratto il territorio del comune, vicino al confine settentrionale. \nIl territorio, interamente pianeggiante, \u00e8 attraversato (da sud a nord) dal Canale Zaniolo, che proviene da Mordano e si getta nel Canale collettore Destra Reno. \nAltro canale artificiale che attraversa Conselice \u00e8 il Canale dei molini di Imola, anticamente utilizzato per il trasporto merci e per il funzionamento dei numerosi mulini che su di esso sorgevano. \nOggi il tratto conselicese non \u00e8 pi\u00f9 attivo; il letto del Canale dei molini \u00e8 tuttora osservabile nella frazione San Patrizio.\nStoria.\nIl porto vallivo.\nLe ricerche archeologiche eseguite negli anni 1992-1995 nel territorio comunale hanno riportato alla luce grandi quantit\u00e0 di conchiglie e di altro materiale di ambiente lagunare, tra cui un'ostrica, che \u00e8 stata datata a 2.635 anni fa con il radiocarbonio. Attraverso l'analisi di tutti i reperti rinvenuti si \u00e8 potuto concludere che, nell'antichit\u00e0, il sito di Conselice si trovava sul limitare di una vasta area umida, parte della Valle Padusa.\nNelle pergamene scritte in latino conservate nell'archivio comunale compare dall'XI secolo il nome \"Caput Silicis\". Non esistono prove invece che il toponimo sia stato tramandato direttamente dall'antichit\u00e0. L'unica cosa certa \u00e8 che, nel reticolo della centuriazione romana, il sito di Conselice era in asse con \"Forum Cornelii\" (l'odierna Imola). Gli storici ritengono che una strada perpendicolare alla via Emilia (cio\u00e8 un cardo) partisse da Forum Cornelii per raggiungere il sito. Il percorso era lungo 12 miglia romane (circa 25\u00a0km), la strada era affiancata probabilmente da un canale navigabile per piccole imbarcazioni.\n\u00c8 possibile allora spiegare l'origine del nome: una prima ipotesi, la pi\u00f9 immediata, \u00e8 che la via romana fosse selciata (\"silicis\"). Ma ad oggi non \u00e8 ancora stato rinvenuto alcun reperto di epoca romana sotto l'attuale via Selice, per non parlare del resto del territorio conselicese.Se dunque appare certo che fino all'XI secolo l'insediamento non esistesse, le origini di Conselice sono da ricercare nelle peculiari caratteristiche dell'ambiente naturale attorno al sito. Dal punto dove sorge Conselice, infatti, si raggiungeva facilmente per via d'acqua il Po di Primaro (anticamente, il ramo meridionale del Po). Bisogna aggiungere che il Po di Primaro rappresentava per Forum Cornelii la via pi\u00f9 diretta di accesso al mare. Quindi \u00e8 presumibile che, nell'antichit\u00e0, sul sito dove oggi sorge Conselice esistesse un porto vallivo. Possiamo ora formulare la seconda ipotesi sull'origine del nome: il porto lagunare serviva ai corneliesi per l'approvvigionamento di diverse materie prime.\nL'area in cui si trovava il sito della citt\u00e0 conserv\u00f2 i caratteri lagunari-vallivi fino alla met\u00e0 del I millennio d.C., cio\u00e8 fino alla fine dell'Et\u00e0 antica. Trovandosi circondata da paludi, Conselice sub\u00ec l'interramento dovuto ai continui apporti del Santerno e del Sillaro (\"Sillarus-Silicis\").\nLa nascita di Conselice.\nIl pi\u00f9 antico documento che cita il \"Portus de Capite selcis\" \u00e8 datato 5 giugno 1084. La pergamena \u00e8 firmata dal vescovo Morando. Il documento \u00e8 il risultato delle trattative intercorse tra la sede vescovile, \"castrum Sancti Cassiani\", e la citt\u00e0 rivale d'Imola. Fino ad allora il vescovo aveva prevalso sulla \"civitas corneliense\": suoi erano i diritti di dazio sulle merci in transito per via di terra, suo il privilegio di riscuotere le imposte; sua la signoria sullo scalo portuale. Tali prerogative \u2013 per motivi a noi sconosciuti \u2013 cessarono a vantaggio di Imola, e quindi il vescovo fu costretto a fare alcune importanti concessioni alla citt\u00e0 rivale: dovette concedere il ribasso delle tariffe di transito delle navi imolesi e dovette anche promettere di costruire un canale che collegasse la citt\u00e0 al \"suo\" porto (fu realizzato in epoca successiva).\nIl porto fu quindi collegato con un'idrovia ad Imola. Attraverso lo scalo lagunare, gli imolesi svolsero i loro commerci marittimi con Venezia e con gli altri porti del mare Adriatico, tanto che nella citt\u00e0 la moneta veneta ebbe corso legale. Del porto si servivano anche i mercanti lughesi e faentini. Nel 1126 lo scalo torn\u00f2 sotto la signoria del vescovo per decisione di papa Onorio II. La signoria vescovile dur\u00f2 fino al 1175, quando \"castrum Sancti Cassiani\" fu distrutto dai rivali imolesi.\nIntanto, nei secoli XI e XII, periodo caratterizzato dalla ri-antropizzazione del territorio della bassa Romagna (\"Romandiola\"), si ebbe la formazione dell'abitato di Conselice. Nel 1151 compare nei documenti la definizione di \"castrum\" dotato di una \"curtis\" per designare Conselice. Il paese rimase soggetto ad Imola (in un rapporto di vassallaggio) fino al 1222, anno in cui venne occupato e distrutto dai Bolognesi. Fu poi ricostruito dagli imolesi nel 1296. Nella prima met\u00e0 del XIV secolo fu soggetto a Bologna, poi pass\u00f2 alla Santa Sede.\nNella \"Descriptio provinci\u00e6 Romandiol\u00e6\" del 1371 (documento storico fondamentale per la conoscenza dei paesi e degli abitanti della bassa Romagna), Conselice fu censita come luogo fortificato, appartenente allo Stato Pontificio e con 34 \"fuochi\", cio\u00e8 persone con capacit\u00e0 contributiva.\nEcco come doveva apparire Conselice secondo la descrizione della storica Claudia Pancino:\n\"Alla fine della via Selice si trovava il porto, attorniato da una cinta muraria. Su un lato di essa era costruita la rocca, dove si trovava la sala in cui fino ad almeno il XVI secolo si svolsero i Consigli comunali. Di fronte alla rocca sorgeva la chiesa (San Martino), fra la rocca e la chiesa trovava spazio la piazza (Piazza maggiore), [ai lati della quale sorgevano] le prime (fino all'Ottocento pochissime) abitazioni in muratura delle famiglie pi\u00f9 benestanti. Il canale Selice passava lungo il lato ovest della piazza. Proprio alla met\u00e0 del lato ovest della piazza, tra la rocca e la chiesa, un ponte attraversava il canale. Di fronte al ponte, al di l\u00e0 del canale, si apriva uno spazio che sarebbe poi stato la sede del foro boario\". La via principale del paese, che lo attraversava da nord a sud (immancabilmente \"Via Selice\"), portava al vecchio cimitero.La chiesa e la piazza (rinominata Piazza Foresti) esistono ancora oggi, cos\u00ec come la Via Selice, mentre il canale \u00e8 stato deviato di alcune centinaia di metri pi\u00f9 ad ovest. Non \u00e8 pi\u00f9 rimasto niente, invece, della rocca.\nPer vari secoli Conselice fu al centro di una zona caratterizzata dalla ricca \u2014 e spesso pericolosa \u2014 presenza di acque e paludi. Inoltre, fino al XVIII secolo (compreso), la principale via di comunicazione tra Conselice e la Via Emilia fu il Canale dei Molini che la collegava con Imola. Col tempo la strada rettilinea che l'affiancava crebbe d'importanza. Nel Basso Medioevo fu prolungata verso nord di 10\u00a0km, terminando alla Bastia del canale Zaniolo. Oggi \u00e8 la Strada provinciale Selice.\nConselice nello Stato Pontificio.\nLe date fondamentali della storia moderna di Conselice sono:\nDall'Unit\u00e0 alla Liberazione.\nLa nota Inchiesta Agraria Jacini (1871) tracci\u00f2 un quadro della gestione del territorio di Conselice negli anni immediatamente successivi alla nascita del Regno d'Italia. La situazione non era molto cambiata dall'inizio del secolo: una manciata di famiglie forestiere possedeva la maggior parte delle terre; su tutte i conti Massari che, arrivati da Ferrara al seguito dei napoleonici, avevano acquistato nel giro di poco tempo le quattro pi\u00f9 grandi tenute conselicesi, diventando padroni di un terzo del territorio comunale.I proprietari residenti nel Comune, invece, erano piccoli o piccolissimi agricoltori. Quasi tutti i proprietari con poderi superiori a 10 ettari non risiedevano nel Comune. Nella frazione di Lavezzola esistevano solo tre grandi propriet\u00e0.Per quanto riguarda la destinazione d'uso del territorio, la situazione non era incoraggiante: ben due terzi erano costituiti da zone umide, oppure zone asciutte solo d'estate ma impraticabili in inverno. Il 20% era costituito da valli permanenti, mentre meno del 15% era rappresentato da buon terreno lavorativo. Dall'Inchiesta si evince come nell'Ottocento i conselicesi conducessero una vita molto modesta.Il pericolo del diffondersi di epidemie era costante. Per combatterlo, nel 1870 il Comune apr\u00ec la prima fontana pubblica di acqua potabile nella piazza centrale del paese. Per la sua caratteristica forma, fu detta popolarmente \"funtana d'e' bafion\" (fontana del baffone in romagnolo).\nChe mestieri facevano i conselicesi? Un'indagine condotta nel 1873 nella principale parrocchia cittadina, San Martino, accerta che la stragrande maggioranza degli uomini lavorava nei campi: 163 come braccianti (quindi come operai a giornata) e circa 150 come coloni (cio\u00e8 agricoltori legati stabilmente alla loro terra). Per quanto riguarda le donne, il mestiere pi\u00f9 comune era la filatrice. Vi erano poi: 8 bottegai, 2 caffettieri, 5 impiegati, un infermiere, un macellaio, una maestra e tre maestri, un maestro di musica, due medici, un orologiaio, 4 osti, 3 pastori, 2 pensionati, 2 \"povere\", una tessitrice e 9 vallaroli.Nel censimento del 1871, i 6860 abitanti erano cos\u00ec distribuiti nel territorio: 4877 vivevano in case sparse nelle campagne, mentre solo 1874 vivevano nei tre centri abitati, cio\u00e8 Conselice (1185), San Patrizio (361) e Lavezzola (328).Nel 1886 il comune fu sfiorato dall'emergenza colera. Una delle cause fu certamente la scarsezza e l'inadeguatezza delle poche fogne chiuse che esistevano nel centro abitato. Nel 1888 entrarono in funzione i primi plessi scolastici, a San Patrizio e a Lavezzola. Per il capoluogo, invece, si dovette attendere il 1910.\nNel corso dell'Ottocento si diffonde a Conselice la risicoltura. I primi terreni ad essere utilizzati per la coltivazione del riso sono quelli prossimi alle paludi, situati nella parte nord del territorio comunale, tra Lavezzola ed il Po di Primaro. Alla met\u00e0 del secolo la coltivazione del riso supera in estensione le colture arboricole e cerealicole. Si coltivano risaie anche alle porte dell'abitato, sia a Conselice che a San Patrizio; alle risaie si alternano aree di pantano, di cui molte peraltro venivano coltivate a riso. In molti casi la coltivazione a riso era l'ultima scelta per i terreni che non erano suscettibili di nessuna rendita. Si metteva un terreno acquitrinoso a risaia con la speranza che col tempo si colmasse e si potesse cos\u00ec metterlo a coltura, di cereali per esempio. Conselice era inoltre, con Alfonsine, un centro gi\u00e0 famoso per l'allevamento dei ranocchi, anfibio tipico delle zone umide. La fama di \"Paese dei ranocchi\", per cui Conselice \u00e8 rinomata tuttora, nasce proprio in questo periodo.\nNel 1875 vengono bonificati e messi a coltura circa cento ettari che, da area valliva, diventano campi coltivati a pescheti e frutteti. Alla fine del secolo, comunque, la risicoltura \u00e8 ancora il \"fulcro di tutte le vicende dell'agricoltura nel mondo rurale conselicese\". Nell'anno 1899 sono coltivati a risaia 400 ettari di terreno. Nove anni prima (1890) si era verificato a Conselice un grave fatto di sangue. Il 20 e 21 maggio si erano radunati in Piazza maggiore alcuni braccianti ed alcune risaiole che reclamavano migliori condizioni di lavoro e di salario. Le rivendicazioni, specialmente delle mondine, presso i proprietari delle risaie non avevano prodotto nessuno effetto. Dal canto loro, i braccianti avevano come interlocutore lo stato e il municipio. Il Ministero dei Lavori pubblici aveva finanziato i lavori di costruzione della ferrovia Ferrara-Ravenna-Rimini, che erano terminati l'anno prima (1889). Ora centinaia di braccianti erano disoccupati e chiedevano che lo stato aprisse nuovi cantieri. Decisi a farsi sentire in Comune, dunque, i braccianti si mossero verso il municipio. Ma le guardie chiamate a difendere il palazzo municipale spararono colpi d'arma da fuoco sui manifestanti. Due mondine ed un uomo rimasero sul terreno.Questo episodio rappresent\u00f2 un momento di svolta nella storia del paese e nella storia dei rapporti di lavoro di tutta la Pianura padana: dopo i fatti di Piazza maggiore lo spontaneismo lasci\u00f2 il posto alle prime forme di organizzazione sindacale. Gi\u00e0 alla fine dello stesso anno, il 16 novembre si costitu\u00ec l'\u00abAssociazione generale cooperativa fra operai braccianti di Conselice, Lavezzola e San Patrizio\u00bb. Il 2 aprile 1891 nacque la \u00abSociet\u00e0 cooperativa fra i lavoranti muratori di Conselice\u00bb.In un'inchiesta sul lavoro delle risaie pubblicata nel 1906 le condizioni salariali del conselicese venivano descritte come le migliori della zona, dando ragione del suo ruolo di avanguardia nella provincia di Ravenna.Nel 1914 i terreni non destinati a risaia superano quelli a risaia: ben il 28% della superficie \u00e8 destinato a vigneto, il 23% ai foraggi e oltre il 21% al grano. A Conselice non esiste ancora la frutticoltura, che invece \u00e8 molto sviluppata nel territorio della confinante Massa Lombarda. Si pu\u00f2 dire che l'economia conselicese si esaurisse nel settore primario: non vi erano stabilimenti industriali e non erano presenti istituti di credito. Aumentano i servizi alla cittadinanza: nel 1910 viene costruita la nuova scuola elementare. Nello stesso anno, al teatro i conselicesi assistono alla prima proiezione cinematografica e viene rappresentata la prima opera (\"Il Barbiere di Siviglia\"). Infine, dal gennaio 1911, vengono accesi i nuovi lampioni ad illuminazione elettrica.\nDopo la prima guerra mondiale cominciano i lavori di bonifica della parte del territorio comunale ancora paludosa (circa un sesto della superficie). Parallelamente, il settore primario \u00e8 attraversato da un processo di ammodernamento: pi\u00f9 concimazione chimica, pi\u00f9 meccanizzazione, aumento dell'estensione delle colture industriali (barbabietola, frutteto).Rimangono invece insufficienti le condizioni abitative dei conselicesi: un rapporto dell'Ufficiale sanitario del 1921 segnala che la gran parte della popolazione vive in condizioni di assoluta antiigienicit\u00e0. Molte famiglie vivono in un solo locale. La carenza di abitazioni, che si somma alla cronica carenza di lavoro bracciantile, innesca una miscela esplosiva: nel biennio 1920-21 il territorio conselicese \u00e8 scosso da rivolte che in alcuni casi sfociano nella violenza. Il \"biennio rosso\" non porter\u00e0 i benefici sperati e gi\u00e0 nel 1922 la lotta operaia avr\u00e0 esaurito la sua spinta propulsiva.Conselice, che era stata amministrata dal Partito Socialista Italiano fin dai primi anni del secolo, si avvia al definitivo insediamento del potere fascista. A Conselice il fascismo presenta un'impronta prettamente locale: quella di una reazione agraria diretta a restaurare il predominio dei proprietari terrieri sugli operai. L'instaurarsi del potere fascista nel municipio conselicese non porta comunque ad una stabilizzazione del funzionamento dell'amministrazione: comincia invece una vera e propria guerra tra le diverse fazioni dello squadrismo locale. Il risultato sar\u00e0 che per quasi tutti gli anni Venti Conselice verr\u00e0 retta da commissari prefettizi e perder\u00e0 quindi importanti finanziamenti statali.Vengono cos\u00ec dilungati i tempi della bonifica definitiva del territorio, che si prolungano fino agli anni Trenta. N\u00e9 si riscontra un miglioramento della produttivit\u00e0 dei terreni gi\u00e0 messi a coltura. Se il panorama del settore primario \u00e8 abbastanza statico, un settore dell'economia che registra forti tassi di sviluppo \u00e8 l'edilizia. L'espansione abitativa \u00e8 costante per tutti gli anni Venti e Trenta. Per\u00f2 avviene al di fuori di qualsiasi pianificazione, poich\u00e9 viene tracciato un piano regolatore per il solo centro di Conselice. A Lavezzola, per esempio, i privati vengono indotti a costruire lungo i lati della Via Bastia, con il risultato di far assumere al paese l'aspetto di un lungo corridoio di case. Ed \u00e8 l'aspetto che Lavezzola mantiene tutt'oggi.Permangono peraltro di basso tenore le condizioni abitative: nessuna costruzione di case popolari, carenza di alloggi e cattive condizioni igieniche sono i problemi cui devono ancora far fronte i conselicesi. Le frazioni sono ancora prive di sistema fognario.\nLe precarie condizioni di vita della popolazione subiscono un repentino peggioramento gi\u00e0 nei primi mesi della seconda guerra mondiale. L'aumento dei prezzi colpisce le fasce pi\u00f9 deboli e determina un peggioramento generale dell'alimentazione. Fortissime difficolt\u00e0 si registrano nell'approvvigionamento dei combustibili. Ovviamente tutte le opere pubbliche previste sono rimandate a dopo la conclusione del conflitto. Conselice non ha ancora un acquedotto mentre la rete fognaria, finora costruita solo nelle vie del centro, \u00e8 completamente ostruita, per cui quando piove il paese si allaga.\nCon l'arrivo della guerra sul suolo italiano anche Conselice venne sconvolta da bombardamenti e fatti luttuosi. L'incursione del 29 agosto 1944 colp\u00ec l'abitato di Conselice provocando il crollo di 16 edifici. In quello stesso periodo si costituirono formazioni le prime formazioni partigiane militarmente inquadrate sul territorio, che forniscono un supporto decisivo alle forze alleate. Dopo aver liberato Ravenna il 4 dicembre 1944, le truppe alleate proseguirono la loro avanzata nella Bassa Romagna sino ad arrestarsi sul fiume Senio. Durante l'inverno 1944-45 il paese soffr\u00ec i bombardamenti e dal passaggio del fronte. Le bombe colpiscono l'arginatura del Sillaro, la linea ferroviaria, il ponte sul Reno a Lavezzola. Conselice venne liberata il 14 aprile 1945 durante le fasi iniziali dell'offensiva alleata. Il tributo di Conselice alla lotta di liberazione \u00e8 di 27 morti in combattimento ed almeno altrettanti per fucilazione.\nIl dopoguerra.\nDopo la guerra non si provvide a risistemare gli argini sul fiume Santerno danneggiati dalla guerra. Le conseguenze furono tragiche: il 5 dicembre 1959 una disastrosa rotta del Santerno allag\u00f2 il 40% del territorio comunale. L'enorme massa d'acqua fu fermata provvidenzialmente a soli 500 metri dal centro storico, non superando l'alta massicciata della ferrovia locale.\nSimboli.\nLo stemma, concesso con Decreto del presidente della Repubblica del 29 settembre 2011, si blasona:\nMonumenti e luoghi d'interesse.\nAree naturali.\nNel territorio comunale \u00e8 sita l'area di riequilibrio ecologico Bacini di Conselice. Nata all'interno della cassa di espansione dello scolo Zaniolo, \u00e8 una zona in corso di rinaturalizzazione costituita da un insieme di stagni e boschetti. Istituita nel 2011, l'A.R.E. si estende per 9 ettari.\nEsiste inoltre la zona di protezione speciale \u00abBacini di Conselice e Lavezzola\u00bb. Si tratta di due distinte zone umide: la cassa di espansione del canale Diversivo in Valle ed i bacini della Fornace Litos (a est di Lavezzola). Entrambe le aree sono in corso di rinaturalizzazione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel comune di Conselice sono presenti quattro parrocchie, facenti parte di due diocesi diverse: \nCultura.\nLa Biblioteca civica fu aperta nel 1967 nell'ex Casa Vacchi. Nel 1995 \u00e8 stata intitolata alla scrittrice conselicese Giovanna Righini Ricci. Dal 2001 i locali della biblioteca sono allestiti all'interno del palazzo comunale.\nIl teatro comunale di Conselice offre una stagione di prosa (anche commedie in romagnolo).\nEconomia.\nPoco fuori del centro abitato si trovano: \nInfrastrutture e trasporti.\nStrade.\nConselice, San Patrizio e Lavezzola sono attraversate dalla strada provinciale (strada statale fino al 2001) Selice-Montanara Imolese. La strada inizia poco pi\u00f9 di 1\u00a0km a nord di Lavezzola; dopo averla attraversata passa da Conselice e San Patrizio, poi prosegue in direzione sud verso Imola.\nLavezzola \u00e8 il punto d'arrivo della Strada provinciale 13 \u00abBastia\u00bb, che segue il corso del Santerno mantenendosi alla sinistra del fiume.\nA Nord di Lavezzola, la Strada statale 16 Adriatica, che nel tratto Ferrara-Ravenna \u00e8 chiamata \"Reale\", lambisce il territorio comunale per un breve tratto.\nFerrovie.\nIl territorio \u00e8 servito da tre stazioni ferroviarie: la Stazione di Conselice e la Stazione di San Patrizio sulla linea Faenza-Lavezzola, e la Stazione di Lavezzola sulle linee Ferrara\u2013Rimini e Faenza-Lavezzola.\nMobilit\u00e0 urbana.\nPiste ciclabili.\nNel 2013 \u00e8 stato completato il tratto che collega Lavezzola con la frazione lughese di Frascata (2\u00a0km).\nAmministrazione.\nI Comuni di Conselice, Alfonsine, Bagnacavallo, Bagnara di Romagna, Cotignola, Fusignano, Lugo, Massa Lombarda e Sant'Agata sul Santerno formano insieme l'Unione dei comuni della Bassa Romagna.\nNel 2012 Conselice ha ottenuto l'approvazione da parte del Ministero dell'Interno della bandiera comunale. La consegna del vessillo si \u00e8 svolta il 14 novembre 2012. Conselice \u00e8 l'unico comune dell'Unione a possedere una propria bandiera.\nNello stesso anno \u00e8 stato modificato lo stemma, che risaliva agli anni Trenta, e dove il luccio e la tinca apparivano erroneamente di colore oro e argento anzich\u00e9 argento e oro. La corona di ferro del vecchio modello araldico \u00e8 stata affiancata da fronde di quercia e di alloro.\nGemellaggi.\nConselice \u00e8 gemellata con:\nSport.\nAssociazioni sportive.\nLe associazioni sportive di maggior tradizione a Conselice sono (in ordine alfabetico):"}
{"id": "560273", "revid": "1226", "url": "https://it.wikipedia.org/wiki?curid=560273", "title": "Glossario dei Giochi di Ruolo", "text": ""}
{"id": "560279", "revid": "729019", "url": "https://it.wikipedia.org/wiki?curid=560279", "title": "Satigny", "text": "Satigny (toponimo francese) \u00e8 un comune svizzero di 4\u00a0109 abitanti del Canton Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Satigny sono:\nInfrastrutture e trasporti.\nSatigny \u00e8 servito dall'omonima stazione e da quella di Bourdigny sulla ferrovia Lione-Ginevra."}
{"id": "560282", "revid": "1703750", "url": "https://it.wikipedia.org/wiki?curid=560282", "title": "Campionati americani maschili di pallacanestro", "text": "I Campionati americani maschili di pallacanestro FIBA sono una competizione cestistica a organizzata dalla FIBA Americas, a cui partecipano le nazionali di pallacanestro del continente americano.\nIl torneo assegna il titolo di \"Campione d'America\", ed \u00e8 valevole per la qualificazione ai Giochi olimpici e ai Mondiali.\nMedagliere.\n\"Aggiornato all'edizione 2017\""}
{"id": "560284", "revid": "1226", "url": "https://it.wikipedia.org/wiki?curid=560284", "title": "Keeper Of The Seven Keys - Part I", "text": ""}
{"id": "560286", "revid": "2033069", "url": "https://it.wikipedia.org/wiki?curid=560286", "title": "Le cose che amo di te", "text": "Le cose che amo di te (\"What I Like About You\") \u00e8 una serie televisiva statunitense creata da Wil Calhoun e Dan Schneider ed \u00e8 stata trasmessa sul canale televisivo degli Stati Uniti The WB dal 2002 al 2006, per quattro stagioni.\nLa serie \u00e8 ambientata nella citt\u00e0 di New York e segue la vita di due sorelle, Valerie (Jennie Garth) e Holly Tyler (Amanda Bynes), oltre che dei loro amici.\nIn Italia la serie \u00e8 stata trasmessa per la prima volta su Rai 2 tra il 2006 e il 2008. Repliche della serie sono state trasmesse sui canali Fox Life, Mya, Italia 1 e La 5.\nLa canzone della sigla \u00e8 \"What I Like About You\", brano inciso originariamente dai The Romantics nel 1980 ed utilizzato, nella prima stagione della serie, nella versione cover realizzata dalla band Lillix; dalla seconda stagione in avanti invece, la sigla consiste nella canzone delle Lillix in una versione remix di Philip Steir.\nTrama e temi.\n\"Le cose che amo di te\" racconta della storia di Valerie Tyler (Jennie Garth) e di sua sorella minore Holly (Amanda Bynes). Valerie, ragazza in carriera nel settore delle pubbliche relazioni, \u00e8 molto organizzata e a volte nevrotica; sua sorella minore Holly \u00e8 invece una teenager che si ritrova a vivere con Val poich\u00e9 non vuole trasferirsi a Tokyo dove il padre ha ottenuto un nuovo lavoro. Valerie si impegna a prendersi cura della sorella e nella serie si dimostra pi\u00f9 volte il forte legame che unisce le due sorelle le quali possiedono comunque molti amici leali.\nIl tema chiave della serie \u00e8 l'amore: complicato per entrambe le sorelle Tyler; Valerie nel corso della serie frequenta il direttore di un ristorante, Jeff (Simon Rex), il suo superiore al lavoro Peter (Stephen Dunham), una vecchia fiamma del liceo, Rick (Edward Kerr), ed infine si ritrova sposata, dopo una sbronza ad Atlantic City, con Vic Meladeo (Dan Cortese), il suo capo di qualche anno prima ora divenuto pompiere e follemente innamorato di lei.&lt;br&gt;\nIl primo amore di Holly \u00e8 invece il \"secchione\" timido ed insicuro Henry (Michael McMillian) e, successivamente, Ben (David De Lautour) alternando entrambi alla sua ossessione per l'atletico donnaiolo Vince (Nick Zano). A questi personaggi si aggiungono Lauren (Leslie Grossman), migliore nemica-amica di Valerie dal carattere eccentrico; il migliore amico di Holly (e successivamente anche di Ben e Vince) Gary (Wesley Jonathan) ed infine Tina (Allison Munn), la migliore amica di Holly con il difetto di essere un tantino \"facile\" con i ragazzi.\nDa notare, inoltre, diverse apparizioni di personaggi famosi, spesso cantanti e modelle, che interpretano s\u00e9 stessi (ad esempio al quasi primo matrimonio di Valerie compare Gavin DeGraw, in un altro episodio compare Jesse McCartney), oltre a tutte le piccole comparse che in genere hanno lo scopo di far ingelosire questo o quel componente della coppia di turno (di solito ex ragazze di Vince che rendono Holly pazza di gelosia).\nLa serie fa frequentemente riferimento ad episodi delle stagioni precedenti creando cos\u00ec una continuity; l'attenzione resta focalizzata molto su Holly e Val lasciando poco spazio allo sviluppo dei personaggi secondari che si limitano a ruotare intorno alle sorelle.\nProgrammazione.\nLe prime due stagioni della serie e met\u00e0 della terza sono andate in onda su Rai 2 dal 7 luglio 2006 e durante tutta l'estate del 2006 dal luned\u00ec al venerd\u00ec alle 18.50 con un doppio episodio al giorno; la programmazione della terza stagione \u00e8 poi proseguita ogni sabato alle 16.50 da ottobre a dicembre dello stesso anno. La quarta ed ultima stagione \u00e8 invece andata in onda, dal 7 giugno 2008 al 2 agosto 2008 ogni sabato alle 17.15 con due episodi settimanali.\nDVD.\nIn home video \u00e8 stata pubblicata solamente la prima stagione con la seguente distribuzione:\nIn Italia non \u00e8 stato pubblicato alcun DVD della serie."}
{"id": "560297", "revid": "322321", "url": "https://it.wikipedia.org/wiki?curid=560297", "title": "Preganziol", "text": "Preganziol (IPA: , \"Preganxiol\" IPA: in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio di Preganziol \u00e8 completamente pianeggiante. Il suolo, per lo pi\u00f9 argilloso, permette l'esistenza di numerosi corsi d'acqua, comunque di modesta portata e lunghezza: da sud, i principali sono il Zermanson, Serva, il Bigonzo e il Dosson, tutti affluenti del fiume Sile.\nOrigini del nome.\nLa prima parte del nome \u00e8 sicuramente in relazione al veneto \"pr\u00e0\" che significa \"prato\" e indicherebbe dunque la presenza di terreni utili al pascolo o, pi\u00f9 in generale, di possedimenti. La seconda parte \u00e8 discussa: forse deriva dal nome dell'antico proprietario (un tale \"Golza\", \"Galzolo\" o \"Granziol\" quindi); oppure \u00e8 legato ad un termine veneto, oggi in disuso, che significava \"bosco\" (da \"gazo\", \"giagio\", \"gaiolo\"), quindi indicherebbe un prato protetto da una selva. La presenza di fitti boschi \u00e8 infatti documentata in vari documenti medievali.\nStoria.\nLe tracce pi\u00f9 antiche della presenza umana nel territorio risalgono all'epoca romana. Si ritiene che l'attuale comune costituisse l'estremit\u00e0 settentrionale della centuriazione di \"Altinum\", il cui confine con \"Tarvisium\" seguiva il corso del Sile.\nLa prima citazione scritta di Preganziol, indicata come \"prati Golzoli\", \u00e8 in una bolla del 1170 con la quale papa Alessandro III donava la chiesa locale, gi\u00e0 cappella della pieve di San Giovanni di Treviso, al Capitolo dei Canonici di Treviso. La disposizione fu confermata nel 1181 \u00e8 il paese \u00e8 menzionato come \"Pratoganziol\".\nCome suggerirebbe il toponimo, il territorio era in passato ricco di vegetazione. In un documento del 1317 si osserva la necessit\u00e0 di tagliare le selve che offrivano riparo ai briganti. Dell'anno successivo \u00e8 un altro scritto in cui \u00e8 attestato l'utilizzo delle \"loviere\", trappole per catturare i lupi.\nNel 1350 la popolazione fu decimata per l'imperversare della peste. Per favorire il ripopolamento della zona, il comune di Treviso, da cui dipendeva, offr\u00ec sgravi fiscali per chi vi si ristabiliva.\nIl 22 dicembre del 1807 nascono ufficialmente la municipalit\u00e0 di Preganziol (con l'aggregazione di Settecomuni) e quelle di San Trovaso e Sambugh\u00e8. Tuttavia gi\u00e0 il 6 febbraio 1808 le prime due sono abolite per essere annesse al comune di Treviso, preservando invece quella di Sambugh\u00e8.\nNel 1816 il comune di Preganziol si stacca da Treviso e, inglobando San Trovaso e Sambugh\u00e8, assume l'odierna configurazione.\nSimboli.\nLo stemma del comune \u00e8 diviso verticalmente in due campiture: a destra i boschi con il prato rossiccio ricordano l'etimo del toponimo (forse da \"pr\u00e0\" \"prato\" e \"gazio\" \"bosco\", vedi sopra); a sinistra la fabbrica testimonia l'importanza dell'industria; i soggetti sono sovrastati da un pastorale (il potere dei vescovi di Treviso) con una spiga di grano e una pannocchia (l'abbondanza dell'agricoltura).\nMonumenti e luoghi d'interesse.\nLa parrocchiale di Sant'Urbano risale, nella sua ultima riedificazione, al XVIII secolo, tranne la facciata novecentesca progettata da Antonio Beni. All'interno, una \"Madonna della Cintura\", gruppo ligneo di Valentino Panciera Besarel (1895), il \"Martirio di Sant'Urbano\", affresco del soffitto di Giovan Battista Canal (1792) e una \"Madonna della Cintura\", altro dipinto del Canal collocato sul primo altare di sinistra; le stazioni della Via Crucis e la tela \"Strage degli innocenti\" sono opere recenti di Giuseppe Pin. Nella cantoria sopra il portale una maestosa cassa settecentesca ospita l'organo realizzato da Benigno Castelli di Lecco, acquistato dal parroco Don Domenico Biondo e installato da Silvano Girotto nel 1962, successivamente ampliato.\nIl Palazzo Municipale, posto lungo il Terraglio, fu inaugurato nel 1927 dal Sindaco Achille Vettorazzo, architetto e progettista dello stesso edificio.\nNel territorio, sono presenti numerosissime ville venete. L'asse viario principale, il Terraglio, ne \u00e8 particolarmente ricco. Partendo da sud, le ville che si affacciano ai lati della strada sono: Villa Lin-Marcello del Majno (lato occidentale), Villa Longo Marchesi, Villa Querini-Biadene detta \u201cla Colombina\u201d (lato orientale), Villa Palazzi-Valier o Taverna e, in particolare, Villa Albrizzi-Franchetti, sita nella frazione di San Trovaso. Altra strada caratterizzata dalla presenza di numerose ville \u00e8 via Schiavonia, possiamo incontrare partendo da Ovest: Villa Tasso (lato settentrionale), Villa Spandri e Villa Grassi-Marcello del Majno detta \"Ego\".\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nA Preganziol appartengono le tre frazioni di Sambugh\u00e8, San Trovaso e Frescada e le localit\u00e0 di Settecomuni, Alle Grazie e La Boschetta.\nSuddivisioni ecclesiastiche.\nNel territorio di Preganziol hanno sede quattro parrocchie, comprese nella diocesi di Treviso; tre di queste appartengono al vicariato di Mogliano e una al vicariato Urbano:\nAltre localit\u00e0 del territorio.\nOltre a queste, che per importanza sono citate nello stesso statuto comunale, esistono numerosi altri toponimi, molti dei quali ormai in disuso. Si hanno ad esempio Baratta Vecchia, ad ovest del centro, Canton, ad est, La Croce, presso il confine con Mogliano Veneto, dove sorge una piccola zona industriale, e Borgo Verde (572 ab.), quartiere recente ad est del centro, alla sinistra di via Schiavonia.\nInfrastrutture e trasporti.\nStrade.\nIl comune \u00e8 interessato dalla Strada Statale 13 ed \u00e8 servito dalla Autostrada A4 Torino - Trieste (casello di Preganziol del Passante di Mestre).\nFerrovie.\nLa localit\u00e0 \u00e8 servita dall'omonima stazione ferroviaria posta sulla linea Venezia-Udine.\nMobilit\u00e0 urbana.\nI trasporti pubblici a Preganziol vengono effettuati con autoservizi di linea suburbani (linea 8E) gestiti in pool da MOM e ACTV, che collegano Treviso a Mestre passando per Preganziol e Mogliano Veneto. Preganziol \u00e8 altres\u00ec capolinea delle linee urbane 8 e 9 di MOM, che afferiscono al centro di Treviso, collegando le frazioni al capoluogo. Sono inoltre previste navette scolastiche dirette ai principali istituti d\u2019istruzione superiori del capoluogo e di Mogliano Veneto.\n\u00c8 attivo un servizio di autobus navetta effettuato da ATVO per l'Aeroporto di Venezia-Tessera."}
{"id": "560302", "revid": "7", "url": "https://it.wikipedia.org/wiki?curid=560302", "title": "Fiera internazionale di Genova", "text": ""}
{"id": "560304", "revid": "1226", "url": "https://it.wikipedia.org/wiki?curid=560304", "title": "Keeper Of The Seven Keys - Part II", "text": ""}
{"id": "560318", "revid": "1318658", "url": "https://it.wikipedia.org/wiki?curid=560318", "title": "Arrondissement di Avranches", "text": "L\"arrondissement\" di Avranches \u00e8 un \"arrondissement\" dipartimentale della Francia situato nel dipartimento della Manica, nella regione della Normandia.\nComposizione.\nL\"arrondissement\" \u00e8 composto da 160 comuni raggruppati in 16 cantoni:"}
{"id": "560324", "revid": "13648", "url": "https://it.wikipedia.org/wiki?curid=560324", "title": "Disegni arabeschi", "text": ""}
{"id": "560326", "revid": "1318658", "url": "https://it.wikipedia.org/wiki?curid=560326", "title": "Arrondissement di Coutances", "text": "L\"arrondissement\" di Coutances \u00e8 un \"arrondissement\" dipartimentale della Francia situato nel dipartimento della Manica, nella regione della Normandia.\nComposizione.\nL\"arrondissement\" \u00e8 composto da 160 comuni raggruppati in 10 cantoni:"}
{"id": "560330", "revid": "670021", "url": "https://it.wikipedia.org/wiki?curid=560330", "title": "Console (storia medievale)", "text": "I consoli erano magistrati, cos\u00ec denominati secondo l'antico uso romano, che affiancavano i Consigli (detti Arenghi, Parlamenti, Assemblee, Senati, ecc. a seconda dei luoghi) nelle amministrazioni dei Comuni nell'Italia medievale. Il governo del Comune era basato su un Consiglio generale cittadino che eleggeva dei magistrati, detti consoli, incaricati della reggenza. Questi, in un primo momento, essendo privi di autorit\u00e0 esercitavano il proprio compito in rappresentanza del vescovo.\nIl contesto storico in cui sono nati i Comuni Consolari \u00e8 stata la Lotta per le investiture dei vescovi tra l'imperatore Enrico IV e il papa Gregorio VII.\nDescrizione.\nI consoli erano in numero variabile da citt\u00e0 a citt\u00e0, e talvolta anche all'interno della stessa citt\u00e0 (nel XII secolo, Milano ne ebbe fra 10 e 24), e generalmente rimanevano in carica un solo anno. Nella maggior parte dei casi, provenivano dalla classe magnatizia, costituita dai cittadini pi\u00f9 ricchi (nobili e \"popolo grasso\"). Erano generalmente investiti del supremo potere esecutivo e avevano il comando militare in caso di guerra, nonch\u00e9 la responsabilit\u00e0 per l'ordine interno.\nIn taluni casi, ai consoli erano attribuite specifiche competenze: per esempio, Pisa e Genova avevano una magistratura dei \"Consoli del Mare\"; a Pisa tali magistrati avevano giurisdizione in primo grado sulle cause fra padroni di navi e mercanti, e in appello su tutte le altre cause marittime e mercantili. Milano aveva invece dei \"Consoli di Giustizia\" che si occupavano di autorizzazione nei contratti in cui una delle parti era una donna o un minore, della nomina di tutori, di autenticazione di copie di documenti, dell'assistenza ai duelli. A Perugia era attivo un \"Console delle Arti\", con giurisdizione sulle corporazioni artigiane e mercantili. A Vicenza, dopo la dedizione della citt\u00e0 a Venezia, i consoli (12 in tutto) affiancavano il podest\u00e0 veneziano e la sua corte pretoria (formata da tre giudici assessori) nella pronunciazione delle sentenze penali, mentre era loro compito esclusivo istruire i processi penali riguardanti casi di omicidio.\nPi\u00f9 raramente, i consoli erano nominati su base territoriale (quartieri, rioni, ecc.).\nLa prima menzione della carica di console a Firenze risale al 19 marzo 1138, quando i consoli fiorentini vennero inviati alla Dieta di San Genasio; le citt\u00e0 Lombarde avevano Consoli alla met\u00e0 del XII secolo, mentre a Pisa essi erano attivi gi\u00e0 prima del 1100. L'istituzione fu diffusa fra l'XI e il XII secolo, per poi essere soppiantata da quella dei Priori (capi delle corporazioni), del Podest\u00e0 (dittatore a termine, solitamente chiamato da fuori citt\u00e0) o direttamente dalla Signoria.\nIl pi\u00f9 antico documento inerente a questa carica \u00e8 lo Statuto dei consoli di Pistoia che d\u00e0 una descrizione attenta sui poteri di questa nomina e sul processo che ha portata a questa. \u00c8 anche il pi\u00f9 antico documento dell'et\u00e0 comunale ed \u00e8 datato 1117."}
{"id": "560333", "revid": "133557", "url": "https://it.wikipedia.org/wiki?curid=560333", "title": "Ipecac Recordings", "text": "La Ipecac Recordings \u00e8 una casa discografica indipendente con sede in California. \u00c8 stata fondata nel 1999 da Greg Werckman (ex manager della casa discografica Alternative Tentacles, ex cantante del gruppo Duh ed ex impiegato della Mercury Records) e da Mike Patton (cantante dei Faith No More, Fant\u00f4mas, Tomahawk, Peeping Tom ed ex dei Mr. Bungle). Originariamente l'etichetta fu creata per distribuire solamente il primo disco dei Fant\u00f4mas, ma successivamente \u00e8 riuscita a mettere sotto contratto gruppi come i Melvins e gli Isis, oltre ai gi\u00e0 menzionati gruppi nel quale milita Patton.\nL'origine del nome dell'etichetta \u00e8 stato suggerito dallo sciroppo di ipecac, un farmaco emetico (medicinale che induce il vomito)."}
{"id": "560339", "revid": "1318658", "url": "https://it.wikipedia.org/wiki?curid=560339", "title": "Arrondissement di Saint-L\u00f4", "text": "L\"arrondissement\" di Saint-L\u00f4 \u00e8 un \"arrondissement\" dipartimentale della Francia situato nel dipartimento della Manica, nella regione della Normandia.\nComposizione.\nL\"arrondissement\" \u00e8 composto da 123 comuni raggruppati in 11 cantoni:"}
{"id": "560341", "revid": "129019", "url": "https://it.wikipedia.org/wiki?curid=560341", "title": "Fuori orario. Cose (mai) viste", "text": "Fuori orario. Cose (mai) viste \u00e8 un programma televisivo italiano di genere contenitore cinematografico, che va in onda su Rai 3 in orario notturno dal 1988.\nStoria.\nIl programma, nato il 20 febbraio 1988, si presenta come un \"contenitore anarchico di immagini\" che ospita soprattutto cinema \"d'essai\" italiano ed internazionale, presentato spesso in lingua originale. Tra i fondatori e curatori del programma c'\u00e8 il critico cinematografico Enrico Ghezzi, noto per essere tra gli ideatori di \"Blob\", altro programma \"storico\" del palinsesto della rete.\nOriginariamente la trasmissione era una sorta di bizzarro talk show in studio, alternato alla messa in onda di vari inserti audiovisivi, estratti dall'ingente archivio in precedenza assemblato per il programma \"La magnifica ossessione\"; ne furono realizzate cinque puntate di circa tre ore ciascuna, in diretta su Raitre di sabato dalle 23:30 fino alle 3:00. Questa versione, realizzata negli studi Rai di Milano, fu condotta da David Riondino, Tatti Sanguineti e lo stesso Ghezzi con ospiti fissi come Giulio Giorello, Elvio Facchinelli, Gianfranco Simone ed Emilio Simonetti; inoltre vanno menzionate le partecipazioni rispettivamente di un criminologo che recava le notizie di cronaca nera in corso di stampa dalla redazione del \"Corriere della Sera\", di Milo Manara, che spediva via fax le sue opere grafiche, e di Guido Harari intento a realizzare fotografie durante la trasmissione, mentre davanti ad un \"tavolo verde\" un esperto di biliardo disquisiva sulla sua materia. Non c'era una vera e propria conduzione, in quanto il tutto si svolgeva in un'atmosfera molto libera, dove si sviluppavano conversazioni, talvolta sovrapposte, tra piccoli gruppi separati. In seguito alla controversa partecipazione di Ilona Staller, della quale per pochi secondi la regia inquadr\u00f2 le parti intime nude, il programma fu sospeso, ma grazie all'intervento dell'allora direttore di rete Angelo Guglielmi, dopo alcuni mesi riprese con un nuovo formato.\nLa prima puntata del nuovo formato fu trasmessa il 2 novembre 1989. Tra gli autori della trasmissione ad affiancare Ghezzi, inizialmente figuravano Marco Melani, Maria Letizia Gambino, Ciro Giorgini, Paolo Luciani, Roberto Turigliatto, Marco Giusti, Sergio Grmek Germani e Mario Sesti. Questo formato fu progettato inizialmente sempre per smaltire i diritti di trasmissione sull'enorme mole di materiale accumulato per \"La magnifica ossessione\", al quale si aggiungevano una serie di filmati tratti dagli \"Archivi di Salsomaggiore\", di lungometraggi e film della \"Lab80\" e di spot pubblicitari distribuiti dalla Livraghi, Ogilvy &amp; Mather; inoltre va citata la messa in onda di vari estratti di repertorio dalle Teche Rai, che all'epoca costituivano il contenuto di programmi all'interno dello stesso \"Fuori orario\", quali \"Schegge\" e \"Venti anni prima\", del quale \"Blob\" \u00e8 da ritenersi uno spin off.\nA partire dal 14 febbraio 2012 la trasmissione \u00e8 andata in onda anche su Rai 5 per otto settimane all'interno del palinsesto notturno del marted\u00ec. Il 20 gennaio 2014 il gruppo di Fuori Orario realizza, sempre su Rai 5, il contenitore \"Scaramouche Scaramouche\" dedicato al cinema d'autore, con la proposta di cortometraggi, documentari, \"rushes\" e materiali di repertorio.\nCaratteristiche del programma.\nOltre ad occuparsi di cinema d'autore e di pellicole solitamente non trasmesse dai palinsesti tradizionali, questo programma propone frammenti di film, documenti di rilevanza storica, cortometraggi e altre forme di immagini (interviste, riprese dal vivo, vecchi Caroselli, cartoni animati) tendendo a promuovere la formazione di una memoria storico-mediatica e la riflessione sul sovraffollamento di immagini nella \"societ\u00e0 dell'informazione\".\nLe puntate sono solitamente introdotte da una riflessione di Ghezzi (preceduta o inframezzata da un montaggio immagini tratte da scene di film e/o brani tratti da vecchie trasmissioni o documentari inerenti al tema della puntata), caratterizzate dall'effetto \"fuori-sync\" che separa l'audio del discorso dalle immagini di Ghezzi (quasi sempre le stesse, ogni puntata), ripreso in primo piano. Dal 2015 circa tuttavia, Ghezzi introduce solo poche volte la trasmissione, per via dei suoi problemi di salute, e nella stragrande maggioranza delle puntate va in onda solo il montaggio introduttivo senza il commento di Ghezzi.\nLa trasmissione va in onda nel palinsesto notturno di Rai 3 il venerd\u00ec, sabato e domenica fino alle 6 del mattino con una rassegna di film e cortometraggi. Fino al 2016 andava in onda anche un quarto appuntamento il luned\u00ec notte dalla durata per\u00f2 inferiore (fino alle ore 3:00), rispetto agli altri tre giorni. Nei giorni infrasettimanali fino al 2016 andava in onda una breve striscia notturna, attorno alle 2 di notte, con gli appuntamenti di \"Eveline\" il marted\u00ec e \"Venti anni prima\" il mercoled\u00ec notte.\nSigla.\nFino al gennaio 2017 la sigla del programma abbinava una sequenza del film del 1934 \"L'Atalante\" di Jean Vigo al celebre brano del 1978 \"Because the Night\" cantato da Patti Smith. Il brano \u00e8 stato poi rimosso per un problema di diritti d'autore. Dalla notte del 6 gennaio 2017 la sigla va in onda con una canzone diversa per ogni puntata."}
{"id": "560342", "revid": "287204", "url": "https://it.wikipedia.org/wiki?curid=560342", "title": "Michels", "text": ""}
{"id": "560344", "revid": "22475", "url": "https://it.wikipedia.org/wiki?curid=560344", "title": "Altlinux", "text": ""}
{"id": "560345", "revid": "438678", "url": "https://it.wikipedia.org/wiki?curid=560345", "title": "Vita col padre", "text": "Vita col padre (\"Life with Father\") \u00e8 un film del 1947, diretto da Michael Curtiz.\n\"Vita col padre\" trae origine da un libro autobiografico umoristico di racconti scritto nel 1935 da Clarence Day, Jr. che fu adattato nel 1939 per Broadway da Howard Lindsay e Russel Crouse. Interpretato dallo stesso Lindsay affiancato da Teresa Wright e Dorothy Bernard, lo spettacolo - la cui prima si tenne l'8 novembre 1939 - ebbe un grande successo, arrivando al traguardo delle 3224 recite.\nIn Italia la commedia \"Vita col padre\" \u00e8 stata presentata varie volte, tra cui:\nTrama.\nUna donna dolce e apparentemente remissiva \u00e8 sposata con un banchiere burbero e autoritario al quale, per\u00f2, riesce a far fare quello che vuole. Il marito, infatti, \u00e8 in fondo un brav'uomo che ama la moglie e i quattro figli. Un giorno l'uomo si lascia scappare di non essere battezzato: sua moglie, in men che non si dica, riesce a trascinarlo in chiesa per rimediare.\nProduzione.\nIl film fu prodotto da Robert Buckner per la Warner Bros. Pictures. Venne girato dall'11 aprile 1946 al 12 agosto 1946.\nDistribuzione.\nDistribuito dalla Warner Bros. Pictures, il film venne presentato in prima nel Maine, a Skowhegan il 14 agosto. Il giorno dopo, ci fu una prima anche a New York. Il film fu poi distribuito nelle sale cinematografiche USA il 13 settembre 1947.\nPremi e riconoscimenti.\nNel 1948, Robert M. Haas e George James Hopkins furono candidati all'Oscar per la migliore scenografia a colori, Oscar che quell'anno fu vinto da Alfred Junge per \"Narciso nero\"."}
{"id": "560346", "revid": "721282", "url": "https://it.wikipedia.org/wiki?curid=560346", "title": "Artematica", "text": "Artematica Entertainment (conosciuta come Artematica) \u00e8 una casa italiana indipendente produttrice e sviluppatrice di software, prevalentemente videogiochi, avente sede a Chiavari, in provincia di Genova.\nNella sua storia si \u00e8 dedicata molto alla produzione di advergame e ai giovani come pubblico di riferimento.\nLa societ\u00e0 sviluppa su piattaforme quali: PC (Windows), Web (Facebook, Twitter e gratuito), serie PlayStation, Nintendo DS, Wii, dispositivi mobili.\nStoria.\nFondata a Chiavari nel 1996 da Riccardo Cangini, Artematica sviluppa videogiochi multipiattaforma di varia natura, spesso basati su licenze. I pi\u00f9 rilevanti titoli commerciali rientrano nei generi dell'avventura o dello sportivo.\nCon lo sviluppo di advergame l'azienda fu innovativa, in quanto si trattava di una forma ancora sperimentale di videogioco. Il primo advergame di Artematica \u00e8 \"Cocco Game\", dato in omaggio con le confezioni di merendine Kinder Pingu\u00ec, un semplice platform in quattro livelli rivolto ai bambini. Il connubio ebbe successo e l'azienda continu\u00f2 a sviluppare titoli analoghi per altri marchi, con molte produzioni tra fine anni '90 e met\u00e0 anni 2000. In passato ebbe anche una propria divisione dedicata, chiamata Adver-Game.\nPresto per\u00f2 l'azienda si dedic\u00f2 a sviluppare anche titoli commerciali molto pi\u00f9 ambiziosi. Nel 2001 collabor\u00f2 con Paolo Eleuteri Serpieri per trarre un videogioco da \"Druuna\", un simbolo dei fumetti erotici italiani, e realizz\u00f2 \"\", rivolto a un pubblico adulto.\n\"Druuna\" fu l'esperienza pi\u00f9 importante per Artematica: le apr\u00ec la strada per entrare nello sviluppo internazionale e attir\u00f2 su larga scala l'interesse della stampa e del pubblico anche all'estero. Il gioco definitivo tuttavia usc\u00ec con molti difetti e non fu all'altezza delle aspettative e del fumetto originale.\nL'azienda riusc\u00ec comunque a riprendersi dall'insuccesso pubblicando altri videogiochi tratti da altre opere, tra cui un titolo sul fumetto \"Martin Myst\u00e8re\", advergame dei cartoni \"Winx Club\" e \"Monster Allergy\" e un titolo sul fumetto \"Diabolik\", particolarmente apprezzato, \"\".\nSolo in parte Artematica ha fatto anche da editore dei propri giochi a livello nazionale. I videogiochi della societ\u00e0 vengono pubblicati in tutto il mondo da partner come Warner Bros., Ubisoft, DreamCatcher Interactive, DTP, Codemasters, Micro Application, Halifax, Black Bean Games, Strategy First, 505 Games, Lighthouse e Akella.\nArtematica lavor\u00f2 anche nell'ambito televisivo, realizzando le prime scenografie virtuali per il programma \"Solletico\" e i software per la moviola calcistica 3D usati dalla Rai nel '96 e per i mondiali del '98.\nNel 2013 Cangini ha fondato Be2Bit Ltd., azienda di informatica con sede a Malta, e Artematica \u00e8 divenuto in seguito un marchio di propriet\u00e0 della societ\u00e0 principale Be2Bit."}
{"id": "560347", "revid": "767487", "url": "https://it.wikipedia.org/wiki?curid=560347", "title": "Stay - Nel labirinto della mente", "text": "Stay - Nel labirinto della mente \u00e8 un film del 2005 diretto da Marc Forster e interpretato da Ewan McGregor, Naomi Watts e Ryan Gosling.\nTrama.\nIl film si apre con un incidente d'auto sul ponte di Brooklyn: viene mostrato un ragazzo, Henry Letham, seduto vicino a un'auto in fiamme.\nIl dottor Sam Foster, uno psichiatra, si trova per le mani il caso di Henry, seguito da una sua collega che ha avuto un crollo nervoso. Henry, sente delle voci nella sua testa e ha manie di persecuzione, addossandosi la colpa della morte dei propri genitori anche se questi, come scoprir\u00e0 Sam, sembrerebbero essere ancora in vita. Inoltre Henry ha l'inquietante facolt\u00e0 di prevedere discorsi futuri o eventi che devono ancora accadere.\nLe cose peggiorano quando il giovane confida al dottore che ha organizzato il proprio suicidio per il sabato di quella stessa settimana, giorno del suo ventunesimo compleanno. Sam, la cui compagna Lila aveva tentato anni prima il suicidio, salvandosi solo grazie al suo aiuto, si sente obbligato a fermare a tutti i costi il ragazzo, ma a questo punto Henry scompare. Sam investiga sul suo passato e improvvisamente si ritrova invischiato nelle stesse assurde allucinazioni di cui era preda il giovane.\nSam infatti riesce a parlare con la madre di Henry solo per scoprire in seguito dalla polizia che la donna \u00e8 morta da tempo, conosce Athena, la ragazza di cui Henry \u00e8 innamorato, ma quando si trova a rivivere pi\u00f9 di una volta questa ed altre situazioni inizia a domandarsi se non siano tutte allucinazioni. Alla fine Sam, aiutato da Lila, ha un'intuizione relativa a dove Henry potrebbe tentare il suicidio. Raggiunto il ragazzo sul ponte di Brooklyn, lo trova con una pistola in mano, pronto per suicidarsi: Henry infila la pistola in bocca e fa partire un colpo, Sam non riesce ad impedirgli il gesto estremo.\nA questo punto viene ripresa la scena iniziale dell'incidente: Henry era rimasto gravemente ferito in quell'incidente, mentre i suoi genitori erano morti. Sam, in realt\u00e0 un medico, fa il possibile per salvare la vita di Henry, coadiuvato da Lila, che scopriamo essere un'infermiera. Tutti i personaggi che man mano sono stati presentati durante il film, altri non erano che spettatori dell'incidente, che fanno dei commenti mentre Sam e Lila sono attorno al corpo di Henry ferito. Purtroppo, nonostante gli sforzi, non riescono a salvargli la vita, ed Henry muore.\nL'intero avvicendarsi del film \u00e8 quindi una proiezione mentale di Henry, basata sui volti delle persone che vede attorno a s\u00e9 nel lasso di tempo che va dall'incidente fino al sopraggiungere della morte (nella mente di Henry, Sam diventa il suo psichiatra, e l'infermiera Lila un'ex paziente nonch\u00e9 ragazza di Sam)."}
{"id": "560348", "revid": "767487", "url": "https://it.wikipedia.org/wiki?curid=560348", "title": "The Alarm", "text": "The Alarm, precedentemente conosciuti come Seventeen, sono un gruppo rock britannico, originario del Galles, che ottenne un notevole successo commerciale negli anni ottanta in particolare nelle classifiche inglesi con ben 18 singoli che hanno raggiunto la Top 50 UK.\nDiscografia.\nGli album \"Change\" e \"Raw\" sono usciti anche nella versione in lingua gallese, rispettivamente con il titolo di \"Newid\" e \"T\u00e0n\"."}
{"id": "560355", "revid": "339392", "url": "https://it.wikipedia.org/wiki?curid=560355", "title": "Rhodense", "text": ""}
{"id": "560356", "revid": "260676", "url": "https://it.wikipedia.org/wiki?curid=560356", "title": "Spirit of Ecstasy", "text": "Spirit of Ecstasy (\"Spirito dell'estasi\") \u00e8 il nome della caratteristica statuetta posta sul radiatore delle automobili Rolls-Royce. Rappresenta una figura femminile piegata in avanti, con le braccia distese all'indietro e verso l'alto: le vesti gonfiate dal vento danno alle braccia l'aspetto di ali. In origine era chiamata \"Spirit of Speed\" (\"Spirito della velocit\u00e0\").\nNei primi tempi dello sviluppo automobilistico era consuetudine, in particolare per i maggiormente abbienti, adornare con una mascotte il tappo (allora esterno) del radiatore del veicolo appena acquistato, anche ad uso scaramantico; e proprio da questa abitudine ha origine la storia della famosa statuetta.\nApparsa per la prima volta il 6 febbraio 1911, \u00e8 stata disegnata da Charles Robinson Sykes e probabilmente modellata sulle forme di Eleanor Velasco Thornton, segretaria e probabile amante di John Walter Edward Douglas-Scott-Montagu, secondo Barone Montagu di Beaulieu, a sua volta amico di Sykes e tra i primi entusiasti delle automobili, che commission\u00f2 la statua per adornare la Rolls-Royce di sua propriet\u00e0. Claude Johnson, della Casa Rolls-Royce, descrisse come Sykes avesse tentato di rendere l'immagine dello \u00abspirito dell'estasi, che ha scelto il viaggiare sulle strade come piacere supremo... che esprime il proprio appassionato godimento, con le braccia distese e lo sguardo fisso sulla distanza da percorrere\u00bb.\nLa statuetta \u00e8 stata anche soprannominata ironicamente \"Nelly in her Nighty\" (\"Nelly in camicia da notte\"), o semplicemente \"Emily\", nome con cui era anche conosciuta Eleanor Velasco Thornton. Fino al 1914 la statuetta era placcata di argento, attualmente \u00e8 fabbricata in una lega a base di nickel; a partire dal 1980, con la presentazione della Silver Spirit, le automobili pi\u00f9 recenti dispongono di un sistema di protezione dello \"Spirito dell'estasi\", che si ritrae all'interno dell'alloggiamento del radiatore se vi \u00e8 un tentativo di forzarlo dalla sua posizione.\nVi \u00e8 da notare che lo \"Spirit of Ecstasy\" fa parte delle poche \"mascotte\" apposte sui radiatori che sono sopravvissute pressoch\u00e9 invariate per quasi un secolo, accomunabile forse solo alla \"Flying B\" della Bentley, il giaguaro della Jaguar e la celebre stella a tre punte, distintiva della Mercedes-Benz."}
{"id": "560359", "revid": "92723", "url": "https://it.wikipedia.org/wiki?curid=560359", "title": "Rolls-Royce Camargue", "text": "La Rolls-Royce Camargue \u00e8 un coup\u00e9 a due porte che venne presentata nel marzo del 1975 dalla Rolls-Royce Motors, restata in produzione sino al 1986.\nIl contesto.\nLa carrozzeria della Camargue, costruita a Londra nella divisione Mulliner, \u00e8 il primo esempio del dopoguerra di modello non disegnato all'interno della fabbrica; la linea \u00e8 dovuta a un designer italiano, Paolo Martin, a quei tempi impiegato alla Pininfarina.\nLa Camargue presenta una linea molto squadrata, che la distacca, stilisticamente parlando, dalle altre automobili del marchio, avvicinandola alle coup\u00e9 di lusso italiane di Pininfarina. In particolare, il montante e il finestrino posteriori ricordano la Fiat 130 Coup\u00e9, pure scaturita dalla medesima matita. La larghezza dell'automobile \u00e8 ulteriormente enfatizzata dai larghi fari anteriori e posteriori, e dalla calandra.\nDai primi studi del 1969 dovettero passare alcuni anni prima della presentazione definitiva avvenuta al salone dell'automobile di Ginevra del 1975; questo ritardo fu dovuto alle vicissitudini finanziarie della casa britannica che venne dapprima dichiarata fallita e poi rifondata.\nAl momento del lancio la Camargue era la punta di diamante della produzione della Casa e contemporaneamente l'auto di serie pi\u00f9 costosa al mondo, venduta a quel tempo per circa 147.000 $.\nIl modello venne venduto in un numero limitato di esemplari sui mercati di Europa, Stati Uniti, Canada, Australia e Asia. Il nome deriva dalla regione meridionale della Francia, la Camargue, corrispondente al Delta del fiume Rodano.\nLa piattaforma meccanica su cui era basata la vettura era in comune con altri modelli della casa, le Rolls-Royce Corniche e Silver Shadow. Era anche motorizzata dallo stesso propulsore da 6,75\u00a0L V8 della Silver Shadow, solo leggermente potenziato. La trasmissione, di fabbricazione General Motors, era con cambio automatico a 3 marce.\nL'automobile, molto lunga e larga pur essendo un coup\u00e9, poggia su un passo di 3.048\u00a0mm e presenta alcune soluzioni inedite all'interno della casa: \u00e8 stata disegnata per esempio usando le unit\u00e0 di misura del sistema internazionale, e possiede la calandra inclinata (di sette gradi); naturalmente anche su questo modello campeggia in evidenza il simbolo caratteristico della Casa, lo \"Spirit of Ecstasy\". L'automobile inoltre presentava nella dotazione di serie il climatizzatore automatico, sistema che ha necessitato di otto anni di ricerche per essere sviluppato.\nLe prime 60 Camargue prodotte erano equipaggiate con carburatore \"SU\", le rimanenti 471 da un altro della Solex. Nel 1977 vennero equipaggiate con l'impianto di sterzo derivato dalla Silver Shadow dell'epoca e nel 1979 l'aggiornamento riguard\u00f2 alle sospensioni derivate dalla Silver Spirit.\nLa produzione cess\u00f2 nel 1986 e negli undici anni di produzione ne vennero assemblati 526 o 534 esemplari, di cui uno su ordine speciale, marchiato Bentley.\nVersioni speciali.\nSbarro Rolls-Royce Camargue.\nNel 1980 il designer svizzero Franco Sbarro ricevette la richiesta da uno sceicco arabo per la conversione della propria Carmargue in un veicolo adatto alla caccia. La parte meccanica rimase inalterata, ma vennero eliminati gli sportelli, furono integrati pneumatici da fuoristrada, venne rimosso il tettuccio e sostituito con una capote in tela richiudibile e i finestrini anteriori furono resi abbattibili."}
{"id": "560361", "revid": "125687816", "url": "https://it.wikipedia.org/wiki?curid=560361", "title": "Dreki", "text": "Le Drakkar (dal norreno \"dreki\", dal Proto-Germanico *\"drak\u00f4\" (\u201cdrago\u201d), plurale drekar), conosciuto pi\u00f9 comunemente con il nome drakkar a causa di un errore di trascrizione francese, \u00e8 un'imbarcazione usata principalmente dai vichinghi e dai sassoni per scopi militari durante il Medioevo, e per compiere viaggi esplorativi in Islanda e Groenlandia. Lo sviluppo del profilo tipico di queste navi fu il risultato di un'evoluzione durata secoli, che giunse alla forma pi\u00f9 comunemente conosciuta intorno al nono secolo. In Norvegia i \"drekar\" furono usati fino al quindicesimo secolo.\nIl \"dreki\" \u00e8 caratterizzato da una forma lunga, in media attorno ai 24,9 metri, stretta e slanciata (da cui il nome \"longship\"), e da un pescaggio particolarmente poco profondo. Queste caratteristiche conferiscono all'imbarcazione una grande velocit\u00e0 e le consentono la navigazione in acque di un solo metro di profondit\u00e0, permettendo di avvicinarsi molto alla riva, rendendo cos\u00ec gli sbarchi velocissimi. Un altro vantaggio di queste imbarcazioni deriva dalla loro simmetria: la particolare forma della dreki consente infatti una inversione rapidissima. Alcune versioni pi\u00f9 tarde del design includono una vela rettangolare montata su un unico albero. Generalmente la prua delle drekar era \"decorata\" con minacciose teste di drago o con divinit\u00e0 mostruose per spaventare i nemici. Erano utilissime per navigare in mare e risalire i fiumi.\nPrimi modelli.\nLa nave di Hjortspring.\nUno dei primi precursori del \"dreki\" fu la nave di Hjortspring, un'imbarcazione lunga 13 m, trovata in Danimarca nel 1921, costruita con cinque tavole di tiglio, probabilmente tra il 200 a.C. e il 350 a.C.. La nave viene vista come un primitivo modello di canoa da guerra che fu affondato in un lago come offerta sacrificale. La sua forma mostra alcune delle caratteristiche dei successivi \"drekar\".\nLa nave di Nydam.\nLa nave di Nydam era un notevole passo avanti rispetto alla nave di Hjortspring. Fu trovata assieme ad altre due navi durante una serie di scavi nel XIX secolo, ad 8\u00a0km da S\u00f8nderborg, vicino a Schleswig, sul confine tra Danimarca e Germania. Si \u00e8 stabilito grazie alla dendrocronologia che la nave risalga al 315 circa. La nave di Nydam era pi\u00f9 grande e tecnologicamente pi\u00f9 avanzata di quella di Hjortspring. Misurava 23\u00a0m in lunghezza, ed era fatta di legno di quercia. Inizialmente si credeva che le tavole dello scafo di questa nave fossero singoli, lunghi pezzi di legno, ma analizzando il legno della nave, \u00e8 stato scoperto che erano in effetti composte di tavole pi\u00f9 piccole, connesse in modo quasi invisibile. La nave di Nydam \u00e8 la prima imbarcazione nordeuropea di cui si abbia notizia che usasse dei remi come propulsione invece che delle pagaie. I remi erano tenuti in posizione da pezzi di legno ricurvi: questo consentiva all'equipaggio di remare con minor fatica, imprimendo una maggiore velocit\u00e0 al vascello. Lo scafo era stretto ed era a forma di V, ci\u00f2 conferiva alla nave una velocit\u00e0 ed un'agilit\u00e0 superiori, ma la rendeva pi\u00f9 instabile ed impossibilitata a portare un albero ed una vela.\nLa nave di Kvalsund.\nDue navi di forma simile, datate intorno al VII secolo, sono state rinvenute a Kvalsund, in Norvegia. Questo modello era notevolmente pi\u00f9 corto dell'antenato di Nydam, misurando solo 18 m di lunghezza, ma era anche pi\u00f9 largo, con un'ampiezza massima di 3,5\u00a0m, e con una chiglia robusta e ben definita. Questi essenziali miglioramenti permettevano alla nave di mantenere la rotta anche in condizioni meteorologiche avverse. \nLa nave di Oseberg.\nIl continuo progredire della tecnologia navale scandinava \u00e8 facilmente riscontrabile nella nave di Oseberg, datata intorno all'815-820, e rinvenuta in un luogo di sepoltura nella contea di Vestfold, a sud di Oslo, in Norvegia. La Oseberg pu\u00f2 essere considerata come uno dei primi veri \"dreki\", anche se era relativamente fragile rispetto a molti suoi successori: si pensa infatti che fosse usata solo per viaggi costieri, o che fu costruita appositamente per un funerale.\nTipi di \"drekar\".\nI \"drekar\" si possono classificare in diversi modelli, distinti da dimensioni, modo di costruzione e prestigio.\n\"Snekke\" (\"snekkja\").\nLa \"snekke\" \u00e8 la pi\u00f9 piccola imbarcazione classificabile come \"dreki\". Una \"snekke\" comune aveva una lunghezza di circa 17\u00a0m, larghezza di 2,5\u00a0m, ed un pescaggio di soli 0,5\u00a0m. Queste navi potevano portare circa 25 uomini. Le \"snekke\" erano molto comuni: secondo le cronache antiche locali, lo stesso Canuto il Grande ne impieg\u00f2 1400 in Norvegia nel 1028, e Guglielmo il Conquistatore ne us\u00f2 circa 600 per la sua invasione della Gran Bretagna. Le \"snekke\" norvegesi, progettate per la navigazione sulle profondit\u00e0 dei fiordi e nell'Oceano Atlantico, tendevano ad essere pi\u00f9 profonde delle loro controparti danesi, le quali venivano impiegate per i viaggi su acque poco profonde. Entrambi i modelli erano comunque molto leggeri, tanto da non necessitare della presenza di porti: in prossimit\u00e0 della riva, venivano semplicemente sollevate e portate a terra. Questo tipo di nave continu\u00f2 ad evolversi nel corso dei secoli, fin oltre l'era vichinga, aumentando progressivamente in peso e dimensioni.\nNave dragone.\nQueste celebri navi vichinghe erano particolarmente elaborate ed eleganti, ed erano usate dai vichinghi per andare \"i-viking\", termine col quale si indicava l'attivit\u00e0 della razzia e del saccheggio. La prua era tipicamente modellata a forma di bestie spaventose quali draghi e serpenti. Questa caratteristica adempiva al doppio scopo di proteggere la nave dai mostri marini della mitologia norrena, ed a terrorizzare i nemici dei vichinghi, e gli sventurati abitanti dei villaggi costieri.\nNave di Roskilde.\nIl \"dreki\" pi\u00f9 grande trovato finora misura oltre 35 metri in lunghezza, e fu scoperto da alcuni archeologi danesi nel porto di Roskilde nel 1997. La sua scoperta fug\u00f2 ogni scetticismo avanzato da alcuni storici circa l'esistenza di \"drekar\" di quelle dimensioni.\nNavigazione e propulsione.\nNavigazione.\nI vichinghi erano scandinavi, quindi vivevano in una regione formata da diverse penisole (Danimarca e Scandinavia propriamente detta), in cui la navigazione era una necessit\u00e0, vista anche la complessit\u00e0 della costa norvegese, ricca di fiordi e insenature. I mari che circondano la Scandinavia sono molto diversi. A sud-est il Baltico, poco profondo, ricco di banchi di sabbia e secche, con venti in genere moderati (ma esposto a tempeste, specie d'inverno e al buran). A nord-ovest il Mare del Nord, pi\u00f9 profondo (relativamente), con una costa rocciosa, tempeste frequenti, nebbie invernali prolungate e un moto ondoso pi\u00f9 vivace, con venti piuttosto continui e potenti. Ambedue i mari sono soggetti a maree di una certa intensit\u00e0 e relativamente ricchi di isole, anche se quelle nel Mare del Nord sono ad una certa distanza dalla costa.\nI marinai vichinghi divennero relativamente esperti nel giudicare la velocit\u00e0 e la direzione del vento, conoscevano le correnti e sapevano quando aspettarsi l'alta e la bassa marea. Le tecniche di navigazione dei vichinghi non sono ancora ben note, ma alcuni storici hanno avanzato l'ipotesi che essi disponessero di una primitiva forma di astrolabio e che usassero le stelle per tracciare le rotte.\nUn vichingo di nome Stjerner Oddi redasse una tavola che mostrava la direzione dell'alba e del tramonto e che permetteva ai navigatori di dirigere facilmente i \"drekar\" di porto in porto. Prima ancora, un altro vichingo di nome Almgren raccontava di un altro metodo: \"Tutte le misure degli angoli erano eseguite con un attrezzo chiamato 'mezza ruota'. Questo era un oggetto noto a tutti i capitani del tempo o al pilota dei lunghi viaggi o kendtmand ('l'uomo che conosce la strada') che a volte si univa ai viaggi... Quando il sole era nel cielo, non era dunque difficile trovare i quattro punti della bussola e neanche determinare la latitudine era un problema.\"\nAnche gli uccelli si rivelavano utili per avvicinarsi a terra. Una leggenda narra di come i vichinghi fossero soliti portare corvi in gabbia a bordo delle loro navi per lasciarli liberi qualora si fossero persi. I corvi avrebbero trovato istintivamente la terra, dando ai navigatori vichinghi l'opportunit\u00e0 di trovare la direzione giusta. Si sa poco o nulla della navigazione magnetica dei vichinghi, anche se alcune leggende narrano di piccole pietre magnetiche poste su un pezzetto di legno galleggiante sull'acqua, in modo da fornire un punto di riferimento per la navigazione.\nComunque le tecniche di navigazione vichinghe non erano eccessivamente complesse, basate soprattutto sul coraggio e la fortuna, pericolose in caso di nebbia, sembra mancassero portolani, mappe e carte nautiche. I viaggi oceanici furono tentati solo verso l'VIII secolo; in precedenza ci si limitava al cabotaggio. I vichinghi, in breve e fino circa al 1000-1100, divennero certamente pi\u00f9 esperti nei viaggi a lunga distanza, raggiungendo l'oceano aperto, i mari settentrionali e persino il Mediterraneo (fino a saccheggiare Luni), ma il grosso della navigazione commerciale si svolgeva comunque sottocosta e verso i fiumi del Baltico settentrionale.\nPropulsione.\nIl \"dreki\" aveva due metodi di propulsione: remi e vela. In mare aperto, la vela permetteva al \"dreki\" di viaggiare pi\u00f9 velocemente e di percorrere distanze molto lunghe. Le vele potevano essere spiegate ed ammainate rapidamente. I remi erano usati in prossimit\u00e0 della costa, per aumentare rapidamente la velocit\u00e0 (in caso non ci fosse stato vento). Durante un combattimento, la variabilit\u00e0 del vento faceva dei remi lo strumento di propulsione principale.\nI \"drekar\" non disponevano di panche ed i vogatori sedevano su dei bauli contenenti i loro effetti personali che altrimenti avrebbero solo occupato spazio. Questi bauli erano tutti delle stesse dimensioni e dell'altezza giusta per consentire all'equipaggio di remare agevolmente. \nLa vita a bordo.\nPrima che un \"dreki\" partisse per un lungo viaggio attraverso l'oceano, le famiglie, e talvolta gli interi villaggi, contribuivano alla preparazione del viaggio, costruendo ed affilando armi, riparando e rinforzando le navi, e svolgendo tutti i compiti necessari prima della partenza. Se la nave viaggiava in prossimit\u00e0 della costa, gli uomini ne approfittavano, di sera, per scendere a terra e mangiare anche cibi cotti e selvaggina; il fuoco infatti era proibito sulle navi per ovvi motivi, e di notte i marinai dormivano in sacchi di pelle chiamati \"hu\u00f0fat\", che di giorno contenevano i loro effetti personali, spade, asce o boccali. Anche se i \"drekar\" sono sempre rappresentati con scudi appesi ai lati, questa pratica era probabilmente riservata solo alle parate o alle feste, in quanto gli scudi potevano venire strappati via dalle onde o essere d'impaccio per le manovre. Al contrario, invece, le teste di drago che ornavano la prua erano presumibilmente smontate in prossimit\u00e0 della costa, poich\u00e9 il loro significato era ben poco pacifico.\nCibo.\nNon si sa con certezza di cosa si nutrissero gli equipaggi durante questi lunghi viaggi, ma il cibo doveva evidentemente essere conservato. Il sale era un conservante importante: la carne ed il pesce venivano coperti di sale, e potevano resistere anche un mese senza andare a male. Alternativamente il cibo poteva anche essere preservato tramite affumicamento. Un'altra fonte di sostentamento a bordo era la pesca: i vichinghi non si cibavano solo di pesce, ma anche di mammiferi acquatici; il tricheco in particolare era considerato una prelibatezza. I marinai bevevano prevalentemente acqua, ma venivano portate a bordo anche scorte di birra e di latte.\nIntrattenimento.\nNel tempo libero, i vichinghi si dedicavano a diverse attivit\u00e0: il passatempo pi\u00f9 popolare a bordo dei \"drekar\" era la narrazione di storie, leggende e canti da parte degli sk\u00e1ld o si poteva giocare a Hnefatafl."}
{"id": "560365", "revid": "1543377", "url": "https://it.wikipedia.org/wiki?curid=560365", "title": "Sottosterzo", "text": "Con sottosterzo si indica il comportamento di un autoveicolo che durante la percorrenza di una curva tende ad allargare la traiettoria di percorrenza, obbligando il pilota a manovre di correzione (aumento della sterzata o in caso di bloccaggio in frenata lasciare il freno e riallineare per un istante lo sterzo) per rimanere nella traiettoria desiderata.\nCause.\n\u00c8 un comportamento che si verifica in maniera pi\u00f9 evidente sulle auto a trazione anteriore quando percorrono una curva in velocit\u00e0 o in caso di bloccaggio delle ruote.\nDato che la condizione di sottosterzo \u00e8 meno problematica dinamicamente e permette un recupero pi\u00f9 in sicurezza rispetto al sovrasterzo i costruttori progettano gli automezzi in modo da risultare tendenzialmente sottosterzanti.\nTecniche correttive.\nPer recuperare l'assetto della vettura \u00e8 necessario alzare il piede dal gas per ridare carico alle ruote anteriori e riprendere l'aderenza necessaria per percorrere la curva in piena sicurezza. \u00c8 necessario altres\u00ec che il recupero dell'aderenza delle ruote anteriori non diventi improvviso ed innescare un sovrasterzo.\nUna seconda tecnica usata principalmente su fondi viscidi, che pu\u00f2 essere utilizzata anche in combinazione con quella test\u00e9 descritta, \u00e8 quella di girare leggermente lo sterzo verso l'esterno curva finch\u00e9 non ci si accorge che il veicolo riacquista direzionalit\u00e0. La manovra, che pu\u00f2 apparire innaturale, diminuisce la forza laterale applicata agli pneumatici e consente di recuperare l'aderenza necessaria per seguire la traiettoria impostata dal guidatore.\nUna terza tecnica, utilizzata in prevalenza nelle competizioni e con veicoli a trazione anteriore su fondi a scarsa aderenza, consiste nel contemporaneo azionamento dell'acceleratore e del freno. Mantenendo il piede destro sull'acceleratore, il guidatore effettua una leggera frenata con il piede sinistro, andando a spostare il peso del veicolo sull'asse anteriore e permettendo alle ruote davanti di riacquistare aderenza le quali a seconda del rapporto tra acceleratore e freno risultano pi\u00f9 o meno accelerate. Sebbene sia difficile da padroneggiare, questa tecnica consente al guidatore di modulare con efficacia il recupero del sottosterzo."}
{"id": "560375", "revid": "29361", "url": "https://it.wikipedia.org/wiki?curid=560375", "title": "U.S. Vibonese Calcio", "text": ""}
{"id": "560380", "revid": "547992", "url": "https://it.wikipedia.org/wiki?curid=560380", "title": "Maurizio Vallone", "text": "Dal 1976 lavora in RAI alla redazione del TG2, che all'epoca era diretto da Andrea Barbato. Da allora ha condotto varie edizioni del TG2. Con Vallone si alternavano alla conduzione del TG2 Giancarlo Santalmassi, all'epoca vice-direttore della testata, e Mario Pastore. Nel 1978 fu il primo giornalista televisivo a intervistare Giovanna Amati dopo la sua liberazione dopo il sequestro. Rimane storica la notizia data da Vallone al TG2 delle 13 dell'11 giugno 1981 della tragedia occorsa al piccolo Alfredino Rampi, che cadde in un pozzo artesiano largo 30 centimetri e profondo pi\u00f9 di 80 metri a Vermicino, nei pressi di Roma il 10 giugno. Il giorno successivo, per\u00f2, Vallone venne inviato sul luogo della tragedia e alla conduzione del telegiornale ci fu Giancarlo Santalmassi.\nIn seguito Vallone ha curato varie trasmissioni sportive tra cui Domenica Sprint e 90\u00ba minuto.\nDal 1987 al 1990 Vallone ha lasciato la conduzione del TG2, ricoprendo il ruolo di curatore di alcune rubriche tra cui \"TG2 Dossier\", \"TG2 Di tasca nostra\" e \"TG2 Bella Italia\", poi si \u00e8 occupato di varie trasmissioni sportive, e dal 2003 in poi ha curato anche la rubrica sportiva di Rai Sport Dribbling e La Domenica Sportiva che sar\u00e0 condotta da Jacopo Volpi."}
{"id": "560383", "revid": "339392", "url": "https://it.wikipedia.org/wiki?curid=560383", "title": "Southampton FC", "text": ""}
{"id": "560391", "revid": "767487", "url": "https://it.wikipedia.org/wiki?curid=560391", "title": "Brainticket", "text": "Brainticket \u00e8 un gruppo di rock progressivo capeggiato dal poliedrico musicista di origine belga Joel Vandroogenbroeck e formato da membri di varie nazionalit\u00e0 (tra cui la cantante italiana Gianfranca Montedoro).\nStoria dei Brainticket.\nAttivo nei primi anni '70 in Italia dove ha registrato il secondo (Psychonaut) e il terzo album (Celestial Ocean).\nNel maggio 1971 parteciparono al Festival Pop di Caracalla a Roma assieme agli Osanna e ad altri gruppi.\nJoel Vandroogenbroeck partecip\u00f2 tra il 1971 e 1972 alla registrazione della prima opera rock italiana Orfeo 9 di Tito Schipa jr. apportando sfumature orientaleggianti suonando il sitar."}
{"id": "560392", "revid": "1318658", "url": "https://it.wikipedia.org/wiki?curid=560392", "title": "Universidad Pontificia Bolivariana", "text": "L'Universidad Pontificia Bolivariana (UPB) \u00e8 una delle pi\u00f9 importanti universit\u00e0 private della Colombia e appartiene all'arcidiocesi di Medell\u00edn della Chiesa cattolica come Universit\u00e0 Pontificia. L'Universit\u00e0 ha un Campus Centrale nella citt\u00e0 di Medell\u00edn, dove \u00e8 stata fondata nell'anno 1936 ma possiede delle sezioni in altri importanti centri urbani del paese latinoamericano, come le citt\u00e0 di Bucaramanga (capoluogo del dipartimento di Santander), Monter\u00eda (capoluogo del dipartimento di C\u00f3rdoba) e Palmira (uno dei centri urbani principali del dipartimento di Valle del Cauca). Nella citt\u00e0 di Medell\u00edn, l'UPB ha un campus secondario nel Quartiere Robledo, dedicato alla Scuola Superiore di Medicina.\nStoria.\nL'Universidad Pontificia Bolivariana \u00e8 stata ufficialmente fondata il 15 settembre 1936 dall'arcivescovo di Medell\u00edn, Tiberio de Jes\u00fas Salazar y Herrera. La citt\u00e0 \u00e8 stata durante tutta la storia della Colombia una vera fortezza del cattolicesimo e un centro rinominato dell'educazione cattolica. L'Universit\u00e0 onora il Libertador delle Americhe, generale Sim\u00f3n Bol\u00edvar, come simbolo di una profonda unione tra il suo amore per la Patria e un forte senso di appartenenza latinoamericana.\nLa Repubblica della Colombia riconobbe ufficialmente, l'anno successivo, l'istituzione di educazione superiore.\nNel 1945 l'Universit\u00e0 diviene pontificia sotto il papato di Pio XII. Da quel tempo ha assunto la denominazione di Universidad Pontificia Bolivariana e viene riconosciuta nella regione con l'abbreviazione UPB. Insieme con il diritto dell'Universit\u00e0 di usare il titolo di Pontificia, il Papa diviene il massimo Consigliere dell'istituto colombiano. Ma l'Universit\u00e0 pot\u00e9 trovarsi direttamente col suo massimo superiore solamente con la visita pontificia di Giovanni Paolo II a Medell\u00edn, nel luglio del 1986. Nel suo discorso indirizzato agli intellettuali e agli studenti di educazione superiore, il Papa disse nel suo Seminario Conciliare di Medell\u00edn: \u201c\u00c8 un fatto che le Universit\u00e0 come tali, sia nell'accezione dell'insieme di professori e studenti, sia come centro dove il sapere, globalmente considerato, si fa oggetto di ricerca, insegnamento ed apprendistato, sono un campo propizio per l'orientamento efficace della cultura e della societ\u00e0 d'una nazione, d'un continente\u201d (Discorso agli intellettuali ed al mondo universitario, Medell\u00edn, Seminario).\nUn fatto della sua storia recente \u00e8 stato quello di un aereo da diporto che ha avuto un incidente il 29 marzo 2006, cadendo nel Campus Centrale dell'Universit\u00e0 in Medell\u00edn. Nel sinistro sono morte cinque persone dell'equipaggio e due bambini, mentre altri 5 minorenni sono stati feriti.\nCampus Centrale.\nIl Campus Centrale \u00e8 localizzato nella citt\u00e0 di Medell\u00edn, nel cuore di uno dei distretti meglio disegnati artisticamente e pi\u00f9 belli della citt\u00e0, il Barrio Laures, opera del maestro Pedro Nel G\u00f3mez (1899-1984), una delle figure eminenti dell'architettura e dell'arte paisa del secolo XX. Il distretto disegna con la stessa Universit\u00e0 un'artistica rete di strade e boulevard che la circonda, e costituisce un vero polmone ecologico in una delle aree pi\u00f9 popolate del centro-ovest della citt\u00e0. Due viali tra i pi\u00f9 importanti convergono nel settore di influenza dell'Universit\u00e0: l'Avenida 70 e l'Avenida Nutibara. Il primo unisce l'Universit\u00e0 al nord con lo Stadio Atanasio Girardot e il secondo con il centro della citt\u00e0 ad ovest. I palazzi dell'Universit\u00e0 son un insieme armonico immerso in un vero giardino dove si trovano il Collegio, la Cappella, i servizi medici, la biblioteca, le scuole superiori come diritto, comunicazione sociale, architettura, il dipartimento di lingue, ingegneria ed il rettorato.\nIdentit\u00e0.\nL'identit\u00e0 di questa universit\u00e0 cattolica rimane in quello che \u00e8 conosciuto come spirito bolivariano, una filosofia di monsignor Manuel Jos\u00e9 Sierra, ispirata all'umanesimo cristiano e all'ideale politico del Libertador.\nMissione.\nLa formazione integrale della persona attraverso l'evangelizzazione della cultura, una costante ricerca della verit\u00e0 attraverso la scienza e la conferma dei valori cristiani per il bene della societ\u00e0.\nVisione.\nCome istituzione cattolica dell'eccellenza educativa nella formazione integrale della persona come unit\u00e0 etica.\nPrincipi.\n1. Rispetto per l'essere umano e non discriminazione.\n2. Ricerca della verit\u00e0 e della scienza.\n3. Solidariet\u00e0.\n4. Giustizia.\n5. Onest\u00e0.\n6. Creativit\u00e0 e innovazione.\n7. Lealt\u00e0.\n8. Disposizione alla pace e allo sviluppo del paese.\nAccademia.\nLe seguenti sono le principali scuole superiori dell'UPB:\nUPB Bucaramanga.\nIn una delle citt\u00e0 pi\u00f9 belle e sviluppate della Colombia, Bucaramanga, il capoluogo del dipartimento di Santander, nel Nord-est del paese, l'UPB ha aperto una sezione il 12 luglio 1991 nel Seminario arcidiocesano. Dal 1998 l'UPB ha la sua propria sede nel Corso Piedecuesta, a sette chilometri dalla citt\u00e0. L'Universit\u00e0 ha programmi di amministrazione, informatica, elettronica, comunicazione sociale, psicologia e meccanica. Al momento si contano 3.286 studenti.\nUPB Monter\u00eda.\nNel capoluogo del dipartimento di C\u00f3rdoba, Monter\u00eda, l'UPB ha aperto una nuova sezione il 15 maggio 1995. La citt\u00e0 \u00e8 localizzata in una regione strategica, nel Litorale Nord della Colombia, che apre il paese al Mar dei Caraibi. Le principali scuole superiori dell'Universit\u00e0 sono diritto, specializzato in amministrazione, famiglia e processi, amministrazione per ingegneri, commercio, progetti ed economia. Attualmente l'Universit\u00e0 ha 2.028 studenti.\nUPB Palmira.\nIn uno dei centri urbani pi\u00f9 importanti del dipartimento di Valle del Cauca, regione con un grande sviluppo economico nel Sud-ovest della Colombia, l'UPB ha aperto una sezione nel 2001 con programmi come psicologia, economia, risorse umane, amministrazione ed altri. L'Universit\u00e0 ha 218 studenti ed \u00e8 la pi\u00f9 recente delle sezioni in Colombia.\nUPB nel mondo.\nL'UPB, come uno dei principali centri privati di educazione superiore della Colombia, appartiene a diversi programmi e associazioni internazionali. \u00c8 posto dell'UNESCO per lo Sviluppo Umano ed \u00e8 membro della Fondazione di Studi della Francia. Appartiene anche al Programma Segueme, un gruppo che raduna 10 universit\u00e0 della Colombia. L'UPB ha degli accordi con universit\u00e0 dei seguenti paesi: Germania, Argentina, Brasile, Canada, Cile, Spagna, Francia, Inghilterra, Messico, Per\u00f9, Uruguay, Stati Uniti, Colombia, Cuba e Venezuela.\nBibbioteche UPB.\nL'UPB ha anche un completo sistema di biblioteca e documentazioni bibliografiche, con sito principale nel Campus Centrale, nel Quartiere Laureles, conosciuto come Biblioteca Centrale, in un moderno palazzo di 4 piani con centinaia di volumi di autori e materiale di ricerca. Ogni sezione dell'UPB ha una sua propria biblioteca connessa con quella Centrale."}
{"id": "560395", "revid": "26630", "url": "https://it.wikipedia.org/wiki?curid=560395", "title": "Caccia alla balena", "text": "La caccia alla balena \u00e8 una caccia, mediante navi e barche, alle balene e in generale a tutti i cetacei di grandi dimensioni. La caccia alla balena ha origini risalenti almeno al 6000 a.C., ma si \u00e8 sviluppata soprattutto dal XVI secolo nell'oceano Atlantico e dal XIX secolo nell'oceano Pacifico. I primi balenieri commerciali furono i baschi.\nLe navi addette alla caccia alla balena sono chiamate baleniere, e i marinai di tali navi sono balenieri. La caccia in genere procede con baleniere relativamente grandi (in tempi moderni, navi fabbrica) che lanciano scialuppe o altre navi pi\u00f9 piccole che si avvicinano al cetaceo e lo colpiscono con un arpione (oggi si usano arpioni esplosivi). Dopo l'uccisione il cetaceo viene portato alla baleniera e l\u00ec lavorato per prelevare il grasso e gli altri prodotti.\nNel XIX secolo il prodotto principale delle balene era il grasso, che veniva convertito in un olio usato per le lampade, ma l'intero animale veniva utilizzato, compresi i fanoni per corsetti, e l'olio fragrante del capodoglio per profumi. Attualmente, la caccia alla balena \u00e8 praticata soprattutto per la carne, che \u00e8 un prodotto tipico e spesso prediletto di molte localit\u00e0 con lunghe tradizioni baleniere, come il Giappone, l'Islanda e la Norvegia, nonch\u00e9 di molte popolazioni indigene che vivono negli Stati Uniti e in Canada.\nStoria.\nLe origini.\nL'uomo inizi\u00f2 presumibilmente ad inserire le balene nella sua dieta in tempi molto antichi: la scoperta di un dente di capodoglio nel giacimento paleolitico di B\u00e9deilhac-et-Aynat (Ari\u00e8ge) sembrerebbe avvalorare questa tesi. Tuttavia, vista l'impossibilit\u00e0 pratica di realizzare strumenti idonei alla caccia anche in acque basse, \u00e8 probabile che si limitasse a recuperare balene arenate sulla spiaggia.\nEppure non \u00e8 da escludere, sulla base dell'osservazione delle tecniche di caccia degli aleuti e degli eschimesi, effettuate mediante l'uso di punte intagliate avvelenate, che gli uomini primitivi facessero altrettanto, seguendo con imbarcazioni l'animale agonizzante. In ogni caso la caccia delle origini era intrapresa in prossimit\u00e0 della costa. Il pi\u00f9 antico metodo di caccia conosciuto con certezza \u00e8 quello consistente nel sospingere le balene a riva. L'operazione veniva eseguita piazzando parecchie barche di piccole dimensioni tra la balena e il mare aperto, cercando di spaventarla con rumori e forse con lance e frecce. Solitamente questo metodo era usato per piccole specie, come il globicefalo, il beluga, il narvalo.\nSuccessivamente si adoperava un'ancora galleggiante legata ad un arpione, nella speranza che la balena si stancasse abbastanza da poter essere avvicinata e uccisa. Molti popoli del mondo cacciavano le balene in questo modo, inclusi gli inuit, i nativi americani e i baschi del golfo di Guascogna. Fonti archeologiche trovate a Ulsan nella Corea del Sud provano che ancore galleggianti, arpioni e lenze venivano usate fin dal 6000 a.C.\nLa caccia in et\u00e0 medioevale e i baschi.\nAll'inizio del Medioevo, documenti scritti scandinavi riferiscono di una tecnica di caccia denominata \"grind\": gli uomini, a bordo di piccole imbarcazioni, sospingevano branchi di piccoli cetacei negli stretti fiordi costieri, fino a farli giungere in acque basse. A quel punto venivano uccisi con delle lance.\nSolamente nel IX secolo, presso i baschi, la caccia alla balena diventa un'attivit\u00e0 rilevante, continuativa e non circoscritta al consumo locale e di sussistenza. Nel golfo di Biscaglia infatti, per sei mesi l'anno le femmine di balena franca si recavano per partorire, approfittando delle acque calde ivi presenti. Delle vedette si appostavano nei periodi autunnali in punti elevati sul mare, segnalando la presenza di gruppi con tamburi, campane o fal\u00f2. Delle imbarcazioni leggere venivano a quel punto messe in acqua, all'inseguimento delle prede. Queste, una volta raggiunte, venivano colpite ed uccise con un tridente, indi trascinate a riva e squartate. I baschi acquistano esperienza nella caccia e ne fanno il centro della loro economia. Empori commerciali che vendono sottoprodotti della balena, quali la lingua, richiestissima e prelibata o il grasso, che viene salato e distribuito in tutta la Francia, sorgono sulle coste basche.\nVerso il XV secolo tuttavia la caccia indiscriminata condotta lungo le coste della Biscaglia determin\u00f2 un impoverimento delle aree di caccia tradizionali, spingendo i baschi a mutare le loro tecniche tradizionali e spostarsi pi\u00f9 al largo. A bordo di imbarcazioni adatte ad affrontare il mare aperto (prima le caracche, poi le caravelle), si spingono nel nord Atlantico, fino alle isole F\u00e6r \u00d8er. Gli equipaggi di questi velieri erano composti perlopi\u00f9 da stranieri, della Frisia e della Normandia in primis. I baschi si limitavano all'arpionamento e allo squartamento delle prede.\nIl declino dei baschi e l'ascesa degli olandesi.\nLe guerre tra la Spagna e la Francia nel XVI secolo rendono i Paesi Baschi zona di guerra e mettono in difficolt\u00e0 le attivit\u00e0 dei locali. Contemporaneamente la caccia comincia ad essere praticata in maniera consistente da inglesi e olandesi, i quali, avvalendosi di esperti baschi, apprendono in breve tutti i segreti del mestiere, salvo poi rispedirli in patria una volta apprese le tecniche della caccia e della lavorazione.\nLa concorrenza spietata comporta una estensione delle aree di caccia sino alla Groenlandia: gli olandesi costruiscono sulle coste dello Spitzbergen stazioni di caccia attrezzate, fornite di magazzini e centri di lavorazione e commercializzazione dei prodotti ottenuti dalla balena. Si tratta di villaggi che nella stagione della caccia giungono ad accogliere diverse migliaia di persone, risultando pressoch\u00e9 deserti nel resto dell'anno. La stazione baleniera pi\u00f9 importante fu Smeerenburg che, fondata nel 1623, raggiunse il suo apogeo negli anni 30 del XIX secolo, arrivando ad ospitare in una stagione circa 300 baleniere per un numero di persone intorno alle 18000 unit\u00e0.\nLa diminuzione e l'allontanamento delle balene franche dalle acque del nord Atlantico segner\u00e0 tuttavia il declino dell'industria baleniera olandese, determinando l'abbandono delle stazioni di caccia.\nPrima met\u00e0 del XIX secolo: la caccia al suo apice prima a Nantucket, poi a Bedford.\nNel 1800, nel Massachusetts, inizi\u00f2 a svilupparsi la caccia alle balene; in particolar modo a New Bedford e nella vicina isola di Nantucket. Negli anni '20 dello stesso secolo, part\u00ec la famosa baleniera \"Essex\", comandata dal capitano Pollard e dal primo ufficiale Owen Chase. Dopo aver ucciso un branco di balene, fu avvistato un grosso capodoglio, che fu attaccato, ma che, dopo essersi tolto i ramponi di dosso, cozz\u00f2 contro la nave.\nPer circa un secolo New Bedford divenne un importante porto per la caccia alle balene (1765-1860). In questo periodo poteva contare su una flotta di circa 400 baleniere, con una produzione di centinaia di migliaia di barili di grasso di balena, destinati ad alimentare le lampade di tutto il paese. Da questo porto, nel 1841, si imbarc\u00f2 su una baleniera lo scrittore Herman Melville che trasse poi ispirazione da questa esperienza per il suo famoso romanzo \"Moby Dick\", ambientato proprio a New Bedford.\nA Nantucket ed a New Bedford si continu\u00f2 l'attivit\u00e0 della caccia anche nei primi anni del Novecento, ma furono sempre meno i ragazzi che rischiavano la vita in un mestiere molto pericoloso. Oggi la caccia alle balene \u00e8 vietata a livello internazionale.\nLa crisi di fine secolo.\nLa crisi di fine secolo fu dovuta principalmente da due grandi eventi: la nascita dell'industria petrolifera e la guerra civile americana. Fino a quel momento l'olio di balena era l'unico combustibile per le lampade, ma venne sostituito in fretta con il kerosene, un sottoprodotto della lavorazione del petrolio.\nInoltre, durante la guerra civile l'esercito dei confederati affond\u00f2 numerose navi per la caccia alle balene nella costa orientale. L'America non rimase al passo con gli altri stati che ammodernarono sempre di pi\u00f9 le proprie tecniche, tanto che all'inizio del XX secolo possedeva solo quaranta navi adibite alla caccia alle balene.\nEvoluzione della situazione dall'inizio del XX secolo ad oggi.\nVerso la fine del XIX secolo l'industria della caccia alla balena venne trasformata dallo sviluppo di navi a vapore, che consentivano la caccia delle veloci balenottere azzurre e balenottere comuni, e degli arpioni esplosivi (introdotti dal norvegese Svend Foyn), che aiutavano la portata d'azione e consentivano una maggiore precisione nel tiro. La nuova tecnologia, abbinata alla diminuzione delle balene nel resto del mondo, port\u00f2 allo sviluppo della caccia in Antartide, dove la grande concentrazione di balene in alimentazione resero molto lucrosa la caccia su larga scala. La Prima Guerra Mondiale consent\u00ec l'avvento di un vasto mercato di esplosivi prodotti con la glicerina derivata dall'olio di balena, risultato della caccia degli Inglesi e dei Norvegesi in Antartide. Nel frattempo il Giappone stava sviluppando una caccia alla balena diversa, come industria costiera, soprattutto con megattere, balene grigie e balene franche.\nDal momento che le balene migrano in tutto il mondo attraverso le acque costiere e gli oceani aperti, divenne evidente la necessit\u00e0 di una cooperazione internazionale per la loro conservazione. Sin dal 1925 la Lega delle Nazioni riconobbe che le balene erano sovrasfruttate e che c'era la necessit\u00e0 di regolare le attivit\u00e0 di caccia. Nel 1930 venne fondato il Dipartimento di Statistica sulla Caccia Internazionale alle Balene per tenere una traccia registrata delle catture. A questo fece seguito la Convenzione per la Regolamentazione della Caccia alla Balena, il primo accordo internazionale ratificato da 22 nazioni nel 1931. In ogni caso, alcune delle pi\u00f9 importanti nazioni \"baleniere\", incluse Germania e Giappone, non ne presero parte e in quello stesso anno vennero uccise 43.000 balene.\nNumerose specie di grandi balene arrivarono vicino all'estinzione a causa della caccia, e cos\u00ec varie nazioni si riunirono durante tutti gli anni '30 tentando di regolamentare l'industria baleniera. Infine, nel 1948 venne fondata la Convenzione Internazionale per la Regolamentazione della Caccia alla Balena (ICRW). Il Preambolo recita che \"Riconoscendo l'interesse delle nazioni del mondo nel salvaguardare per le future generazioni la grande risorsa naturale rappresentata dagli stock delle balene\u2026avendo deciso di ratificare una convenzione per provvedere alla corretta conservazione degli stock di balene e quindi rendere possibile uno sviluppo disciplinato dell'industria baleniera\". La Commissione Baleniera Internazionale (IWC) venne fondata quale corpo operativo, ed in origine era composta da 14 stati membri. L'IWC si riunisce ogni anno e adotta regolamenti sui limiti di cattura, metodi di caccia ed aree protette, sulla base di un voto di maggioranza dei tre quarti degli stati membri. Negli anni recenti l'IWC, riconoscendo nuove minacce alle balene, si \u00e8 mossa verso un'agenda pi\u00f9 orientata alla conservazione, includendo le catture accidentali nelle reti da pesca e la preoccupazione relativa ai cambiamenti ambientali globali. La caccia alla balena da parte delle popolazioni indigene, chiamata caccia da \"sussistenza aborigena\", \u00e8 soggetta a una tipologia di controllo da parte dell'IWC diversa da quella per la caccia commerciale.\nOggi la caccia delle balene \u00e8 vietata nella maggior parte del mondo, ma in molti paesi i cacciatori continuano indisturbati la loro caccia, in particolare in Giappone, dove il governo ha fatto sapere che il Paese non fermer\u00e0 la caccia alle balene nonostante un divieto della Corte dell'Aia.\nMusei.\n Il Whaling Museum nella cittadina di New Bedford \u00e8 il museo pi\u00f9 completo del mondo dedicato alla storia globale delle balene, della caccia alle balene e della storia culturale della regione. Il museo ha circa 750.000 oggetti nella sua collezione, tra cui cinque scheletri di balene, il pi\u00f9 grande modello di nave baleniera al mondo (la baleniera \"Lagoda\") e la pi\u00f9 grande collezione di ossi di balena intagliati e decorati.\n Il New Bedford Whaling Museum esplora e interpreta la relazione che nel tempo ha legato la costa meridionale del Massachusetts con il mare, partendo dalla popolazione indigena originale e proseguendo nel panorama della storia unica e speciale della regione. La sua missione \u00e8 quella di educare e interessare il pubblico nell'interazione storica degli esseri umani con le balene. Il museo offre mostre innovative, programmi di educazione pubblica e programmi culturali per trasmettere la storia, la scienza e la cultura a circa 100.000 visitatori locali, nazionali e internazionali che giungono ogni anno.\nControversie.\nLa caccia alla balena \u00e8 sorgente di molte controversie e dispute diplomatiche internazionali. Al momento \u00e8 limitata alla ricerca e alla sussistenza di limitate popolazioni indigene.\nMolti Stati membri della Commissione internazionale per la caccia alle balene (IWC) si oppongono alla caccia commerciale, citando sia i numeri delle balene, bassi in confronto al numero esistente prima del XIX secolo, e anche l'industria turistica che presenta le balene come attrazione, oltre che la simpatia che le balene, come la maggior parte dei cetacei, riscuotono nelle popolazioni. Inoltre, vi sono sostituti pratici per ciascuno dei prodotti che in secoli passati si potevano ottenere solo dalle balene.\nAltri Stati della commissione citano l'aumento nel numero di balene, soprattutto di alcune specie di balene, da quando la caccia commerciale alle balene fu sospesa nel 1986 (quando fu sospesa a causa della riduzione nel numero delle balene dovuta alla caccia stessa, e anche per motivi politici). Questo aumento, e gli usi tradizionali delle balene, soprattutto la carne, vengono addotte come giustificazione per riprendere la caccia alle balene, almeno per alcune specie pi\u00f9 abbondanti.\nQuesta decisione viene presa ogni anno dalla Commissione Internazionale Baleniera."}
{"id": "560396", "revid": "4330898", "url": "https://it.wikipedia.org/wiki?curid=560396", "title": "XVI Secolo", "text": ""}
{"id": "560399", "revid": "767487", "url": "https://it.wikipedia.org/wiki?curid=560399", "title": "In the Bedroom", "text": "In the Bedroom \u00e8 un film drammatico statunitense del 2001 diretto da Todd Field, basato sul racconto del 1979 \"Killings\" dello scrittore e saggista statunitense Andre Dubus.\nTrama.\nCamden, stato americano del Maine. Matt Fowler \u00e8 un medico amante della pesca che vive e lavora nella piccola cittadina costiera in cui \u00e8 nato e cresciuto con la moglie Ruth, direttrice di cori e maestra di canto. I due hanno un figlio di nome Frank, che fa ritorno dall'universit\u00e0 in occasione delle vacanze estive, anche per guadagnare del denaro con la pesca delle aragoste.\nLa relazione intrecciata da quest'ultimo con Natalie, una donna separata con figli molto pi\u00f9 grande di lui, \u00e8 motivo di tensioni in famiglia e di ripetute critiche da parte della madre, che vorrebbe un figlio pi\u00f9 dedito agli studi.\nLa relazione tra Frank e Natalie \u00e8 osteggiata anche da Richard, l'ex marito violento della donna, che continua ad infastidirla anche dopo la separazione e che giunge al punto di picchiare Frank. \nLa storia d'amore tra i due prosegue comunque, ma un giorno Frank riceve una telefonata di Natalie e, accorso a casa della donna, la trova messa a soqquadro ad opera di Richard, che poco dopo torna sul luogo cercando di entrare nuovamente in casa.\nNatalie sale al piano superiore insieme ai figli e Frank tenta di fermare Richard, che finisce per ucciderlo a sangue freddo con un colpo di pistola.\nArrestato, viene successivamente rilasciato su cauzione in attesa del processo, forse anche grazie all'influenza del padre, noto industriale locale, ma soprattutto perch\u00e9 la testimonianza di Natalie non si rivela sufficientemente solida, in quanto non era presente al momento dello sparo, che ha soltanto udito, ma non visto, tanto che per Richard si prospetta una condanna mite per omicidio colposo.\nLa vita di Ruth e Matt, sconvolti dal tragico evento, cambia profondamente ed i due, nel vano tentativo di elaborare il lutto, alimentano forti e reciproche incomprensioni. Ruth, non potendo sopportare che l'assassino del figlio circoli liberamente a piede libero, finisce per convincere il marito che la vendetta \u00e8 l'unica soluzione possibile.\nNottetempo, Matt va quindi da Richard e, minacciandolo con una pistola, dopo averlo costretto a preparare le valigie spiegandogli di avere organizzato per lui un piano di fuga allo scopo di evitare ulteriori incontri casuali fra lui e Ruth, insopportabili per la donna, \nlo costringe a guidare fino alla baita dell'amico Willis.\nGiunti sul posto, Matt spara a Richard e lo uccide, seppellendolo poi nel bosco, aiutato da un suo amico, Willis. Ritornato a casa si rende conto che riprender\u00e0 la vita matrimoniale con un enorme fardello emotivo da condividere."}
{"id": "560401", "revid": "404449", "url": "https://it.wikipedia.org/wiki?curid=560401", "title": "Mia", "text": ""}
{"id": "560404", "revid": "767487", "url": "https://it.wikipedia.org/wiki?curid=560404", "title": "Topo Galileo", "text": "Topo Galileo \u00e8 un film commedia italiano del 1988 diretto da Francesco Laudadio e interpretato da Beppe Grillo, al suo ultimo film.\nTrama.\nUn originale derattizzatore utilizza musica e profumi per attirare gli animali. Incaricato, dalla direzione di una centrale nucleare, di catturare Sigfrido, un topo cavia ribelle, rimane contaminato e diventa a sua volta una cavia degli scienziati. La dottoressa 18 lo aiuter\u00e0 a scappare.\nProduzione.\nOltre al comico genovese, fa parte del cast anche Jerry Hall, l'allora modella e signora Jagger. Il soggetto e la sceneggiatura sono dello scrittore Stefano Benni, mentre la colonna sonora si avvale di brani della coppia Fabrizio De Andr\u00e9 e Mauro Pagani. "}
{"id": "560413", "revid": "92723", "url": "https://it.wikipedia.org/wiki?curid=560413", "title": "Chiesa di San Giovanni a Carbonara", "text": "La chiesa di San Giovanni a Carbonara \u00e8 una chiesa monumentale di Napoli sita nell'omonima strada del centro storico.\nSeppur la fondazione risale al Trecento, le opere scultoree e pittoriche cinquecentesche che ne decorano gli interni la rendono una delle chiese rinascimentali artisticamente pi\u00f9 rilevanti della citt\u00e0.\nStoria.\nLa costruzione della chiesa con l'adiacente convento agostiniano ebbe inizio nel 1339 (completato poi nel 1343) grazie alle donazioni del patrizio napoletano Gualtiero Galeota che don\u00f2 all'ordine religioso alcuni suoi lotti di terra destinati in epoca medievale allo scarico dei rifiuti inceneriti che, tramite lo scorrimento dei fiumi, confluivano poi in mare.\nL'ampliamento dell'inizio del Quattrocento voluto da re Ladislao, che qui desiderava essere sepolto, port\u00f2 alla costruzione di un nuovo chiostro a fianco di quello preesistente (poi in seguito scomparso) e l'abbellimento della chiesa al suo interno con marmi pregiati. I lavori continuarono in seguito anche con la sorella del re, Giovanna II di Napoli, che proprio per il fratello fece erigere il grande monumento funebre dell'abside.\nDurante il periodo rinascimentale il convento visse la sua massima espansione artistica e culturale divenendo anche luogo d'incontro tra uomini di cultura del panorama napoletano, come Giovanni Pontano, Chariteo e Jacopo Sannazaro. Gi\u00e0 dal XV secolo si avvia un forte legame tra il complesso agostiniano e il casato dei Caracciolo che durer\u00e0 poi per tutto il XVI secolo. Grazie alla famiglia napoletana nacquero le due cappelle absidali, una alle spalle dell'altare, voluta da Sergianni Caracciolo nel 1427, amante della regina Giovanna e che qui \u00e8 sepolto, l'altra sul suo lato sinistro, voluta dal ramo dei Caracciolo di Vico. Agli inizi del Cinquecento risale inoltre la donazione di Ciancia Caracciolo grazie alla quale fu aggiunto un secondo chiostro monumentale, quello della Porteria. Alla met\u00e0 dello stesso secolo si riconduce invece la nascita della cappella Somma alle spalle della controfacciata, che costrinse la chiesa a privarsi della facciata principale e di conseguenza a chiudere l'ingresso primario e ad organizzare un nuovo punto d'accesso dall'arco monumentale laterale alla navata, databile alla prima met\u00e0 del XV secolo, che sarebbe poi avvenuto tramite una scalinata. Per volont\u00e0 del cardinale Girolamo Seripando, invece, si ha intorno al 1570 la nascita del terzo e ultimo chiostro, quello Nuovo, e della biblioteca del convento, che durer\u00e0 nella sua attivit\u00e0 fino alla soppressione dell'ordine.\nNel 1688, dopo che un terremoto danneggi\u00f2 l'intera struttura, i successivi lavori di restauro e rimaneggiamento a cui fu sottoposto il convento, che si rivelarono molto costosi, fecero s\u00ec che venissero completati alcuni degli ambienti previsti nel progetto originario, con la fondazione di un educandato e del noviziato. Il convento divenne in breve tempo una delle scuole pi\u00f9 frequentate dalla nobilt\u00e0 napoletana a cavallo dei secoli XVII-XVIII; inoltre, qui venne fondata anche una scuola per i servi dei nobili.\nNel Settecento Ferdinando Sanfelice ridisegn\u00f2 lo scalone monumentale principale risolvendo quindi il problema dell'accesso alla chiesa, alla cappella Seripando e alla cappella di Santa Monica, creando uno scalone monumentale che eliminasse il dislivello con la strada e che potesse permettere quindi di raggiungere dallo stesso punto d'ingresso tutti i luoghi preesistenti del complesso agostiniano. Questi lavori inclusero anche quelli di adeguamento della sottostante chiesa della Consolazione e di collegamento della stessa con la chiesa superiore; i lavori furono affidati dai padri agostiniani allo stesso Sanfelice.\nGli anni d'oro del convento agostiniano durarono fino alla soppressione dell'ordine avvenuta durante il periodo austriaco, intorno al 1729, quando gran parte degli ambienti che lo componevano furono poi destinati a uso militare: dapprima ospit\u00f2 nel periodo borbonico la scuola militare, un collegio destinato ai figli dei militari distintisi per le loro azioni, poi accolse due reggimenti di fanteria e in seguito il Reggimento Real Marina. L'uso a mo' di caserma dur\u00f2 anche dopo l'Unit\u00e0 d'Italia, acquisendo la denominazione di caserma Garibaldi.\nRestaurata una prima volta nel 1856 da Federico Travaglini, la chiesa di San Giovanni assieme all'annesso convento fu severamente danneggiata durante i bombardamenti del 1943 a cui seguirono ulteriori lavori di restauro che eliminarono le aggiunte ottocentesche. Oggi la parte del convento occupata dall\"ex\" caserma Garibaldi e dal chiostro Nuovo ospita gli uffici giudiziari.\nDescrizione.\nEsterno.\nLa chiesa \u00e8 frutto di una sovrapposizione di pi\u00f9 strutture; all'originaria chiesa di San Giovanni a Carbonara, a cui \u00e8 pressoch\u00e9 coetanea la cappella di Santa Monica, entrambe collocabili cronologicamente alla prima met\u00e0 del Trecento, si aggiungono infatti la cinquecentesca cappella Seripando e la chiesa della Consolazione a Carbonara, databile intorno al Settecento e che funge da cripta. Oltre a questi ambienti il complesso \u00e8 inoltre contiguo strutturalmente a quello della chiesa della Pietatella a Carbonara, che insiste di fianco all'accesso allo scalone monumentale esterno.\nL'ingresso all'intero complesso \u00e8 caratterizzato quindi da una scenografica scala in piperno a doppia rampa realizzata da Ferdinando Sanfelice nel 1707 circa.\nIl primo ambiente che si incontra varcato l'ingresso dell'edificio \u00e8 la chiesa della Consolazione a Carbonara, che si sviluppa sul livello sottostante ed il cui accesso \u00e8 immediatamente prima di intraprendere la scala a doppia rampa del Sanfelice. La chiesa risale al Settecento ed \u00e8 anch'essa opera di un progetto del Sanfelice; al suo interno sono ospitate opere pressoch\u00e9 gi\u00e0 in San Giovanni a Carbonara, a cui tra l'altro \u00e8 direttamente collegata.\nSuperato lo scalone sanfeliciano, a destra \u00e8 la cappella di Santa Monica che di fatto funge da facciata esterna principale al complesso di San Giovanni. L'ambiente \u00e8 in linea d'aria sul lato destro dell'abside della chiesa, caratterizzata da un pregevole portale d'ingresso quattrocentesco ornato con figure di \"santi\" lungo le colonne di tipico gusto rinascimentale, probabilmente di un allievo di Andrea Guardi da Firenze, e dal \"sepolcro di Ruggiero Sanseverino\" al suo interno, opera certa dello stesso Guardi. A sinistra dello scalone invece, alcuni gradini portano ad un cortile esterno su cui si affaccia la parete laterale destra della chiesa di San Giovanni, semplice nelle forme, con un bel portale gotico della prima met\u00e0 del Quattrocento decorato con due pilastri ornati con stemmi dei d'Angi\u00f2-Durazzo e Caracciolo del Sole, e con una lunetta affrescata dal pittore lombardo Leonardo da Besozzo.\nA sinistra dello stesso cortile, staccata dal corpo della chiesa e quindi con ingresso autonomo \u00e8 infine la cappella Seripando, gi\u00e0 del Crocifisso. Fondata dal cardinale Girolamo Seripando e arcivescovo di Salerno nel XVI secolo, la cappella \u00e8 caratterizzata dal monumento sepolcrale del fratello Antonio Seripando (morto nel 1531) eseguito da Giovanni da Nola nel 1539; un tempo era presente nella cappella anche la tavola della \"Crocefissione\" (1545) del Vasari, poi spostata nell'abside della chiesa stessa.\nInterno.\nL'interno \u00e8 caratterizzato da un'unica navata rettangolare con sette cappelle laterali, pressoch\u00e9 tutte aggiunte in tempi posteriori: cinque nella navata (due a sinistra, di cui una costituisce la sacrestia, e tre a destra), una nella controfacciata e due nella zona absidale.\nIl soffitto \u00e8 a capriate lignee e l'abside \u00e8 coperta a crociera. Anticipano la zona absidale due statue agli angoli della navata raffiguranti \"Sant'Agostino\" (a destra) e \"San Giovanni Battista\" (a sinistra), entrambe eseguite da Annibale Caccavello per la cappella Recco. L'abside \u00e8 invece dominata nella parete frontale dal grande \"monumento funebre a re Ladislao\" di Andrea da Firenze; dinanzi al monumento \u00e8 l'altare maggiore con balaustra del 1746 ed una pavimentazione a marmi policromi, posto tra due finestroni a linea tipicamente gotica, mentre sulla parete a destra \u00e8 collocata una tavola della \"Crocefissione\" eseguita nel 1545 dal Vasari per la cappella Seripando.\nSulla zona absidale si aprono due grandi cappelle rinascimentali dei Caracciolo: a sinistra dell'altare \u00e8 la cappella Caracciolo di Vico mentre alle spalle, accessibile passando sotto il \"monumento a re Ladislao\", \u00e8 la cappella Caracciolo del Sole. La prima ospita i sepolcri della famiglia Caracciolo di Vico e fu eseguita agli inizi del Cinquecento e conserva opere di diverse mani del rinascimento napoletano e spagnolo: Giovanni da Nola, Girolamo Santacroce, Giovanni Domenico D'Auria, Annibale Caccavello, Girolamo D'Auria, Diego de Silo\u00e9 e Bartolom\u00e9 Ord\u00f3\u00f1ez. La seconda invece, di gusto pi\u00f9 toscano risalente alla prima met\u00e0 del Quattrocento, fu voluta da Sergianni Caracciolo del Sole e possiede importanti affreschi del Perinetto, Antonio da Fabriano e Leonardo da Besozzo alle pareti e custodisce di fronte all'ingresso il monumentale \"sepolcro di Sergianni Caracciolo\", opera di Andrea Guardi da Firenze.\nLa controfacciata vede nell'angolo a destra l'altare marmoreo della \"Madonna del Carmine\" con una \"Madonna col Bambino\" nella nicchia centrale, datata 1601 e opera del Naccherino, sopra la quale \u00e8 un altorilievo del \"Padre eterno\" di Tommaso Malvito; nell'angolo a sinistra \u00e8 invece l'altare marmoreo con bassorilievi sulla \"Purificazione\" di Annibale Caccavello eseguito intorno alla met\u00e0 del XVI secolo. Al centro tra i due altari marmorei \u00e8 il portale monumentale che d\u00e0 accesso alla cappella Somma. Questo ambiente fu eretto tra il 1557 ed il 1566 su disegno di Giovanni Domenico D'Auria e del Caccavello e che per il quale eseguirono, rispettivamente, l'altare e la parte inferiore del rilievo dell\"Assunta\" il D'Auria, e la parte superiore dello stesso rilievo e il \"sepolcro di Scipione Somma\" di fronte all'ingresso il Caccavello. La cappella, tra le meglio conservate nella chiesa, ospita inoltre sulla volta e sulle pareti un ciclo di affreschi della seconda met\u00e0 del Cinquecento di ignoto autore napoletano riprendente le \"Storie della Passione di Cristo\" e \"Profeti\".\nIl resto della navata della chiesa, partendo dalla controfacciata, vede lungo la parete di sinistra una \"lastra tombale di Angelillo Manco\" dei primi del Quattrocento attribuita alla cerchia di Antonio Baboccio da Piperno, seguita poi sulla parete da alcuni frammenti di affreschi quattrocenteschi di ignoto autore raffiguranti la \"Vita di San Nicola da Tolentino\" e immediatamente dopo dal grande \"altare Miroballo\" (o cappella), dedicato a san Giovanni Battista e la cui complessa decorazione \u00e8 stata attribuita a vari artisti lombardi tra cui Tommaso, Giovan Tommaso Malvito e Jacopo della Pila. Il grande monumento \u00e8 inoltre legato al \"sepolcro di Antonio Miroballo\" addossato alla facciata laterale sinistra dello stesso altare, opera di fine Seicento di Lorenzo Vaccaro. Succede poi, sempre addossato alla parete, un altro altare marmoreo decorato con una pala della \"Madonna del Rosario\" di Decio Tramontano. Ancora subito dopo \u00e8 invece la cappella Recco, o anche del Presepe, che in origine ospitava il presepe quattrocentesco del complesso commissionato nel 1478 da Jaconello Pipe, aromatario del duca di Calabria, a Pietro e Giovanni Alamanno; le quarantacinque figure pastorali superstiti di questo presepe sono poi state trasferite al Museo nazionale di San Martino. Subito dopo, infine, \u00e8 l'altare marmoreo con la statua della \"Madonna delle Grazie\" di Michelangelo Naccherino eseguito nel 1578, che anticipa a sua volta un corridoio che conduce alla sacrestia, per la quale furono composte nel 1546 sedici tavole dal Vasari con la collaborazione di Cristoforo Gherardi, poi confluite tutte al Museo nazionale di Capodimonte.\nSulla parete destra si sviluppano invece tre cappelle e un altare alla parete. Subito a sinistra dell'ingresso in chiesa, \u00e8 una tavola quattrocentesca dell\"Annunciazione\" di Giovanni da Gaeta seguita subito dopo dalla \"lastra tombale di Antonio Galeazzo d'Itri\" eseguita da un ignoto scultore settentrionale nella seconda met\u00e0 del Quattrocento, mentre ancora dopo \u00e8 la cappella d'Eboli di Castropignano, con alle pareti laterali i due monumenti funebri barocchi a \"Francesco d'Eboli\" e \"Zanobia Revertera\", entrambi scolpiti da ignoti autori napoletani del Settecento. A destra dell'ingresso in chiesa \u00e8 l\"altare Recco\", a cui lavor\u00f2 anche Tommaso Malvito nella decorazione scultorea mentre la pala della \"Madonna col Bambino e Santi\" \u00e8 di ignoto autore cinquecentesco. Segue il monumento la cappella Argento, gi\u00e0 dei re Magi, in cui \u00e8 ospitato nella parete di sinistra il grande \"monumento funebre a Gaetano Argento\" del 1730, opera di Francesco Pagano su progetto di Ferdinando Sanfelice. La terza cappella di destra, in prossimit\u00e0 dell'abside, \u00e8 invece detta del Crocifisso e ospita su una parete laterale il cinquecentesco \"sepolcro di Fabio Caracciolo\" di ignoto autore mentre nella parete frontale \u00e8 l'altare barocco che un tempo stava nella cappella Caracciolo del Sole. Tutte e tre le cappelle disposte lungo la parete destra sono caratterizzate da tre grandi portali d'ingresso marmorei di ignoti scultori napoletani del Cinquecento e sono inoltre frutto di aggiunte successive all'edificazione della chiesa, dettaglio che si evince dalle forme architettoniche rinascimentali degli ambienti che trovano riscontro anche dalle caratteristiche degli esterni, visibili dal cortile d'ingresso alla chiesa di San Giovanni.\nConvento.\nAlle spalle del complesso religioso di San Giovanni a Carbonara si sviluppa il convento agostiniano originario, coevo alla chiesa e che si allunga sino a via Foria, inglobando in origine anche due torri aragonesi.\nIl convento segue le stesse vicissitudini della chiesa, caratterizzate da espansioni a partire dal Cinquecento, con la nascita di una biblioteca voluta dal cardinale Girolamo Seripando e di due chiostri monumentali (il primo dei quali voluto dallo stesso Seripando) che si aggiunsero ad uno gi\u00e0 esistente. I chiostri di San Giovanni a Carbonara sono quindi: il chiostro di Ladislao (1343), il chiostro della Porteria (o in pietra serena, 1513) e il chiostro Nuovo (1570).\nGran parte degli ambienti del complesso hanno oggi cambiato la destinazione d'uso primaria."}
{"id": "560419", "revid": "161374", "url": "https://it.wikipedia.org/wiki?curid=560419", "title": "Sterno-cleido-mastoideo", "text": ""}
{"id": "560420", "revid": "339392", "url": "https://it.wikipedia.org/wiki?curid=560420", "title": "Negrito della bolivia", "text": ""}
{"id": "560427", "revid": "1505578", "url": "https://it.wikipedia.org/wiki?curid=560427", "title": "Arciprete", "text": "Arciprete (dal tardo latino \"archipresbyter\" e dal greco \"\u1f00\u03c1\u03c7\u03b9\u03c0\u03c1\u03b5\u03c3\u03b2\u03cd\u03c4\u03b5\u03c1\u03bf\u03c2\", \"anziano capo\" o \"capo degli anziani\") \u00e8 un titolo che pu\u00f2 essere conferito a un presbitero o a un prelato della Chiesa cattolica.\nDescrizione.\nNella Chiesa cattolica il titolo di arciprete compete:\nStoria.\nProprio come fra i diaconi della chiesa del vescovo, ove uno di loro faceva le funzioni di assistente e rappresentante del vescovo e, come arcidiacono, acquisiva una sua giurisdizione, cos\u00ec fin dal IV secolo, troviamo in numerose diocesi un arciprete a capo del collegio dei presbiteri, che aiutava e rappresentava il vescovo nell'espletamento dei suoi doveri liturgici e religiosi. Di regola, specialmente a Roma, luogo in cui l'usanza ebbe origine, veniva investito di questo ruolo il pi\u00f9 anziano dei presbiteri; nella Chiesa greca invece la sua nomina rientrava tra i privilegi del vescovo.\nIn virt\u00f9 del diciassettesimo canone del quarto sinodo di Cartagine, l'arciprete fu associato al vescovo come suo rappresentante nella cura dei poveri. Dopo la cristianizzazione completa delle genti romane e germaniche (che si pu\u00f2 far coincidere all'incirca con i secoli IV-VIII), in occidente si diffuse un altro tipo di arciprete: i bisogni spirituali delle comunit\u00e0 rurali si accrebbero infatti cos\u00ec velocemente che il clero cittadino non riusc\u00ec pi\u00f9 a soddisfarle. Di conseguenza, nei maggiori centri rurali, iniziarono a sorgere chiese dotate del loro clero e delle proprie fonti di sostentamento. Gli abitanti dei piccoli villaggi vicini e dei feudi a bassa densit\u00e0 di abitanti, fin dall'inizio, dipesero da questi centri pi\u00f9 grandi, o \"chiese madri\" (\"ecclesia rusticana\", \"diocesana\", \"parrocchia\"), per ricevere i sacramenti e partecipare alla messa. La parrocchia nella sua globalit\u00e0 era nota come \"christianitas\" o \"plebe\".\nL'arciprete era il pi\u00f9 elevato in grado tra i preti legati a tali chiese madri. Era il responsabile del clero locale e dell'adorazione divina e soprintendeva ai doveri del ministero ecclesiastico. Tuttavia, era soggetto all'arcidiacono; un certo numero di queste grandi comunit\u00e0 rurali o parrocchie costituivano un arcidiaconato. Le cappelle private, che si andavano gradualmente moltiplicando sui possedimenti dei latifondisti e a cui erano legati alcuni presbiteri, non erano esenti dalla giurisdizione dell'arciprete. Tutti i parrocchiani erano obbligati a presenziare alla Messa domenicale che si teneva nella chiesa madre (\"ecclesia baptismalis\", \"titulus major\"). Tutti i battesimi e i funerali venivano celebrati in questa chiesa. Nelle chiese periferiche del territorio (\"tituli minores\") si potevano celebrare solo le Messe giornaliere, le devozioni comuni e il catechismo. L'arciprete della chiesa madre era alla testa di tutto il clero della sua parrocchia ed era responsabile per la corretta esecuzione dei suoi doveri ecclesiastici e per il suo stile di vita.\nGradualmente, specialmente durante il periodo carolingio, molti \"tituli minores\" divennero chiese parrocchiali indipendenti, dove si potevano celebrare tutte le cerimonie religiose, inclusa la Messa domenicale e i battesimi; in questo modo il numero delle parrocchie aument\u00f2 notevolmente. Successe anche che, se una diocesi era molto estesa, l'intera diocesi veniva a essere divisa in distretti (chiamati \"arcipresbiterati\", \"decanati\", o \"christianitates\") e ognuno di questi distretti era retto da un presbitero decano o arciprete. Sebbene il confine dei nuovi distretti non corrisponda necessariamente con i limiti delle parrocchie originali, l'uso del termine \"arcipresbiterato\" per questi distretti diocesani prova che le prime grandi parrocchie costituirono la base di questa suddivisione. In molti casi furono creati interi distretti ecclesiastici \"ex novo\", e qualche volta vennero uniti molti dei primi arcipresbiterati. Qualche volta si tenne conto anche delle suddivisioni civili del territorio in questione.\nLa totalit\u00e0 del clero del distretto costituiva il \"capitolo rurale\", al capo del quale era l'arciprete o decano rurale. Era suo dovere, come rappresentante del vescovo, soprintendere all'intera vita religiosa ed ecclesiastica del territorio a lui affidato. Faceva applicare i regolamenti vescovili e i decreti dei sinodi diocesani e si accertava della loro osservanza; presentava al vescovo tutti i candidati per l'ordinazione per un ufficio ecclesiastico; componeva le piccole diatribe all'interno del clero e rendeva note all'arcidiacono le mancanze pi\u00f9 gravi del clero o del laicato per consigliarsi sulla pena pi\u00f9 appropriata da infliggere al trasgressore. Nel periodo carolingio era usanza che il primo di ogni mese l'arciprete e il clero della sua parrocchia si riunissero per discutere sulle questioni pi\u00f9 importanti. Pi\u00f9 tardi tali riunioni vennero convocate solo una o due volte l'anno. Con il tempo, il capitolo rurale acquis\u00ec il diritto di eleggere l'arciprete; eleggeva anche un \"camerarius\" per l'amministrazione dei fondi comuni e un \"diffinator\", l'assistente del decano. L'unione di questi arcipresbiterati form\u00f2 gli arcidiaconati, i cui decani erano soggetti all'arcidiacono.\nNel corso del tempo l'ufficio di decano o arciprete sub\u00ec molti mutamenti. Questi sviluppi non furono uguali in tutti i paesi e grazie a questo fatto sono rintracciabili molte differenze locali. Il Concilio di Trento si limit\u00f2 a stabilire il regolamento sulle visite dei decani alle parrocchie. San Carlo Borromeo, nella sua diocesi, abol\u00ec l'ufficio di decano e lo sostitu\u00ec con quello di \"vicario rurale\", o \"vicario foraneo\", un ufficio sempre revocabile. In Francia, e in quei territori confinanti interessati dalla riorganizzazione ecclesiastica seguita alla Rivoluzione francese, ognuna delle nuove diocesi fu suddivisa in \"decanerie\" i cui limiti vennero calcolati in modo da corrispondere alle suddivisioni civili. In ogni distretto il curato della chiesa principale era, di solito, il decano.\nOggi, secondo l'attuale legge ecclesiastica, la suddivisione di una diocesi in decanati spetta al vescovo; questi pu\u00f2, se vuole, unire pi\u00f9 distretti per crearne uno pi\u00f9 grande. La selezione dei decani spetta solo al vescovo, anche se in alcuni paesi i capitoli rurali hanno ancora il diritto di elezione. I decani non hanno una giurisdizione propriamente detta; sono semplicemente delegati del vescovo per lo svolgimento di determinati doveri ecclesiastici. Loro compiti principali in generale sono: favorire le relazioni tra il clero a loro sottoposto e l'ordinario (il vescovo), esercitare una certa supervisione sull'operato del clero, visitare le parrocchie e controllare la corretta gestione dei doveri parrocchiali da parte dei curati; in particolare sono i sinodi diocesani che definiscono i compiti dei decani. Spesso sono delegati permanentemente dal vescovo a impartire determinate benedizioni.\nIl dovere di assistere il vescovo durante le messe pontificali, una volta gravante sull'arciprete della cattedrale, \u00e8 stato in parte trasferito al decano del capitolo della cattedrale e in parte al vescovo ausiliare, qualora sia presente.\nTalvolta i parroci delle parrocchie che sono state storicamente sede di decanato conservano il titolo di arciprete. In questi casi il titolo \u00e8 oramai quasi del tutto onorifico, indicando al massimo un certo prestigio formale della parrocchia stessa derivante dalla sua antichit\u00e0 e dal suo passato di chiesa madre del decanato.\nNote araldiche.\nPer quanto riguarda l'araldica, la figura dell'arciprete costituisce un caso singolare. Poich\u00e9 il titolo viene utilizzato insieme a quello di prete (sacerdote) con le medesime differenze che intercorrono tra quello di vescovo e quello di arcivescovo, il cappello araldico di un arciprete \u00e8 composto di un cappello nero, dal quale pendono sei fiocchi per parte, anch'essi di colore nero.\nPu\u00f2 anche accadere che un arciprete venga insignito di qualche ulteriore titolatura, come quella di protonotario apostolico. In tal caso, il cappello di arciprete viene sostituito da quello di protonotario.\nArciprete era anche accostato alla figura di prevosto, dal momento che sovente essi esercitavano le medesime funzioni. In alcuni casi lo stemma di arciprete \u00e8 stato infatti sostituito da un cappello araldico nero dal quale pendono sei fiocchi per parte, anch'essi di colore nero, che \u00e8 la formula ancora oggi pi\u00f9 usata."}
{"id": "560428", "revid": "88740", "url": "https://it.wikipedia.org/wiki?curid=560428", "title": "H\u00f4tel Terminus", "text": "L'H\u00f4tel Terminus \u00e8 stata la sede della Gestapo a Lione, durante l'occupazione nazista del territorio della Repubblica di Vichy. Vi oper\u00f2, fino alla fine della seconda guerra mondiale, Klaus Barbie, comandante della Gestapo a Lione, altrimenti noto come Boia di Lione.\nStoria.\nSorta di Villa Triste comune a molte citt\u00e0 occupate dai nazisti, l'H\u00f4tel Terminus fu presto noto a tutti come teatro di atroci torture perpetrate dai membri della polizia tedesca nei confronti di inermi cittadini francesi, membri della resistenza ed ebrei.\nTra le vittime rinchiuse nelle stanze dell'H\u00f4tel Terminus ci fu anche Jean Moulin, eroe della resistenza francese.\nNel 1988 \u00e8 stato girato un documentario, dal titolo \"H\u00f4tel Terminus\" (nell'originale \"H\u00f4tel Terminus: The Life and Times of Klaus Barbie\"), diretto da Marcel Oph\u00fcls, che illustrava le testimonianze delle atrocit\u00e0 compiute nelle stanze dell'H\u00f4tel Terminus.\nIl film vinse il premio Oscar al miglior documentario (\"Academy Award for Documentary Feature\") ai premi Oscar 1989.\nL'H\u00f4tel Terminus \u00e8 divenuto nel tempo sede del Museo della Resistenza, in ricordo della Resistenza francese contro la barbarie nazista."}
{"id": "560432", "revid": "125303879", "url": "https://it.wikipedia.org/wiki?curid=560432", "title": "Imperiale e regio esercito", "text": "L'imperiale e regio esercito era l'esercito comune dell'Impero austro-ungarico. Era detto in tedesco \"kaiserliche und k\u00f6nigliche Armee\" (abbreviato in \"k.u.k. Armee\") e in ungherese \"Cs\u00e1sz\u00e1ri \u00e9s kir\u00e1lyi hadsereg\".\nL'imperiale e regio esercito fu costituito a seguito del compromesso del 15 marzo 1867 (\"Ausgleich\"), che suddivise in due realt\u00e0 statali autonome i territori della corona d'Austria (Cisleitania) e quelli del Regno d'Ungheria (Transleitania). I due stati erano riuniti sotto la figura del capo dello Stato, imperatore d'Austria e re d'Ungheria, Francesco Giuseppe (1830-1916), il quale nella seconda met\u00e0 del XIX secolo dedic\u00f2 grandi attenzioni alle forze armate e le riorganizz\u00f2 profondamente, per farne un apparato militare moderno e dotato di un'industria bellica all'avanguardia per i tempi.\nLe origini e il nome.\nEra detto anche esercito comune, per distinguerlo dall'Esercito ungherese e dall'Esercito austriaco che assieme ad esso costituivano il complesso delle forze armate terrestri (\"k.u.k. Landstreitkraefte\") della duplice monarchia asburgica). In tempo di pace, era detto Heer (\"Esercito\") mentre a seguito di una mobilitazione di guerra il termine ufficiale diveniva Armee (lett.: \"Armata\") anche se le stesse istituzioni militari imperiali e regie usavano molto pi\u00f9 di frequente il termine \"Armee\".\nL'Impero Austroungarico non possedeva un esercito, ma tre: al tradizionale Esercito comune, nel 1867 venne infatti affiancato l'esercito nazionale reale ungherese (\"Magyar kir\u00e1lyi honv\u00e9ds\u00e9g\"), come una delle misure previste dal \"Compromesso\" che intendeva soddisfare le istanze di autonomia ungheresi. A capo dell'esercito ungherese, che reclutava le sue truppe solamente nei confini del Regno d'Ungheria ed aveva strutture logistiche e organizzative sue proprie, vi era ovviamente l'Imperatore in quanto Re d'Ungheria. Successivamente anche all'altra entit\u00e0 nazionale della Duplice Monarchia, ossia l'Impero d'Austria, venne concesso uguale diritto: nacque cos\u00ec la terza forza armata dell'Impero, la \"kaiserlich k\u00f6nigliche Landwehr (Difesa Territoriale Imperialregia). \"Anch'essa reclutava i propri uomini solo entro i confini dell'Austria ed aveva un proprio assetto organizzativo, logistico e amministrativo.\nQui \u00e8 descritta solo la struttura e la storia dell'\"Esercito comune\", che pur avendo gli stessi regolamenti delle altre forze armate nazionali (\"Honv\u00e9d\" e \"Landwehr\") si differenziava in alcuni aspetti, sia per il reclutamento (su base federale anzich\u00e9 locale) che per l'organizzazione, soprattutto per ragioni di tradizione storica.\nNel primo conflitto mondiale (1914-1918) i cruentissimi scontri con le armate della Russia misero in crisi l'esercito imperiale e regio asburgico, che risent\u00ec molto di tattiche antiquate e scarso coordinamento tra le varie Armi.\nMalgrado le scarse risorse industriali dell'impero austroungarico, questa istituzione resse con tenacia ed efficienza la prova bellica, dando segni di sfaldamento solo dopo la sconfitta di Vittorio Veneto che port\u00f2 al collasso politico dello stato asburgico, a cui costitu\u00ec senza dubbio una delle colonne portanti. L'imperiale e regio Esercito, cos\u00ec come la \"Landwehr\" e la \"Honv\u00e9d\", fu sciolto nel 1918 dall'imperatore Carlo alla fine della prima guerra mondiale, liberando i componenti dal rispetto del giuramento di fedelt\u00e0 prestato al sovrano.\nStoria.\nOrigini.\nL'Esercito imperiale austriaco venne costituito nel 1809, alla caduta del Sacro Romano Impero (retto dalla Casa d'Asburgo sin dal XV secolo) per opera di Napoleone e che divenne pertanto semplicemente, Impero d'Austria (\"Kaisertum Oesterreich)\". In conseguenza di ci\u00f2, nel 1809 l'esercito imperiale cambi\u00f2 denominazione in Esercito Imperial Regio (k\"aiserliche koenigliche Armee, o k.k. Armee\"), ereditando per\u00f2 struttura, organizzazione, tradizioni dall'antico apparato militare precedente.\nFin dall'inizio della sua carriera, l'Esercito imperiale venne massicciamente coinvolto nella storia d'Europa: la fragile tregua con la Francia del 1809 si ruppe gi\u00e0 nel 1813, quando l'esercito austriaco partecip\u00f2 prima alla campagna di Lipsia e, poi, all'occupazione della Francia (1814).\nPartecip\u00f2 alle campagne in Italia contro il Piemonte del 1848-49 (prima guerra d'indipendenza italiana), in cui sconfisse le forze del Regno di Sardegna a Novara. Nel 1859 fu impegnato durante la seconda guerra d'indipendenza, che lo vide sconfitto dagli alleati Franco-Piemontesi. L'ultima campagna fu quella del 1866 (terza guerra d'indipendenza) nella quale blocc\u00f2 a Custoza l'offensiva del neonato Regio Esercito italiano ma venne a sua volta battuto dall'esercito prussiano a Sadowa, costringendo cos\u00ec l'Austria a cedere il Veneto al Regno d'Italia.\nLe riforme del 1866/67.\nLa sconfitta contro la Prussia caus\u00f2 un vivo trauma nella societ\u00e0 e nell'opinione pubblica austriaca, ed in particolare negli ambienti militari asburgici, che si resero conto di quanto le orgogliose forze armate dell'Impero fossero rimaste arretrate tecnologicamente rispetto alle pi\u00f9 recenti innovazioni militari prussiane e francesi. I fucili Dreyse a retrocarica dei prussiani e la loro eccellente artiglieria in acciaio avevano definitivamente condannato al museo le armi ad avancarica e i cannoni di bronzo degli austriaci.\nL'esercito imperiale austriaco era sempre stato ottimamente addestrato e organizzato, e aveva un Corpo ufficiali tra i pi\u00f9 professionali del mondo, ma occorrevano anche armi moderne e tattiche nuove: un'apposita commissione militare intraprese perci\u00f2 delle profonde riforme, cominciando con l'abolire le assurde uniformi bianche, risalenti al '700 e che erano sempre state una caratteristica dell'esercito austriaco, con delle meno appariscenti uniformi blu. Poco dopo (1868) vennero anche spediti ai depositi i fucili Lorenz mod. 1854 che, pur essendo di recente adozione, erano concettualmente superati, e sostituiti con il fucile Werndl mod. 67 a retrocarica. Cosa ancora pi\u00f9 importante, la fabbrica di armi di Josef Werndl, ideatore dell'arma, divenne la \"\u00d6sterreichische Waffenfabriksgesellschaft\" con sede a Steyr e posta sotto il controllo dello Stato.\nLa ripartizione delle forze armate.\nPer soddisfare le pressanti richieste di autonomia degli ungheresi, l'Imperatore Francesco Giuseppe I var\u00f2 il celebre Ausgleich (Compromesso), che, promulgato il 15 marzo 1867, trasformava l'Impero in una Duplice Monarchia costituita dall'Impero d'Austria e dal Regno d'Ungheria. Le due met\u00e0 confinavano geograficamente in corrispondenza del fiume Leita, cosa da cui derivano i nomi di \"Cisleitania\" e \"Transleitania\", usati all'epoca come sinonimo di Austria e Ungheria.\nAll'Ungheria vennero accordate ampie autonomie, rendendola uno Stato nominalmente separato, con parlamento, governo, leggi, finanze e forze armate proprie (\"Magyar kir\u00e1lyi honv\u00e9ds\u00e9g\"), gestite ed amministrate da un apposito ministero della difesa magiaro (\"m.k. Honv\u00e9delmi Miniszsterium\"). In comune ai due Stati restavano il capo dello Stato (Francesco Giuseppe I), la valuta (Corona austro-ungarica), la Difesa, gli Esteri e le Finanze.\nNel 1868, le concessioni fatte all'Ungheria vennero estese anche all'Impero d'Austria, che ebbe cos\u00ec anch'essa un parlamento, un governo, e un esercito (\"Landwehr\") amministrato dal ministero nazionale della difesa austriaco (\"k.k. Oesterreichisches Ministerium fuer die Landesverteidigung)\". L'Esercito Imperiale venne mantenuto in servizio mutando denominazione in \"Imperiale e regio Esercito\", per distinguerlo dalle altre due forze armate e sottolineare il fatto che traeva il suo personale, sia professionale che di leva, da tutto il territorio dell'Impero e da tutte le nazionalit\u00e0 in esso comprese. La ferma militare per i giovani in et\u00e0 di leva venne fissata in 3 anni; il servizio militare poteva essere prestato sia nella \"Landwehr\" (o \"Honv\u00e9d\"), sia nell'Esercito imperiale e regio, secondo quanto stabilito da un apposito sorteggio. L'imperiale e regio Esercito dipendeva amministrativamente dall'Imperiale e Regio Ministero per la Guerra (\"k.u.k. Kriegsministerium\")\nFigura di primo piano nello sviluppo e ammodernamento dell'imperiale e regio Esercito fu l'Imperatore. Francesco Giuseppe I considerava le forze armate una propriet\u00e0 di famiglia, e sotto il suo regno (durato ben 68 anni) le forze armate erano state oggetto di grande attenzione: l'Imperatore si occup\u00f2 personalmente dell'industria degli armamenti, della conservazione delle tradizioni e del retaggio dell'Armata Austriaca, aumentando ulteriormente il gi\u00e0 notevole prestigio dell'istituzione militare.\nLa prima guerra mondiale.\nLe operazioni iniziali della prima guerra mondiale, iniziate con la mobilitazione dell'Esercito imperial regio unitamente alla Landwehr e alla Honv\u00e9d, videro le forze armate austro-ungariche dominare la situazione sul fronte serbo, dove la disparit\u00e0 di forze risolse rapidamente a favore dell'Austria le operazioni. Lo sconfitto esercito serbo, compreso il comandante in capo Radomir Putnik, affront\u00f2 una penosa ritirata attraverso la Bosnia venendo poi tratto in salvo in Montenegro dalla Regia Marina italiana nel 1916. Sul fronte russo, invece (teatro d'operazione che assorb\u00ec il 70% delle forze militari austro-ungariche) le truppe austro-ungariche furono presto in difficolt\u00e0. Le colossali armate russe, l'enormit\u00e0 degli spazi e lo scarso spirito combattivo di alcune nazionalit\u00e0 dell'impero trasformarono ben presto quella che era stata annunciata come una marcia trionfale in un sanguinoso scontro di attrito tra i belligeranti. In tarda estate cadde Przemy\u015bl, principale caposaldo austro-ungarico in Galizia; sempre in Galizia, in autunno gli austriaci vennero duramente battuti da una formidabile controffensiva russa, a cui si aggiunsero le piogge e le nevicate a immobilizzare il fronte orientale.\nVennero perci\u00f2 a galla i principali punti deboli dell'esercito austro-ungarico: se le truppe e i comandanti si erano comportati con valore e competenza, le tattiche di combattimento anacronistiche e inadeguate avevano trasformato le battaglie di movimento in colossali scontri frontali tra armate che costarono all'Austria-Ungheria terribili perdite (il 50% del personale di lunga ferma in servizio nel 1914) senza apprezzabili risultati. Inoltre, le controffensive russe misero a dura prova le truppe imperiali che non avevano n\u00e9 la flessibilit\u00e0 operativa n\u00e9 la potenza di fuoco degli alleati Tedeschi. Emersero poi subito le difficolt\u00e0 di rifornimento e di trasporto che afflissero le forze armate austro-ungariche per tutta la durata della guerra.\nA ci\u00f2 si aggiunsero l'impreparazione alle bassissime temperature invernali che flagellarono il fronte orientale, l'enorme quantit\u00e0 di risorse e materiali necessarie per mantenere l'esercito in un fronte tanto esteso, a cui l'economia nazionale dell'Impero non riusc\u00ec mai a far fronte completamente, e la mobilitazione di grandi masse di uomini che misero in crisi fin dall'inizio l'Intendenza militare asburgica. Il Comando Supremo imperiale e regio (\"k.u.k. Allerhochster Oberbefehl\") da cui dipendeva direttamente lo stato maggiore delle Forze armate (\"Armee Ober Kommando\", o AOK), per far fronte a una crisi potenzialmente fatale, dovette rivedere profondamente le sue procedure tattiche e logistiche.\nNel 1915, l'entrata in guerra dell'Italia vide l'Esercito imperial regio schierarsi anche sul fronte dell'Isonzo e del Trentino, a fianco dei Reggimenti della \"Landwehr\" austriaca. Per pi\u00f9 di due anni le truppe austro-ungariche riuscirono con pieno successo a contenere le furiose offensive scatenate dal generale Luigi Cadorna e che costarono carissime all'esercito italiano. In particolare sul fronte del Trentino e delle Dolomiti, gli Austro-ungarici seppero condurre un'abile guerra di posizione che inchiod\u00f2 gli italiani attaccanti alle posizioni di partenza. Nel 1916, il Capo di stato maggiore austro-ungarico, Franz Conrad von Hoetzendorf, sferr\u00f2 in Trentino una potente offensiva denominata \"Strafexpedition\" (\"spedizione punitiva\"). Vennero introdotte nuove tattiche di combattimento, gi\u00e0 sperimentate sul fronte orientale e sviluppate dai Tedeschi: infiltrazione, ricognizioni offensive, ricognizioni aeree, fuoco di artiglieria controllato e concentrato, ecc. L'offensiva giunse vicinissima a sfondare il fronte e gli Italiani riuscirono ad arginarla solo con gravi difficolt\u00e0.\nNel 1917, la Russia usc\u00ec dal conflitto. Ci\u00f2 non signific\u00f2 la fine delle operazioni sul fronte orientale, poich\u00e9 le forze armate austroungariche continuarono a combattere contro la Romania, la guerriglia serba e i contingenti Alleati in Macedonia e Bulgaria. Per\u00f2, l'armistizio con la Russia zarista rese disponibili all'Alto Comando austroungarico una grande quantit\u00e0 di uomini e materiali che vennero prontamente rivolti verso l'Italia.\nIl 24 ottobre 1917, dopo un'accuratissima preparazione e l'arrivo di importanti rinforzi germanici, le armate austroungariche lanciarono una poderosa offensiva sul fronte dell'Isonzo che apr\u00ec una grande falla nella Conca di Plezzo, nel settore di Caporetto. L'esercito italiano and\u00f2 in pezzi: gli Austro-Tedeschi dilagarono fino al Piave, catturando 300.000 prigionieri, oltre a un immenso bottino di armi e materiali. Fu il canto del cigno delle imperiali e regie armate: non c'erano ormai pi\u00f9 le riserve e le scorte necessarie per sfruttare la clamorosa vittoria e ripianare le perdite che erano state comunque pesanti. La linea del Piave cristallizz\u00f2 le operazioni militari fino a primavera e nel giugno del 1918, nonostante le divisioni germaniche (le pi\u00f9 efficienti) fossero state ormai richiamate sul fronte occidentale, lo Stato Maggiore austroungarico tent\u00f2 un'ultima disperata offensiva sul Montello e sul Piave, con attacchi diversivi in Trentino (Operazione Valanga). Ma mentre gli Italiani si erano ormai pienamente ripresi, assistiti da imponenti forniture belliche, gli Austro-ungarici soffrivano terribilmente del blocco economico degli Alleati che isolava l'Impero dall'esterno.\nL'economia dell'Impero Austro-ungarico non era all'altezza di quella dell'Impero Germanico: florida in tempo di pace, era stata messa in ginocchio dallo sforzo bellico e dall'embargo operato dagli Alleati. Le armate asburgiche non erano nemmeno pi\u00f9 in grado di assicurare il rancio ai propri uomini. In queste condizioni, nonostante alcuni brillanti successi locali e i disperati sforzi, le offensive austro-ungariche fallirono tutte e da allora l'imperiale e regio Esercito, assieme ai reparti \"Landwehr\" e \"Honv\u00e9d\", condusse una battaglia di retroguardia in condizioni sempre pi\u00f9 disperate per la penuria anche dei generi pi\u00f9 elementari (alle reclute che giungevano ai depositi nel 1918 venivano spesso consegnate uniformi tolte a cadaveri). Quando le condizioni delle armate austroungariche non furono pi\u00f9 sostenibili, a causa anche della disgregazione politica dell'Impero (il 31 ottobre 1918 l'Ungheria aveva dichiarato la secessione e ritirato le proprie truppe) e dei continui ammutinamenti causati dalla fame che attanagliava l'intero esercito, venne stipulato l'armistizio con l'Italia del 3 novembre 1918 che entr\u00f2 in vigore il giorno successivo. L'ufficiale austriaco Fritz Weber, nel suo \"Tappe di una disfatta\", ha lasciato una memorabile descrizione dello sfacelo che subito dopo dissolse le armate austro-ungariche mettendo fine alla storia millenaria della pi\u00f9 antica istituzione militare del mondo.\nOrdine di battaglia nella prima guerra mondiale.\nNel 1914, l'imperiale e regio esercito era articolato su 16 Distretti militari che riunivano complessivamente 49 divisioni di fanteria (con solitamente 2 brigate ciascuna) e altrettante brigate di artiglieria, pi\u00f9 un numero di brigate di cavalleria tra 1 e 2 per Distretto. In caso di mobilitazione, ciascun Distretto mobilitava le forze in servizio e in congedo nel suo territorio, e formava un Corpo d'Armata che, cos\u00ec mobilitato, veniva inviato al fronte autonomamente, secondo piani prestabiliti.\nConclusione.\nL'Imperiale e regio Esercito riusc\u00ec, nel primo conflitto mondiale, a cogliere importanti successi, sviluppando - anche sulle esperienze dell'alleato tedesco - tattiche innovative (come l'impiego delle \"Sto\u00dftrupp\") e introducendo nuovi armamenti. La professionalit\u00e0 degli ufficiali si mantenne molto elevata per tutta la durata del conflitto, anche quando il livello dei militari di truppa cal\u00f2 drasticamente a causa della massiccia mobilitazione e della leva in massa del 1917, e questo contribu\u00ec pi\u00f9 di ogni altra cosa a prolungare la resistenza austro-ungarica\nSi \u00e8 molto discusso anche dell'infedelt\u00e0 dei reggimenti boemi e cechi dell'Esercito imperiale e regio: \u00e8 certamente vero che vi furono episodi anche clamorosi (il 15 giugno 1915 il 36\u00ba Reggimento Imperiale e Regio, di stanza a Praga e di nazionalit\u00e0 ceca, pass\u00f2 in blocco dalla parte dei Russi) e che gli Italiani riuscirono a costituire una Legione Cecoslovacca con i disertori Cechi e Slovacchi, ma nel complesso la multietnicit\u00e0 dell'esercito non costitu\u00ec un motivo di crisi, se non alla fine del 1918 quando lo sfaldamento dell'Impero era stato gi\u00e0 messo in moto dalla fame e dalla penuria di tutto, conseguenze del blocco economico che attanagliava la Monarchia Austroungarica.\nStruttura e organizzazione.\nL'apparato militare austro-ungarico era costituito dall'imperiale e regio Esercito (in comune a tutto l'Impero austro-ungarico), dall'esercito nazionale imperialregio austriaco (\"k.k. Landwehr\"), dall'esercito nazionale reale ungherese (\"k.u. Honv\u00e9d\") e dalle forze delle rispettive riserve territoriali nazionali. L'assegnazione delle reclute (al 20\u00ba anno di et\u00e0) all'esercito comune o a quello nazionale avveniva per estrazione a sorte.\nIn caso di conflitto, tutti e tre gli eserciti si riunivano sotto un unico stato maggiore, il k.u.k. Armeeoberkommando abbreviato AOK, che a sua volta si coordinava con la k.u.k. Kriegsmarine, la marina da guerra, nel comando supremo, di cui faceva parte direttamente la cancelleria militare imperiale e regia presieduta dall'Imperatore.\nComandante supremo di tutte le forze di terra e di mare era infatti l'Imperatore, cui solo spettava costituzionalmente l'autorit\u00e0 di dichiarare guerra. Nel 1906 venne nominato capo di stato maggiore il generale d'armata Franz Conrad von H\u00f6tzendorf, destinato a mantenere quella posizione con interruzioni fino a marzo 1917 quando fu sollevato dal suo incarico e sostituito da Arthur Arz von Straussenburg. Quest'ultimo fu nominato anche comandante supremo il 3 novembre 1918 da Carlo I, incarico che per\u00f2 rifiut\u00f2 e lo lasci\u00f2 a Hermann K\u00f6vess von K\u00f6vesshaza, ultimo comandante supremo dell'esercito austro-ungarico.\nLa struttura.\nReclutato uniformemente su tutto il territorio dell'Impero, l'esercito comune dipendeva dal Ministero della Guerra della duplice monarchia (\"k.u.k. Reichskriegsministerium\", dal 1911 \"Kriegsministerium\"), e i suoi reparti erano detti \"imperiali e regi\" (\"kaiserlich und k\u00f6niglich\" - k.u.k.-/\"cs\u00e1sz\u00e1ri \u00e9s kir\u00e1lyi\"). Alla sua costituzione vi erano confliuti tutti i reparti di antica tradizione dell'esercito imperiale di cui prese il posto.\nPer legge, le spese per il suo mantenimento erano ripartite tra Austria (per il 63,6%) e Ungheria (per il rimanente 36,4%) e, complessivamente, le spese militari dell'Impero Austroungarico nel 1912 ammontavano a circa 670 milioni di Corone (circa) comprendendo Esercito Comune Imperiale e Regio, Marina Imperiale e Regia, \"Landwehr\" e \"Honv\u00e9d\" per un'incidenza del 3,5% sul prodotto interno lordo. Gli uomini erano reclutati in 103 distretti militari che, sempre nel 1885, permisero all'esercito austro-ungarico di contare su una forza mobilitabile di 1.141.782 uomini, 202.204 cavalli e 1.540 cannoni (escluse le riserve e le truppe di guarnigione).\nNel 1885 era costituito da tre armate, una con cinque corpi d'armata e due con quattro, pi\u00f9 il XIV corpo d'armata da montagna, destinato alla difesa del Tirolo, e il XV corpo d'armata messo a protezione delle province balcaniche (Dalmazia, Bosnia ed Erzegovina). Ogni corpo d'armata, eccezion fatta per il XIV che era formato da una divisione alpina e da una della milizia tirolese (\"Landessch\u00fctzen\"), era costituito da due divisioni regolari e da una della milizia territoriale; cos\u00ec impostato in tempo di pace l'esercito contava 36 divisioni di fanteria, di cui cinque dette \"nominali\" perch\u00e9 formate solo al momento della mobilitazione. Di norma, una divisione era formata da due brigate di 2 reggimenti ciascuna.\nLa cavalleria.\nLa cavalleria era articolata in 21 brigate, assegnate una ad ogni un corpo d'armata e a cinque divisioni indipendenti. Ogni brigata era formata da due otre reggimenti, che a loro volta erano organizzati su 2 \"divisioni\", gruppi di 3 squadroni con 5 ufficiali, 20 sottufficiali e 150 uomini di truppa ciascuno (nel 1914 la forza degli squadroni sal\u00ec a 175 uomini), per un totale di 1175 uomini per reggimento in tempo di pace, e 1275 in tempo di guerra.\nLa cavalleria dell'esercito comune era divisa in tre specialit\u00e0:\nLe specialit\u00e0 sopra descritte avevano ormai perso le originali differenze di armamento e impiego tattico; nel 1867, a seguito della riforma dell'esercito austro-ungarico, non c'era pi\u00f9 differenza fra cavalleria \"leggera\" e \"pesante\", e specialit\u00e0 storiche come i Corazzieri e i Cacciatori a Cavallo erano state sciolte. Le tre specialit\u00e0 rimanenti (Dragoni, Ussari e Ulani) differivano solamente per l'uniforme e per la provenienza regionale, ma in battaglia operavano tutti e tre nello stesso ruolo: esplorazione, pattugliamento, inseguimento del nemico, sicurezza dell'esercito in marcia. Anche l'armamento era lo stesso per tutti e comprendeva carabina, pistola e sciabola. Come nella fanteria, in cavalleria l'assegnazione delle reclute ad un reggimento dell'esercito comune imperiale e regio o di quello nazionale avveniva per sorteggio.\nNel corso della prima guerra mondiale 35 reggimenti di cavalleria vennero appiedati e trasformati in fanteria.\nL'artiglieria.\nL'artiglieria imperiale e regia, che aveva la stessa organizzazione tattica dell'artiglieria \"Landwehr\" e \"Honv\u00e9d\", era organizzata in reggimenti, assegnati alle Divisioni dell'Esercito, e in brigate assegnate ai Corpi d'Armata.\nLe brigate di artiglieria schieravano 4 reggimenti da campagna (2 di cannoni campali M.05/08 da 80mm e 1 di obici campali M.99 o M.14 da 100mm), e un reggimento di obici pesanti. Ogni brigata d'artiglieria da campagna era assegnata ad uno dei 14 corpi d'armata dell'esercito comune, assumendone la numerazione, da 1 a 14. Nel 1916 le brigate di artiglieria vennero riorganizzate su tre soli reggimenti: uno di cannoni campali, uno di obici campali e uno di obici pesanti. A ciascun reggimento venne assegnata una batteria di cannoni contraerei e una di lanciamine. Nel 1918, vennero nuovamente riorganizzate, con due reggimenti di artiglieria campale mista (cannoni e obici) e un reggimento obici pesanti, ciascuno con 6 batterie.\nCiascun reggimento dell'artiglieria imperiale e regia contava 24 pezzi ripartiti in 4 batterie su 2 divisioni di 2 batterie (12 pezzi). Nel 1916 vennero assegnate a ciascun reggimento una batteria antiaerea e una di lanciamine, portando cos\u00ec le batterie a 6. Ciascun reggimento disponeva di un'officina da campo mobile e di un parco automezzi. I pezzi erano tirati ciascuno da 4 cavalli, pertanto un reggimento aveva (sulla carta) 100 cavalli da tiro (96 per i pezzi e 8 di riserva), e 24 da sella.\nLe specialit\u00e0 dell'artiglieria erano:\nNel corso del conflitto, gli arsenali \u0160koda di Plze\u0148 produssero dei modelli di cannoni e obici tra i pi\u00f9 moderni ed efficaci dell'epoca, come l'obice M.14 e M.16 e il cannone M.15. La carenza di risorse, per\u00f2, limit\u00f2 molto la produzione dei pezzi, e la cronica mancanza di munizioni e mezzi di trasporto posero severi limiti operativi all'artiglieria austro-ungarica.\nLa fanteria.\nI reggimenti su cui era organizzata la Fanteria dell'i. e r. Esercito comune erano identificati da un numero progressivo e da un titolare onorario (\"Inhaber\"), di solito un generale dell'esercito o un monarca straniero: ad es. 10\u00ba Reggimento di Fanteria \"Re Gustavo V di Svezia\" (\"k.u.k.\". \"Infanterie Regiment Nr. 10 \"Konig Gustav V von Schweden\"\") oppure 23\u00ba Reggimento di Fanteria \"Marchese von Baden\" (\"k.u.k. Infanterie Regiment Nr. 23 \"Markgraf von Baden\"\"). Ciascun reggimento dell'Esercito comune contava 4 battaglioni su 4 compagnie che avevano ognuna una forza di 5 ufficiali, 10 sottufficiali e 85 soldati, in tempo di pace cio\u00e8 100 uomini (i reggimenti dislocati in Bosnia e Russia ne avevano 120). Con i comandi e i servizi un reggimento disponeva (in tempo di pace) di 1911 uomini.\nI quattro reggimenti di \"Tiroler Kaiserj\u00e4ger\" costituivano un'eccezione essendo reclutati esclusivamente in Tirolo e Vorarlberg (tranne che per gli ufficiali, per i quali si consentiva l'ingresso ad altre nazionalit\u00e0) e, contrariamente a quanto comunemente si crede, non si trattava di truppe da montagna ma di fanteria, ancorch\u00e9 di elevata qualit\u00e0. I k.u.k. Feldj\u00e4ger anch'essi fanteria di \u00e9lite, erano invece organizzati in battaglioni.\nIl Genio contava nel 1914 14 battaglioni di zappatori assegnati ciascuno a un Corpo d'armata, ripartiti in 54 compagnie che all'atto della mobilitazione vennero ripartite fra le 40 divisioni di fanteria. Si schieravano anche 8 battaglioni di pionieri, a disposizione dei comandi di Corpo d'armata e poi assegnati ad altrettante divisioni di fanteria come avveniva per il battaglione pontieri a cui durante la guerra se ne aggiunse un altro, per un totale di 20 compagnie di pontieri. Faceva parte del Genio imperiale e regio anche il reggimento telegrafisti con base a St. Poelten, su 4 battaglioni telefonisti e telegrafisti. Durante la guerra ebbe fino a 10.000 uomini e venne affiancato da molti reparti autonomi delle trasmissioni.\nPrima del 1914 vi erano, tra le truppe tecniche, le divisioni del Treno, addette al trasporto dei rifornimenti e dei rinforzi per tutte le unit\u00e0 combattenti. Le divisioni del Treno erano 16, ciascuna delle dimensioni di un mezzo reggimento: con lo scoppio del conflitto le divisioni del Treno vennero sciolte e trasformate in reparti di trasporti e rifornimenti.\nI tre reggimenti addetti alle ferrovie erano sotto controllo del ministero dei trasporti tramite lo \"Hilfsorgan\" (organo ausiliario), diviso in una sezione competente per il personale (che ammontava a 34.000 uomini in tempo di guerra) e una per il materiale (43.350 cavalli e 7.600 vetture in tempo di guerra).\nComposizione e reclutamento dell'esercito.\nNell'esercito imperiale e regio (\"k.u.k. Heer\") vi erano ben 11 nazionalit\u00e0 diverse (austriaci, ungheresi, boemi, slovacchi, polacchi, ruteni, rumeni, italiani, croati, sloveni, bosniaci), con 9 lingue ufficialmente riconosciute (tedesco, ungherese, sloveno, croato, ceco, rumeno, ruteno, italiano e polacco) e 5 religioni (cattolica, protestante luterana, musulmana, ortodossa, ebraica). In ogni reggimento vi era una lingua reggimentale, parlata dalla maggior parte delle reclute e che anche gli ufficiali erano tenuti a conoscere. I comandi e le comunicazioni di servizio, cos\u00ec come i documenti di ogni tipo e categoria, dovevano invece essere in tedesco, che tutti erano tenuti per legge a comprendere almeno in forma elementare. Solitamente, le reclute sorteggiate per l'imperiale regio Esercito comune erano inviate nei reggimenti stanziati nella provincia in cui risiedevano: ma non mancavano i casi di soldati spediti all'altro capo dell'Impero.\nCome gi\u00e0 ricordato sopra, componenti del \"K.u.K. Heer\" in tempo di guerra, oltre all'esercito comune imperiale e regio (\"K.u.K. Gemeinsame Armee\") erano l'esercito nazionale austriaco e l'esercito nazionale ungherese, secondo la legge per la difesa del 1868.\nL'Esercito nazionale austriaco (\"k.k. Landwehr\").\nIdentificatosi con la \"Landwehr\", formata con elementi della parte austriaca dello Stato, dipendente dal ministero della difesa austriaco (\"k.k. Ministerium fur Landesverteidigung\") i cui reparti erano preceduti da \"imperialregio\" (\"kaiserlich k\u00f6niglich\" -k.k.-/\"cs\u00e1sz\u00e1ri \u00e9s kir\u00e1lyi\"). Costituita nel 1867, suoi compiti istituzionali erano di provvedere alla difesa territoriale dell'Impero d'Austria, nel quale aveva le guarnigioni e i depositi e da cui traeva le sue reclute. Ben presto per\u00f2 divenne una forza armata parallela all'esercito comune (\"k.u.k. Heer\") con materiali e personale spesso migliori. Dalla \"Landwehr\" dipendevano anche i \"k.k. Tiroler Landessch\u00fctzen\". La \"Landwehr\" era strutturata esattamente come l'esercito comune, disponendo di fanteria, cavalleria, artiglieria, genio, sanit\u00e0, trasporti, corpo di stato maggiore, scuole ufficiali e sottufficiali ecc.\nI Reggimenti della \"Landwehr\", a differenza di quelli dell'Esercito imperiale e regio, avevano tre battaglioni anzich\u00e9 quattro; per il resto erano organizzati in modo identico. Erano per\u00f2 identificati solamente dal numero reggimentale, non avendo un titolo. Le reclute sorteggiate per il servizio di leva nella \"Landwehr \"avevano pi\u00f9 probabilit\u00e0 di essere vicino a casa, perci\u00f2 era visto con maggior favore.\nDalla \"Landwehr\" dipendeva anche il \"Landsturm\", la milizia territoriale formata dai riservisti mobilitati in caso di guerra. Durante la prima guerra mondiale combatt\u00e9 su tutti i fronti.\nUniformi, organizzazione, regolamenti di servizio, struttura e organigramma dei reparti seguivano il modello previsto per l'esercito comune imperiale e regio.\nL'Esercito nazionale ungherese (\"magyar kir\u00e0ly honv\u00e9ds\u00e9g\").\nDetta \"magy\u00e0r kir\u00e0ly honv\u00e9ds\u00e9g\" in ungherese, gestita dal ministero della difesa del regno d'Ungheria, i cui reparti venivano preceduti dalla locuzione \"regio ungherese\" (\"k\u00f6niglich ungarisch\" -k.u. \"magyar kir\u00e1lyi\"). Vedi sopra per organizzazione e arruolamento (del tutto affine alla \"Landwehr\" austriaca) ma riferito al Regno d'Ungheria.\nLa \"Honv\u00e9d\" aveva la sua milizia territoriale da mobilitare in caso di guerra, formata dai riservisti delle classi di leva fino ai 42 anni: la \"N\u00e9pfolkel\u00e9s\". Anche la \"Honv\u00e9d \"combatt\u00e9 su tutti i fronti durante il conflitto mondiale. Analogamente all'Esercito Comune Imperiale e Regio ed alla Landwehr, anche la Honv\u00e9d in quanto esercito nazionale ungherese disponeva di artiglieria, cavalleria, servizi e Corpi ausiliari nonch\u00e9 di scuole, accademie e amministrazione e giustizia militare sue proprie.\nUniformi, organizzazione, regolamenti di servizio, struttura e organigramma dei reparti seguivano il modello previsto per l'esercito comune imperiale e regio.\nLe uniformi.\nLa riforma militare conseguente al Compromesso (\"Ausgleich\") del 1867 port\u00f2 all'adozione di uniformi militari pi\u00f9 pratiche ed adatte ai tempi: nondimeno, la nuova uniforme austro-ungarica risult\u00f2 un felice connubio di praticit\u00e0 ed eleganza. La fanteria di linea cambi\u00f2 il colore della giubba dal bianco al blu scuro, con spalline, chiusa con una sola fila di bottoni d'ottone o di peltro, a seconda del reggimento, con paramani dritti (austriaci) o a punta (ungheresi); i reggimenti austriaci portavano pantaloni azzurro chiaro (\"Hose\") lunghi fino a coprire gli stivali, mentre quelli ungheresi li portavano aderenti dello stesso colore ornati dei caratteristici \"nodi ungheresi\" e infilati negli stivali. Per tutte e due le nazionalit\u00e0 era previsto come copricapo uno sciacc\u00f2 di feltro nero, con visiera e sottogola di cuoio nero, recante sul frontale l'aquila bicipite imperiale (reggimenti austriaci) o l'emblema reale ungherese (reggimenti ungheresi), con alla sommit\u00e0 una coccarda con il monogramma dell'Imperatore FJI (per gli ungheresi, IFJ).\nSia gli ufficiali superiori che quelli inferiori vestivano un'uniforme degli stessi colori della truppa. I generali avevano paramani e risvolti rosso scarlatto bordati in gallone d'oro, pantaloni blu molto scuro con doppia banda rossa (\"Lampassen\") e giacca grigio-azzurro chiaro, e kepi di feltro nero; la giacca degli ufficiali di stato maggiore era invece verde scuro con paramani e risvolti di velluto nero e pistagne amaranto.\nDecorazioni, medaglie, ordini cavallereschi e insegne in genere dovevano essere portate sul petto della giubba a sinistra, in ordine di importanza stabilito dal regolamento, con tutte le uniformi, anche in combattimento.\nDella truppa.\nL'uniforme ordinaria detta \"Dienstanzug\" (usata in servizio, in libera uscita, in guardia e in parata) della fanteria, sia dell'esercito k.u.k. Imperiale e Regio, sia dalla \"Landwehr\" che dalla \"Honv\u00e9d\", era dal 1882 composta da giubba azzurro scuro (\"Rock M.1882\"), con colletto dritto e chiuso (\"Stehkragen\") rivestito in panno del colore reggimentale, munita di controspalline e spalline a \"salsicciotto\" nel colore reggimentale, a un petto, con una fila di 7 bottoni scoperti in zinco o ottone a seconda del reggimento. La giubba aveva i paramani dritti per la \"Landwehr\" e l'Esercito comune \"k.u.k\"., e a punta per la \"Honv\u00e9d\" ungherese. I pantaloni erano grigio-azzurro di modello diverso a seconda dell'appartenenza nazionale (vedi sopra), con filettatura laterale nel colore reggimentale. Il copricapo era uno sciacc\u00f2 di feltro nero recante sul frontale l'aquila bicipite imperiale (reggimenti austriaci) o l'emblema reale ungherese (reggimenti ungheresi), con alla sommit\u00e0 una coccarda metallica recante le cifre imperiali (FJI o IFJ, \"vedi sotto\"). Sulle mostrine al bavero erano portate le stellette di grado e i distintivi di specialit\u00e0 (vedi tavola sotto).\nAlla vita veniva sempre portato un cinturone di cuoio (\"Feldkoppel\") con una fibbia metallica rettangolare recante l'aquila bicipite imperiale. I sottufficiali (\"Unteroffiziere\") dal grado di \"Zugfuhrer\" (sergente) in su, dovevano portare al cinturone una baionetta (\"Seitengewehr\") M.95 o M.88, con all'impugnatura una caratteristica dragona (\"Portepee\") di seta gialla e nera. Per l'inverno, era previsto un pastrano di panno blu scuro a doppio petto e bottoni scoperti nel colore reggimentale.\nLa fanteria leggera, costituita essenzialmente dai cacciatori imperiali (\"Kaiserj\u00e4ger\") e dai cacciatori (\"J\u00e4ger\" o \"Feldj\u00e4ger\") adott\u00f2 una nuova uniforme che, riprendendo il tradizionale colore grigio-azzurro, aveva un taglio pi\u00f9 confortevole e pratico, per truppe che dovevano muoversi pi\u00f9 rapidamente in operazioni.\nTutti i reggimenti dell'Esercito comune imperiale e regio erano identificati da un numero progressivo e da un titolare onorario (\"Inhaber\"), di solito un generale dell'esercito o un monarca straniero: ad es. 10\u00ba Reggimento di Fanteria \"Re Gustavo V di Svezia\" (\"K.u.K\". \"Infanterie Regiment n. 10 \"Konig Gustav V von Schweden\"\") oppure 23\u00ba Reggimento di Fanteria \"Marchese von Baden\" (\"k.u.k. Infanterie Regiment n. 23 \"Markgraf von Baden\"\").\nDegli ufficiali.\nLe uniformi degli ufficiali erano molto eleganti, in cordellino di lana pettinata grigio-blu anzich\u00e9 nel panno della truppa, a collo chiuso e bavero nel colore reggimentale, con le mostreggiature che riportavano i gradi (stellette ricamate in filo d'argento o d'oro, a seconda del colore dei bottoni della giubba). Sulla spalla sinistra, portavano una controspallina a cordellina di gallone dorato screziato di nero (\"Achselschlinge\"). La bottoniera della giubba era scoperta, a 6 bottoni; sul retro la giubba aveva due falde chiuse da due patte a punta con tre bottoni ciascuna. Tutti i bottoni erano del colore reggimentale (di zinco o ottone a seconda). I paramani (\"Armelaufschl\u00e4ge\") erano dello stesso colore delle mostrine e, per gli ufficiali dal grado di maggiore in su, erano bordati da un gallone operato argentato (\"Distinktionsb\u00f6rte\") largo 33\u00a0mm.\nGli ufficiali dei reggimenti di \"Feldj\u00e4ger\", \"Tiroler Kaiserj\u00e4ger\" e della \"Landwehr\" austriaca portavano una giubba da servizio e parata di colore \"Hechtgrau\" (grigio-azzurro) simile al colore delle giubbe dei generali, e pantaloni del medesimo colore con doppie bande verde erba larghe 33\u00a0mm ciascuna. \"Feldjager\" e \"Tiroler Kaiserj\u00e4ger\" avevano bottoni dorati, mentre tutti i reggimenti\" Landwehr\", compresi i \"Landessch\u00fctzen\", li avevano argentati. Sui bottoni era sempre riportato il numero del reggimento, in cifre arabe per i \"Feldj\u00e4ger \"e i reggimenti \"Landwehr\", e cifre romane per gli altri. In servizio e libera uscita, invece, i pantaloni erano grigio-blu con una sottile filettatura (\"Paspelierung\") verde.\nGli ufficiali delle truppe da montagna (\"Landes-/Kaisersch\u00fctzen\" e \"Gebirgssch\u00fctzen\") portavano sulle giubbe, inoltre, delle controspalline (\"Schulterklappen\") di gallone d'argento larghe 36\u00a0mm (per tenenti e capitani) o 54\u00a0mm (per maggiori e colonnelli), bordate da velluto verde erba, recanti al centro le cifre imperiali coronate, ricamate in filo dorato e fermate da un bottone col numero del reggimento, posto a 13\u00a0mm dal colletto della giubba. Sulla giubba di servizio e su quella da campo, queste spalline erano di panno verde larghe 60\u00a0mm bordate da un gallone operato d'argento largo 9\u00a0mm, con al centro le cifre imperiali.\nIl berretto da ufficiale (\"Kappi\") era di foggia diversa da quello della truppa: era di colore nero, in feltro, con visiera e sottogola di cuoio verniciato nero, e aveva alla sommit\u00e0 della cupola una coccarda in filo dorato con le cifre imperiali (FJI per gli austriaci, IFJ per gli ungheresi). Alla coccarda era fissato un cappietto di doppio gallone dorato screziato di nero che scendeva verticalmente fino al sottogola, fermato da un bottoncino dello stesso colore di quello della giubba. L'uniforme era la medesima per tutti gli ufficiali sino al grado di colonnello: i generali avevano la giubba a doppio petto di colore grigioazzurro chiaro (\"Hellblau\") e pantaloni blu notte con le caratteristiche doppie bande scarlatte ai lati, colletto dritto e polsini interamente ricoperti di velluto scarlatto e bordati da un passamano di gallone dorato lavorato a onde intrecciate. Sul bavero inoltre i generali portavano le stellette di grado in argento (per contrastare con l'oro del gallone), da 1 a 3, e un serto di foglie di alloro per i feldmarescialli.\nLe uniformi di gala erano poi addirittura sontuose, costosissime e tra le pi\u00f9 eleganti del mondo, all'epoca. I generali portavano, in tenuta di gala, una giubba bianca (\"Galarock\"), pantaloni scarlatti con bande in gallone dorato, e una feluca di velluto nero (\"Stulphut\") con un trofeo di piume di avvoltoio verdi (\"Geierfederbusch\"), il tutto gallonato da passamano d'oro. In servizio i generali portavano la giubba ordinaria grigio-azzurra (\"Waffenrock\") con colletto dritto e paramani in velluto scarlatto gallonati d'oro, pantaloni blu notte con bande scarlatte; sciabola e guanti erano sempre portati. Il cappotto (\"Mantel\") dei generali era simile a quello degli ufficiali, ma aveva il bavero di velluto nero, la fodera scarlatta (se i risvolti non erano abbottonati, mostravano la fodera) e le mostrine (\"Parolis\") scarlatte.\nSe erano in servizio, con qualsiasi uniforme e in ogni circostanza, gli ufficiali e i marescialli (\"Feldwebel\") erano tenuti a portare la sciabola (\"S\u00e4bel\"), che infatti permetteva di identificarli immediatamente, e che veniva sospesa ad un cinturino di cuoio (\"S\u00e4belg\u00fcrtel\") portato sotto la giubba; all'elsa della sciabola era fissata la dragona (\"Portepee\") in gallone dorato screziato di nero. Inoltre, gli ufficiali in servizio dovevano portare alla vita una fascia (\"Feldbinde\") di gallone dorato di colore giallo e nero (i colori della monarchia) che terminava con due fiocchi a frange anch'esse gialle e nere. \u00c8 da notare che, come in molti altri eserciti dell'epoca, gli ufficiali austro-ungarici erano tenuti a vestirsi ed equipaggiarsi a proprie spese. Il loro corredo era ricco, anche per gli standard dell'epoca: non meno di 5 uniformi (da parata, da servizio, invernale, di gala, da campagna), ed inoltre quattro paia di calzature, tre berretti, camicie, biancheria, calze, calzini, guanti (di lana e di pelle di capretto bianchi), cappotto, sciabola, cintura, cinturino, cinturone da campo, zaino, borsa, valigia, baule, dotazioni per l'igiene, equipaggiamento da campo, pistola e fondina. Per tutto ci\u00f2, ogni ufficiale doveva provvedere di tasca sua, anche se riceveva un soprassoldo per il vestiario.\nL'uniforme da campagna M.10 degli ufficiali era simile a quella della truppa, ma prodotta in tessuto di lana \"Hechtgrau\" di qualit\u00e0 migliore e pi\u00f9 aderente. Il regolamento prevedeva che l'uniforme da campagna degli ufficiali fosse confezionata in \"gabardine\" di lana pettinata, ma durante il conflitto gli ufficiali portavano assiduamente l'uniforme della truppa con solo le insegne di grado a distinguerli. Al posto delle fasce mollettiere, gli ufficiali portavano gambali di cuoio a stecca, taluni sfoggiavano stivali a gambale alto (riservati in teoria alla cavalleria). Oltre a ci\u00f2, l'uniforme da campo degli ufficiali si differenziava da quella per la truppa per: il cinturone di cuoio, che aveva una fibbia semplice con un ardiglione anzich\u00e9 la fibbia a placca rettangolare M.1888 della truppa; per la coccarda sul berretto che era in filo dorato anzich\u00e9 in metallo stampato; per la foggia del berretto, pi\u00f9 alto e rigido; per le insegne di grado ricamate sul bavero; e naturalmente per la pistola e la sciabola. La camicia bianca con polsini rigidi e chiusi dai gemelli e bavero inamidato doveva essere portata anche sul campo, ma come \u00e8 facile immaginare nelle trincee della Galizia e del Carso venne ben presto sostituita dalle ben pi\u00f9 pratiche camicie da truppa in flanella.\nDella cavalleria.\nDopo la creazione dell'Esercito Comune Imperiale e Regio, nel 1867, la cavalleria perse le tradizionali differenziazioni operative della vecchia Armata Imperiale e vennero abolite le specialit\u00e0 pi\u00f9 antiche e, ormai, anacronistiche come i Cacciatori a Cavallo (\"J\u00e4ger zu Pferde\") e i Corazzieri (\"K\u00fcrassier\"), trasformandosi di fatto in cavalleria leggera, adibita alla ricognizione, alla difesa delle linee di comunicazione e all'inseguimento in profondit\u00e0 dei reparti avversari in ritirata. Fu uniformata nell'addestramento, nell'equipaggiamento e nell'impiego, e le diverse specialit\u00e0 della cavalleria austro-ungarica si distinguevano solo per l'uniforme tradizionale e per le regioni di reclutamento: armamento, addestramento e impiego sul campo erano ormai gli stessi per tutti.\nLa cavalleria austro-ungarica era di ottimo livello: bene addestrata, formata da personale selezionato per esperienza equestre, possedeva eccellenti cavalcature fornite soprattutto dall'Ungheria, e addestrate nei 7 allevamenti di cavalli militari (\"Staatsgest\u00fcte\") e nei 13 depositi di stalloni (\"Staats-hengstensdepots\") esistenti nell'Impero, fra cui quello di Lipizza (Slovenia), famoso in tutto il mondo per la scuola spagnola di equitazione.\nGli ufficiali di cavalleria erano (e si consideravano di conseguenza) la crema della societ\u00e0 asburgica, i migliori rampolli della nobilt\u00e0 e dell'alta borghesia. Come nel resto dell'Europa, la cavalleria era considerata l'\"arma nobile\" e la pi\u00f9 prestigiosa per un giovane ufficiale. Nei reggimenti di cavalleria, specie quelli dell'Esercito imperiale e regio, si trovavano quindi i pi\u00f9 bei nomi della nobilt\u00e0, tanto che c'era letteralmente la fila per entrarvi, e solo i pi\u00f9 fortunati tra gli ufficiali appena brevettati riuscivano a ottenere un trasferimento a un reggimento di cavalleria \"k.u.k\".: i pi\u00f9 dovevano accontentarsi di quelli \"Landwehr\" o \"Honv\u00e9d\", a seconda di dove risiedevano.\nTutta la cavalleria austroungarica aveva l'uniforme composta da giubba azzurra e pantaloni rossi per tutte le specialit\u00e0 tradizionali, anche se giubba e pantaloni variavano nel taglio tra le diverse specialit\u00e0. Tutti i reggimenti di cavalleria e di artiglieria a cavallo portavano inoltre un caratteristico berretto a bustina di panno rosso, con la visiera ripiegata sotto la fascia, che portava sulla sommit\u00e0 la regolamentare coccarda metallica con il monogramma dell'Imperatore.\nI Dragoni inquadravano le reclute di cavalleria dei distretti militari austriaci, detti anche \"Cisleithani\" (dell'Esercito comune e della \"Landwehr\"). I dragoni, richiamando idealmente cos\u00ec l'origine di fanteria montata del corpo, si distinguevano per la giacca sostanzialmente simile nella foggia a quella della fanteria ma di colore azzurro chiaro, con bavero dritto e paramani nel colore reggimentale, con spalline a cordellina in lana giallo-nera per la truppa e gallone oro-nero per gli ufficiali. Era caratteristico l'alto elmo crestato in cuoio nero, detto \"Dragonenhelm\". I pantaloni erano sempre rossi. L'uniforme dei Dragoni durante la guerra venne ben presto abbandonata perch\u00e9 troppo appariscente e i Dragoni, trasformati in fanteria, adottarono l'uniforme M.10 da campo (\"vedi sotto\") apportandovi alcuni dettagli distintivi.Le truppe di cavalleria reclutate nelle regioni sotto la Corona d'Ungheria erano assegnate ai reggimenti K.u.K. di Ussari. Gli Ussari aggiungevano alla giubba i caratteristici ed elaborati alamari ed indossavano uno sciacc\u00f2, a visiera, riccamente gallonato e con una coda di crine di cavallo nera, di foggia e colori differenti per ciascun reggimento, ma sempre con il fregio frontale metallico raffigurante l'aquila bicipite imperiale (a differenza degli Ussari dei reggimenti \"Honv\u00e9d\", che portavano il fregio reale ungherese). Alcuni reparti durante il conflitto 1914-18, in luogo della giacca azzurra, ne adottarono una della stessa tinta di quella della fanteria di linea ma sempre provvista dei caratteristici alamari, in gallone grigioverde.\nGli Ulani erano reclutati in Galizia, Boemia e Croazia. Avevano abbandonato la lancia quale arma principale, ma continuavano a mantenere la distintiva czapka, indossavano una giubba azzurra \"(Ulanka)\" dal taglio simile a quella dei cacciatori, a un petto chiuso da 12 bottoni scoperti, con colletto e paramani nel colore reggimentale. anche per gli Ulani i pantaloni erano rossi, e anche per loro con l'inizio delle ostilit\u00e0 nel 1914 l'uniforme tradizionale venne ben presto abbandonata a favore di quella da campo \"Feldgrau\" usata da tutte le truppe austro-ungariche: tuttavia, le caratteristiche bustine in panno rosso degli Ulani furono portate, anche in prima linea, fino alla fine della guerra.\nLa Gendarmeria.\nPur non essendo una componente dell'Esercito Imperiale e Regio in senso stretto, ma una forza armata a s\u00e9 stante, la Gendarmeria (\"k.k. Gendarmerie\") era regolarmente assegnata alle unit\u00e0 militari a livello divisionale. Vestiva una giubba caratteristica color verde scuro e l'elmo chiodato (\"Pickelhaube\") con l'aquila bicipite. Oltre che da polizia civile locale, fungeva anche da polizia militare e, in funzioni ausiliarie, da polizia politica, esattamente come la \"Gendarmerie\" francese e i Reali Carabinieri italiani. I suoi componenti erano selezionatissimi ed era nel complesso molto efficiente e implacabile nell'applicazione delle leggi.\nAl seguito delle unit\u00e0 militari era inoltre costituite delle speciali unit\u00e0 di Polizia Militare (\"Milit\u00e4rpolizei\"), con gli stessi compiti delle ronde militari italiane: vigilare sull'ordine e la disciplina dei soldati specie durante le tappe e i trasferimenti, prevenire le diserzioni e gli abusi ai danni delle popolazioni locali. I militari addetti portavano come distintivo un bracciale giallo-oro con una striscia nera al braccio sinistro.\nL'uniforme nella prima guerra mondiale.\nAlla vigilia della guerra mondiale si scelse di modernizzare ulteriormente l'uniforme e, per motivi di tempo e risparmio, malgrado gli esperimenti avessero suggerito l'adozione di un'uniforme di colore bruno, simile a quello britannico e a quello adottato dall'Ungheria nel dopoguerra, fu estesa a tutte le truppe di fanteria l'uniforme da campo della \"Landwehr\" austriaca. In sostanza, a differenza di eserciti come quello britannico o italiano dove la nuova uniforme bruna o grigioverde andava a sostituirsi all'appariscente tenuta ottocentesca, nell'esercito imperiale e regio la nuova uniforme da campo, che riprendeva un modello gi\u00e0 in uso, andava ad affiancarsi, e solo per l'impiego in operazioni militari, alla multicolore divisa tradizionale che dal 1916 non fu pi\u00f9 distribuita.\nNel 1910, per tutte le truppe fu introdotta una pratica uniforme da campo di colore grigio cenere (\"Hechtgrau\", lett. \"grigio luccio\") munita di ampie tasche ed un berretto da campo dal disegno pratico e moderno. Era prodotta in panno di lana di buona qualit\u00e0 (che durante la guerra peggior\u00f2 molto) ed era composta di giubba a collo chiuso e dritto (\"Stehkragen\") con controspalline amovibili, di cui la controspallina destra presentava all'esterno un rotolo di stoffa cucito strettamente (\"Schulterrolle\") che serviva a impedire che la cinghia del fucile scivolasse. completava l'uniforme un berretto (\"Kappe\") dello stesso panno e colore, con visiera in cuoio e fascia abbassabile fermata da due bottoni di osso. Sul berretto, alla sommit\u00e0 della cupola, era fissata una coccarda metallica con le cifre imperiali (FJI, cio\u00e8 \"Franz Josef I\" per la \"Landwehr\" e l'esercito comune imperiale e regio, IFJ per la \"Honv\u00e9d\" ungherese). Ai piedi si portavano scarponi di cuoio chiodati (\"Genadelte Schuhe\") e fasce mollettiere. Completava l'uniforme da campo un cappotto (\"Mantel\") di panno di uguale colore, sempre con il \"Schulterrolle\" sulla controspallina destra, a un petto per la truppa e a doppio petto per gli ufficiali, con martingala posteriore, e lo zaino in pelle di vitello a cui si agganciavano il cinturone e gli spallacci che sostenevano a loro volta quattro giberne in cuoio per le munizioni, la baionetta e la vanghetta da fanteria. In questo modo tutto l'insieme zaino-cinturone poteva essere comodamente sfilato e indossato.\nGi\u00e0 dal 1912 i soldati austro-ungarici avevano ricevuto un nuovo modello di equipaggiamento, cinturone, spallacci e zaino interamente in cuoio marrone molto razionale e pratico, cui si aggiungeva ora un tascapane in tela grigia e una borraccia da 0,6 l in ferro smaltato a fuoco di ottima fattura (i ghiacciai dolomitici spesso restituiscono esemplari in condizioni sorprendentemente buone ancora oggi). Nel 1914 ai soldati di fanteria vennero distribuiti picchetti e teli da tenda, gavette ed equipaggiamento da campo in buona quantit\u00e0. Sebbene pi\u00f9 carico dei suoi avversari russi e italiani, il soldato austro-ungarico era certamente equipaggiato e vestito meglio.\nI primi combattimenti dell'estate 1914 falcidiarono l'esercito imperial regio, che perse in pochi mesi molti dei suoi ufficiali e sottufficiali di carriera. Questa ecatombe port\u00f2 a rendere meno appariscente l'aspetto della truppa, soprattutto della cavalleria con le sue coloratissime uniformi. Gli elmi da Dragone e le \"Czapka\" degli Ulani vennero perci\u00f2 rapidamente muniti di apposite foderine di tela grigia e chi non ne aveva una non esit\u00f2 a verniciare direttamente l'elmo di grigioverde. Similmente gli sciacc\u00f2 degli Ussari ungheresi persero il loro trofeo di crine di cavallo e le uniformi blu rutilanti di cordoni dorati diventarono grigioverdi.\nIl primo inverno di guerra (1914/15) vide, sul fronte orientale, un florilegio di espedienti contro il freddo non appena ci si accorse che il pastrano di lana non bastava neanche lontanamente a garantire il riparo dal terribile inverno russo. Si foderavano di paglia e carta di giornale gli stivali e i cappotti, e chi poteva si affrett\u00f2 a procurarsi indumenti caldi nelle localit\u00e0 civili del fronte. Successivamente l'Intendenza militare austriaca realizz\u00f2 e distribu\u00ec, durante il 1915, degli indumenti pi\u00f9 adatti, in cotone imbottito di cascami di lana, copiati da quelli comunemente usati dai contadini russi.\nNel 1915 fu prodotta una nuova giubba da campo, di colore grigio-verde chiaro, con colletto rivoltato anzich\u00e9 dritto, sempre con le mostrine colorate reggimentali denominata M.15. A parte questo, il taglio dell'uniforme rest\u00f2 pressoch\u00e9 invariato per tutta la guerra essendosi rivelato molto comodo e pratico.\nNel 1916 vennero distribuiti ai reparti di prima linea gli elmi d'acciaio tedeschi (\"Stahlhelm\") M.1916, concepiti molto bene e che fornivano un'ottima protezione generale. Ai lotti di elmi forniti dalla Germania si aggiunsero quelli prodotti in Austria (riconoscibili per il colore della vernice, marrone anzich\u00e9 grigioverde) e un meno diffuso elmo di concezione austriaca, il Berndorfer, che entr\u00f2 in servizio nel 1917. A detta dei reduci, gli elmi non erano per\u00f2 cos\u00ec diffusi quanto si crede, e in effetti un'analisi delle foto d'epoca mostra che in combattimento solo il 50% dei soldati austro-ungarici li calzava. Ma, sempre secondo i reduci, \"erano molto utili sotto la pioggia\". Sempre nel 1916 cominci\u00f2 la distribuzione massiccia di equipaggiamento \"ersatz\" (di recupero), imposto dal blocco economico degli Alleati alle Potenze centrali, che stava causando una seria carenza di materie prime: cinture e spallacci in canapa anzich\u00e9 cuoio, baionette senza manico, borracce in latta stagnata e panno, ecc.\nIl 1916 vide anche la distribuzione ai reparti combattenti delle maschere antigas, le Lederschutzmaske 1916 di fabbricazione tedesca, senza dubbio il miglior modello di maschera antigas della guerra, in cuoio trattato con filtro a cartuccia separato e intercambiabile che fiss\u00f2 lo standard per tutti i modelli successivi. Contenuta nella custodia cilindrica in metallo, era efficace e affidabile e divenne un accessorio obbligato dato l'uso molto esteso di gas asfissianti da parte di tutti i belligeranti.\nNel 1917, dopo le moltissime segnalazioni circa la notevole appariscenza dell'uniforme in battaglia, venne adottata una nuova mostreggiatura: furono abolite le mostrine di panno colorato rettangolare, giudicate troppo vistose, sostituite da delle semplici strisce verticali larghe 1\u00a0cm da cucire a 10\u00a0cm dal bordo del colletto. I distintivi di grado venivano sempre portati sul colletto ma le stellette erano ora in celluloide grigio scuro, meno visibili. Tuttavia le vecchie mostrine rettangolari rimasero in uso fino alla fine della guerra, soprattutto nei reparti di retrovia.\nNel 1917 viene ufficialmente proibito l'uso al fronte delle variopinte uniformi di cavalleria, ma nelle guarnigioni e nelle caserme gli ufficiali di cavalleria continuarono a vestire di rosso e blu fino alla fine della guerra (e in Ungheria anche negli anni successivi).\nAll'inizio del 1918 la scarsit\u00e0 di materie prime (e in generale di qualsiasi cosa) divenne drammatica: l'esercito austriaco non esit\u00f2 a utilizzare il panno grigioverde italiano, catturato in grande quantit\u00e0 durante l'offensiva di Caporetto, per confezionare uniformi di cui vi era sempre un grande bisogno: la leva in massa del 1917 aveva alluvionato i reparti di reclute, giovani e anziani. Ne risult\u00f2 un'uniforme dal taglio tipicamente austriaco (tasche applicate con patta a \"zampa d'oca\", controspalline, bottoniera scoperta, colletto rivoltato ecc) ma dal colore grigioverde. Ne furono equipaggiate intere divisioni. Lo stesso avvenne per l'equipaggiamento da campo italiano (zaini e tascapane, di cui il Regio Esercito italiano sembrava avere una particolare abbondanza)\nLa modernit\u00e0 delle soluzioni adottate dall'Austria-Ungheria fu tale che il disegno dell'uniforme e degli accessori venne imitato anche da altri eserciti, ad esempio il disegno del berretto da campo fu imitato dall'esercito tedesco durante la seconda guerra mondiale (\"Feldmutze M43\"), la foggia della giubba da campo fu spunto per quella della Wehrmacht (M36 e M40) e di molti stati balcanici.\nLe mostrine.\nI reggimenti di fanteria si distinguevano fra loro dalla combinazione del colore delle mostrine (\"Kragenspiegel\") cucite sul bavero (dritto) e dei bottoni. Nell'imperiale e regio esercito, infatti, lo stesso colore reggimentale era portato da 4 reggimenti: un reggimento austriaco con i bottoni argentati, un reggimento austriaco con i bottoni dorati, un reggimento ungherese con i bottoni argentati e un reggimento ungherese con i bottoni dorati.\nLa fanteria leggera (\"Feldjager e k.u.k. Kaiserjager)\" portava mostrine verde erba. I \"Feldjager\" avevano come distintivo un piccolo corno da caccia sulle mostrine. La fanteria da montagna (\"k.k. Landesschutzen\"), aveva anch'essa mostrine verdi fregiate da un \"edelweiss\" (di metallo per la truppa e ricamato per gli ufficiali) e in pi\u00f9 portava al berretto, sul lato sinistro, un ciuffo di piume di gallo forcello nere e bianche (\"Spielhahnstoss\").\nLe mostrine riportavano inoltre i distintivi di grado, costituite da stellette a sei punte di celluloide o metallo per i graduati di truppa, e bordate da un gallone di filo d'alluminio argentato o dorato, per i sottufficiali. Le stellette degli ufficiali erano invariabilmente in canottiglia dorata o argentata (a volte in vero filo d'argento o d'oro). Durante la prima guerra mondiale sulle mostrine vennero riportate anche le insegne di specialit\u00e0 (ad es. aerostieri, automobilisti, mitraglieri, telegrafisti, ciclisti ecc.) che vennero introdotte durante il conflitto.\nIl servizio militare.\nReclutamento.\nGi\u00e0 dal 1866 era stato inaugurato un sistema di servizio militare obbligatorio per tutta la popolazione dell'Impero che venne definito nel 1868 con una serie di concordati validi per l'Austria e l'Ungheria. Il servizio variava di settore tra l'esercito vero e proprio, la marina, il \"Landwehr\" e il \"Landsturm\".\nIl totale della durata di formazione era pari a 12 anni:\nNel 1917 l'Impero Austro-Ungarico decret\u00f2 la leva in massa (\"Landsturm\"), richiamando in servizio tutti gli uomini abili dai 18 anni (classe di leva 1899) ai 70 (classe di leva 1847).\nDisciplina e addestramento.\nL'esercito imperiale e regio austro-ungarico era un elemento importantissimo nella coesione dell'Impero. Il servizio militare era obbligatorio ed era impostato per formare non solo ottimi soldati, ma anche (e forse soprattutto) sudditi devoti e fedeli. La figura dell'imperatore era oggetto di devozione in tutte le caserme e i soldati venivano educati molto severamente alla fedelt\u00e0 al reggimento ed all'Imperatore, il quale godeva peraltro di notevole popolarit\u00e0 in genere.\nLa fedelt\u00e0 era presa molto sul serio: il militare che si rivelava sovversivo o che fuggiva dal servizio era punito molto severamente, con ferri e ceppi e, se recidivo, perfino con la morte. Fino al 1866 il regolamento militare prevedeva ancora le frustate e le vergate, e nel 1918 era ancora in uso la legatura. Ufficialmente, la brutalit\u00e0 nei confronti delle reclute era proibita ma di fatto era largamente tollerata, entro certi limiti.\nLe reclute erano quasi sempre contadini, robusti e abituati alla vita all'aperto ed al lavoro pesante: le condizioni di vita nell'impero austro-ungarico erano mediamente migliori che nel resto d'Europa e l'istruzione scolastica era veramente obbligatoria per tutti (l'analfabetismo era bassissimo).\nLa disciplina nell'esercito austro-ungarico era molto severa, ma non pi\u00f9 che negli altri eserciti. Ci si sforzava di produrre soldati non solo disciplinati e obbedienti, ma anche capaci e bene addestrati, a differenza di molte altre nazioni, e negli anni precedenti al conflitto la qualit\u00e0 della truppa austroungarica era alta, secondo gli osservatori stranieri.\nL'addestramento era meticoloso e durava non meno di 12 ore al giorno per le reclute. Al termine dell'addestramento di base, che durava 4 mesi circa, il soldato di fanteria doveva essere in grado di compiere 40\u00a0km di marcia in 8 ore completamente equipaggiato (l'equipaggiamento pesava 30\u00a0kg), 1000 metri di corsa in 5 minuti e di conoscere alla perfezione il proprio fucile, col quale doveva colpire una sagoma di dimensioni umane a 300 metri di distanza. I soldati che non soddisfacevano queste caratteristiche venivano assegnati ai servizi ausiliari, mentre i tiratori migliori o i militari pi\u00f9 atletici venivano assegnati ai cacciatori (\"Feldjager\") che costituivano l'\u00e9lite della fanteria.\nQuanto alle reclute di cavalleria, gi\u00e0 dalla seconda met\u00e0 del 1800 dovevano seguire lo stesso addestramento della fanteria nell'uso delle armi (che erano le stesse) con in pi\u00f9 l'istruzione sui movimenti a cavallo, e sulla cura delle cavalcature e dell'equipaggiamento da sella. L'addestramento alla scherma di sciabola era impartito, ma quello all'uso del fucile era ormai ovviamente molto pi\u00f9 importante.\nOvviamente tutti dovevano conoscere alla perfezione tutti gli esercizi e i movimenti in ordine chiuso, con e senza armi. Come si vede, gli standard erano severi e ben superiori alla media del tempo e pressoch\u00e9 gli stessi di oggi.\nAlmeno due manovre all'anno erano previste, e ai soldati veniva imposta una cura assidua del proprio alloggio e della propria persona. Gli implacabili \"Feldwebel\" (marescialli) erano letteralmente il terrore delle reclute e controllavano perfino i chiodi delle suole degli scarponi: le punizioni erano incessanti e consistevano in addestramento notturno, esercizi fisici supplementari, servizio di latrina per le infrazioni pi\u00f9 lievi; le mancanze pi\u00f9 gravi venivano punite con gli arresti in cella o anche con i ceppi.\nL'igiene era scrupolosa, e il servizio sanitario era efficiente e bene attrezzato, gli ospedali militari numerosi. Ci\u00f2 fu un elemento di grande importanza nel determinare la qualit\u00e0 della truppa. Anche il vitto era ben bilanciato. Complessivamente, le condizioni di servizio erano buone e di solito migliori che negli altri eserciti europei. Vi erano certamente guarnigioni sperdute in desolate lande di frontiera, ma di solito le guarnigioni erano in citt\u00e0 di medio-grandi dimensioni e dall'intensa vita culturale (era il periodo del massimo splendore dell\"'Austria Felix\", nel pieno della Belle \u00c9poque) e le reclute trovavano generalmente molto stimolante visitare l'Europa centrale e passare 3 anni nelle capitali della cultura e della vita pubblica mitteleuropea (il 90% di essi non era mai uscito dai confini del proprio villaggio).\nDopo un anno di servizio, il militare meritevole veniva mandato ad un corso caporali e promosso \"Gefreiter\" (caporale). Se decideva di riarruolarsi alla scadenza dei 3 anni di \"naja\", poteva essere promosso \"Korporal\" (appuntato) e dopo 6 anni di servizio, \"Zugsfuhrer\" (sergente). Diventava cos\u00ec comandante di una squadra di 12 uomini (\"Zug\") e poteva far richiesta di essere avviato a una delle diverse scuole sottufficiali (\"Unteroffizierschule\") per un corso di un anno nel quale imparava il mestiere di comandante di plotone. Veniva poi promosso \"Unterfeldwebel\" (vicemaresciallo). Il grado di \"Offizier-Stellvertreter\" (lett. \"sostituto ufficiale\", equivalente a maresciallo maggiore o luogotenente) era in linea di massima il pi\u00f9 alto a cui un militare di truppa potesse aspirare. Nell'esercito (anzi, \"gli eserciti\") austroungarico gli incentivi al riarruolamento erano molto attraenti (buona paga, ottime caserme, ottime condizioni di servizio, prestigio dell'uniforme) e ci\u00f2 garantiva alle forze armate asburgiche un forte corpo di sottufficiali di carriera.\nIl corpo ufficiali.\nQuanto al corpo ufficiali (\"Offizierkorps\") era un'\u00e9lite con un fortissimo spirito di corpo, anzi, di casta, poich\u00e9 erano quasi tutti di estrazione borghese o nobile: ma gi\u00e0 dalla met\u00e0 dell'Ottocento in poi l'Imperatore aveva raccomandato allo stato maggiore generale (\"Allerhochster Oberbefehl\") di immettere \"sangue nuovo\" nel corpo ufficiali, selezionando i meritevoli in base anzitutto alla devozione alla monarchia e poi in base alla capacit\u00e0 e preparazione, e solo marginalmente in base al censo. Ma poich\u00e9 la figura dell'ufficiale era considerata la personificazione vivente dell'etica militare, essendo considerati idealmente diretti eredi dei cavalieri medievali asburgici, ad essi era richiesta una condotta esemplare in tutte le circostanze, dominata sempre dall'onore che assurgeva a vera religione, qualunque fosse la loro estrazione. Rigidi regolamenti regolavano nei minimi dettagli il loro comportamento, in tutte le circostanze, anche le pi\u00f9 futili, perfino la dote con cui dovevano sposarsi (fissata ad es. in 30.000 Corone per un tenente e il doppio per un capitano). Ogni ufficiale era tenuto a comportarsi secondo rigide regole cavalleresche e vi erano sanzioni severissime per chi contravveniva a tale etica, considerando ci\u00f2 un delitto molto peggiore di una mancanza in servizio.\nAi gradi da ufficiale si accedeva tramite i corsi dell'Accademia Militare Teresiana (\"Theresianer Militarakademie\"), oppure tramite i corsi di complemento, arruolandosi \"volontari per 1 anno\" \"(Einjahr-Freiwillige\") e poi facendo richiesta di accedere al grado di \"Kadett\" (cadetto, cio\u00e8 \"aspirante ufficiale\"), ma solo se si era in possesso di un diploma di scuola superiore. Non mancavano quelli provenienti dalla gavetta: in tempo di pace un sottufficiale non aveva nessuna possibilit\u00e0 di essere promosso \"Leutnant\" (sottotenente) ma in tempo di guerra invece s\u00ec: in molti casi i sottufficiali che si segnalavano per capacit\u00e0 venivano favoriti se si dimostravano meritevoli e la loro nomina a ufficiali veniva raccomandata direttamente dai loro comandanti. Nell'ultimo anno di guerra ci\u00f2 divenne normale. Ad esempio, il celebre asso dell'aviazione austro-ungarica Josef Kiss era un sottufficiale che venne promosso sul campo \"Offizier-Stellvertreter,\" e quando mor\u00ec in combattimento gli era gi\u00e0 stato concesso dai Comandi austroungarici il grado di \"Leutnant\", che gli venne quindi conferito postumo.\nLa loro professionalit\u00e0 era molto elevata e la loro autorit\u00e0 sulla truppa era assoluta, ma erano tenuti a conoscerne la lingua, a rispettarne le usanze e a dare l'esempio in battaglia. Il loro livello di preparazione era molto alto ma non erano dei rigidi automi: dovevano s\u00ec conoscere perfettamente i manuali tattici, ma erano incoraggiati a improvvisare e ad adattarsi elasticamente alle situazioni sul campo, cosa che li differenziava alquanto dai loro colleghi tedeschi, ai quali pensare con la propria testa era rigorosamente vietato.\nVa sempre tenuto presente che l'esercito (ovvero tutti e tre gli eserciti) godeva di molto prestigio nella societ\u00e0 asburgica. Ogni civile era tenuto a portare rispetto e obbedienza a chiunque portasse un'uniforme (la portavano anche gli studenti) e il trattamento economico dei militari era buono, paragonato alla media europea.\nArmamento.\nAll'atto della sua costituzione, nel 1867 (vedi sopra), l'esercito imperiale e regio era ancora dotato degli obsoleti fucili ad avancarica Lorenz M.1854, nati gi\u00e0 vecchi, e la disastrosa guerra del 1866 contro la Prussia dimostr\u00f2 quanto fossero necessarie armi moderne, sia per la fanteria che per l'artiglieria. Dopo le sconfitte di Sadowa e di K\u00f6niggr\u00e4tz, i comandi militari e l'imperatore stesso capirono che le principali conseguenze della cocente sconfitta erano dovute essenzialmente agli armamenti ormai obsoleti e non al passo coi tempi. Immediatamente (1867) vennero quindi introdotti dei fucili a retrocarica ed a cartuccia metallica, che vennero sperimentati per la prima volta sul campo nelle guerre balcaniche, convertendo a retrocarica, con qualche modifica, il vecchio modello \"Lorenz\".\nI fucili di fanteria erano i modelli \"Werndl-Holub M1867\", \"Muster 1854/67\" e \"Muster 1862/67\" ed erano realizzati in Stiria dall'azienda di stato \"Oesterreichische Waffenfabrik-Gesellschaft\" di Steyr, che divenne in seguito tra le pi\u00f9 grandi d'Europa per la produzione di materiale bellico. Con lo standardizzarsi delle armi di piccolo calibro, vennero prodotte pistole a tamburo di modello M1867, M1873, M1867/77 e M1873/77 impiegate anche dalla marina austro-ungarica, che restarono in servizio fino al 1918.\nTuttavia, le armi a polvere nera e colpo singolo introdotte dopo il 1867 rivelarono pochi anni dopo la loro inferiorit\u00e0 rispetto ai fucili a ripetizione apparsi nell'ultimo quarto dell'800 e lo Stato Maggiore austro-ungarico, verso il 1880, cominci\u00f2 a richiedere un'arma realmente moderna.\nI fucili a ripetizione Mannlicher.\nSul finire dell'Ottocento Ferdinand Mannlicher svilupp\u00f2 un sistema di ripetizione manuale per fucili, con otturatore a scorrimento rettilineo, semplice e affidabile, e caricatore a serbatoio fisso atto a contenere 5 cartucce; nel 1886 esso si presentava come la pi\u00f9 avanzata arma del settore, rimanendo tale sino alla prima guerra mondiale.\nDa questo sistema meccanico (il tipo di caricatore a serbatoio fisso fu adottato anche dall'Italia nel fucile Mannlicher-Carcano mod. 1891) deriv\u00f2 il fucile Mannlicher \"Repetier-Gewehr\" (\"fucile a ripetizione\") M.1888, che fu adottato quale fucile d'ordinanza dalle forze armate austro-ungariche nel 1890. L'adozione di cartucce a polvere senza fumo e alcune lievi modifiche portarono al definitivo M.1895 cal. 8x50R, e le relative versioni carabine (\"M.95 Repetier-Karabiner\"), caratterizzate da grande robustezza e affidabilit\u00e0 e dall'elevata rapidit\u00e0 di ripetizione del colpo consentita dal particolare sistema di caricamento e sparo inventato da Mannlicher, in cui l'otturatore richiede solo 2 movimenti (indietro-avanti) per caricare il colpo anzich\u00e9 i classici quattro (apertura-indietro-avanti-chiusura).\nIl Mannlicher M.1895 era fabbricato dall'OeWG di Steyr, dalla \"FEG\" di Budapest e dalla \u0160koda di Plze\u0148 e, fino al 1914, era caratterizzato da un'ottima finitura: i fucili prodotti durante la guerra presentano un livello di lavorazione pi\u00f9 approssimativo e meno curato anche se i materiali restarono sempre di ottima qualit\u00e0. Costruito in milioni di esemplari, il M.1895 rest\u00f2 in servizio fino al 1945 e, in alcuni Stati balcanici, anche oltre. Nell'esercito austro-ungarico prest\u00f2 servizio su tutti i fronti per tutta la prima guerra mondiale, dimostrandosi un'arma precisa e affidabile e dando ottima prova di s\u00e9 anche nelle condizioni pi\u00f9 estreme. Molto apprezzate furono le corte e maneggevoli carabine, che si rivelarono ideali nella guerra in montagna (alcune carabine Mannlicher comparvero in mano a movimenti di guerriglia africani negli anni '70).\nDegno di nota \u00e8 il fatto che l'esercito austro-ungarico, anche sulla base delle traumatiche esperienze della guerra del 1866 contro la Prussia, svilupp\u00f2 una dottrina tattica dove il tiro mirato, eseguito con la massima precisione possibile, era molto importante. Tutti i manuali militari di addestramento dell'imperiale e regio esercito insistono molto sulla necessit\u00e0 di addestrare meticolosamente le truppe al tiro di precisione a tutte le distanze per sfruttare appieno le potenzialit\u00e0 delle nuove armi Mannlicher (che avevano una gittata massima di 2600 passi, 2000 metri circa, pi\u00f9 che doppia rispetto ai modelli precedenti) e in effetti vennero realizzati e distribuiti tutta una serie di accessori per l'addestramento al tiro anche al di fuori del poligono: bersagli in scala, cartucce per il tiro ridotto, adattatori per il tiro a salve ecc.\nL'elemento pi\u00f9 evidente di tale dottrina tattica \u00e8 senza dubbio l'elevato impiego dei tiratori scelti da parte dell'esercito imperiale e regio e degli eserciti austriaco e ungherese, durante la prima guerra mondiale, ben pi\u00f9 di qualsiasi altro esercito: i tiratori scelti (\"Scharfschutzen\") erano professionisti, quasi sempre sottufficiali, selezionati con grande cura in base all'abilit\u00e0 nel tiro e alla ferrea disciplina. Venivano addestrati con grande scrupolo e dotati di fucili selezionati, con munizioni speciali, non di rado modelli civili da caccia, dotati di cannocchiali da 2,5 o 4 ingrandimenti di produzione austriaca (era la prima volta che venivano realizzate armi con ottica di precisione veramente affidabili ed efficienti), tarati con meticolosa cura. Il loro distintivo era un cordone intrecciato (\"Schutzenschnur\") rosso-oro (fanteria) o verde-oro (truppe da montagna) con due pendenti a \"ponpon,\" portato alla spalla sinistra. Sull'efficacia dei tiratori scelti austriaci non ci sono dubbi, poich\u00e9 tutta la memorialistica e la storiografia della prima guerra mondiale non fa che sottolinearne l'infallibile mira e l'abilit\u00e0 nel mimetismo. I soldati italiani li chiamavano \"cecchini\", dal nomignolo \"Cecco Beppe\" con cui era soprannominato l'Imperatore d'Austria Francesco Giuseppe I; e da allora, il termine \"cecchino\" \u00e8 diventato sinonimo di \"tiratore scelto\".\nPistole e armi da accompagnamento.\nNel primo decennio del Novecento vennero introdotte anche delle pistole semi-automatiche (Steyr-Roth M1907 e Steyr M1912), piuttosto avanzate e molto ben fatte, in un potente calibro (9mmx23 Steyr), assieme alle mitragliatrici del tipo Schwarzlose (modelli m.07, M.07/12, M.16, M.16A), armi molto efficienti e poco costose che vennero prodotte in massa e utilizzate dall'esercito austriaco a partire dal 1907 sino al 1945 e quindi anche ben dopo il crollo della monarchia asburgica. Inoltre, durante il conflitto mondiale, l'imperiale e regio esercito fece ampio uso delle armi catturate agli avversari: ad esempio, nella disastrosa ritirata di Caporetto l'esercito italiano abbandon\u00f2, tra l'altro, quasi 300.000 fucili 1891 che gli austriaci prontamente riutilizzarono; e sul fronte orientale l'esercito dello Zar lasci\u00f2 in mano agli austriaci quasi 500.000 ottimi fucili Mosin-Nagant M1891, con i quali l'esercito imperiale austriaco equipaggi\u00f2 intere divisioni. Ma vennero acquistate anche molte armi all'estero: in particolare le mitragliatrici danesi Madsen e i moschetti automatici tedeschi MP18, utilizzati dalle \"Sturmtruppen\" (truppe d'assalto).\nMerita una citazione inoltre il lanciafiamme, utilizzato per la prima volta dall'esercito tedesco nel 1915 e in seguito ampiamente usato anche dall'esercito austro-ungarico (\"Flammenwerferapparat\") sia in modelli portatili, sia in modelli fissi da trincea, usati per difendersi dagli assalti della fanteria avversaria. Si tratt\u00f2 di una delle molte armi \"tipiche\" della prima guerra mondiale, utilizzata per la prima volta proprio durante il conflitto da tutti i belligeranti. \nArmi bianche.\nMolto diffuse furono, tra i reparti d'assalto, le celebri mazze ferrate. Erano apparse nel 1914-15 sul fronte occidentale in Francia, ed state distribuite ai reparti austroungarici fin dal 1916 come armi \"silenziose\" per la lotta corpo a corpo durante le incursioni nelle trincee avversarie e negli attacchi e colpi di mano. Il loro primo impiego su larga scala avvenne durante l'attacco del Monte San Michele nel 1916, quando un battaglione d'assalto \"Honv\u00e9d\", dopo un intenso bombardamento con gas asfissianti, invase le trincee italiane e senza sparare un colpo elimin\u00f2 a pugnalate e colpi di mazza centinaia di superstiti. Sebbene fossero ampiamente usate da tutti gli eserciti, e nonostante il fatto che nella lotta corpo a corpo le comuni vanghette da fanteria fossero altrettanto mortali, le mazze ferrate (di cui sono noti molti modelli diversi) divennero nella propaganda di guerra italiana un'arma medievale, barbara, il simbolo della \"ferocia del nemico\".\nGli assaltatori austroungarici erano dotati di un particolare tipo di pugnale da corpo a corpo (\"Sturmmesse\"r), ricavato dalla baionetta M.95, con impugnatura in legno e elsa in ferro concava, che si rivel\u00f2 molto efficace e fu prontamente adottato anche dagli Arditi italiani.\nAltrettanto noto \u00e8 l'esteso uso da parte dei reparti ungheresi e croati\" Honv\u00e9d\" delle tradizionali asce da guerra ungheresi (\"F\u00f2kos Balta\"), arma tipica della cultura magiara di cui i resoconti dell'epoca descrivono l'impressionante efficacia. \nLe bombe a mano.\nL'esercito austro-ungarico fece un esteso utilizzo delle bombe a mano, e ne aveva in dotazione una vasta gamma di modelli. Vi erano le bombe a mano munite di manico (\"Stielhandgranate\"), che si potevano lanciare a distanze pi\u00f9 lunghe, e le bombe a corpo unico. A ogni soldato dei Battaglioni d'assalto (\"Sturmbataillonen\") erano sempre consegnate due borse triangolari da portare appese al collo, con 8 bombe a mano ciascuna. Impiegate in massa, le bombe a mano avevano un effetto terribile negli angusti spazi delle trincee. L'importanza della bomba a mano nella prima guerra mondiale, in cui il comune soldato di fanteria non aveva armi automatiche, era molto grande: si trattava dell'arma di gran lunga pi\u00f9 letale a distanza ravvicinata, e tutti i belligeranti ne fecero un ampio uso sia in assalto che in difesa. Speciali distintivi vennero introdotti da conferire ai migliori lanciatori di bombe a mano, e l'istruzione sul lancio delle bombe era parte integrante dell'addestramento militare.\nInoltre erano in dotazione le granate da fucile, che venivano sparate installandone il codolo nella canna del fucile: grazie alla traiettoria molto curva ed alla gittata ben maggiore delle bombe lanciate a mano, furono molto usate nella guerra di trincea.\nCollegamenti esterni.\nseparatore"}
{"id": "560433", "revid": "439868", "url": "https://it.wikipedia.org/wiki?curid=560433", "title": "Casa di Ludovico Ariosto", "text": "La casa di Ludovico Ariosto, che ospit\u00f2 il celebre poeta nell'ultima parte della sua vita, si trova in via Ariosto 67 a Ferrara \nStoria.\nL'edificio \u00e8 semplice in mattoni a vista, il tipico cotto ferrarese. La progettazione dell'edificio viene tradizionalmente attribuita a Girolamo da Carpi. Fu lo stesso Ariosto a fornire indicazioni sulla trasformazione della sua casa dopo averla acquistata dagli eredi di Bartolomeo Cavalieri.\nQui l'Ariosto trascorse gli ultimi anni, dedicandosi alla terza e definitiva redazione dell'Orlando Furioso, del 1532.\nDescrizione.\nInterni.\nAll'interno nel piano nobile \u00e8 sistemato un piccolo museo dedicato al grande poeta: vi si trovano un calco del suo calamaio, la sua sedia e varie medaglie che lo raffigurano, come quella trovata nella sua tomba quando venne ispezionata nel 1801. Nel corridoio centrale \u00e8 esposta una copia dell\"'Orlando Furioso\" illustrato da Gustave Dor\u00e9 nel 1881. Nella stanza di sinistra, in cui si trova un elegante camino, sono esposti un busto e un ritratto ottocenteschi.\nOltre ad ospitare il museo nell'edificio si svolgono eventi, presentazioni di libri, mostre d'arte contemporanea e concerti. \nEsterni.\nSul retro della casa si trova un giardino che venne curato personalmente dal poeta una volta acquistata la propriet\u00e0, anche questo utilizzato per concerti ed iniziative temporanee.\nFondazione Giorgio Bassani.\nL'edificio ospita la sede della Fondazione Giorgio Bassani."}
{"id": "560435", "revid": "281901", "url": "https://it.wikipedia.org/wiki?curid=560435", "title": "Latimeriidae", "text": ""}
{"id": "560436", "revid": "1266208", "url": "https://it.wikipedia.org/wiki?curid=560436", "title": "Football Club de Sion", "text": "Il Football Club de Sion, abbreviato in \"FC Sion\", \u00e8 una societ\u00e0 calcistica svizzera della citt\u00e0 di Sion. Il club, fondato nel 1909, disputa le partite in casa allo Stade Tourbillon. Attualmente milita nella Super League.\nStoria.\nLa compagine vallesana ha vinto 2 Campionati svizzeri e 13 delle 14 finali di Coppa Svizzera alle quali ha partecipato, detenendo cos\u00ec, fino al 25 maggio 2017, il 100% di vittorie nelle finali complessivamente giocate fino a quel momento. Ha 13 Coppe come le 13 stelle della bandiera del Vallese, l'ultima vinta nel 2015, anno speciale per il Vallese che celebra i 200 anni di fondazione.\nNel 2006 divent\u00f2 l'unica squadra nella storia ad aver vinto la coppa nazionale militando in Challenge League.\nIl 25 agosto 2011 ha passato il turno pareggiando 0-0 e vincendo 3-1 contro gli avversari del Celtic Glasgow e quindi si \u00e8 qualificata alla fase a gruppi della UEFA Europa League 2011-2012. \u00c8 stata esclusa dalla competizione in seguito al ricorso del Celtic, per aver schierato dei giocatori in posizione irregolare sia all'andata che al ritorno, perdendo a tavolino 3-0 entrambe le partite.\nLa squadra occupa attualmente il 123\u00ba posto del Ranking UEFA.\nColori e simboli.\nSimboli ufficiali.\nInno.\nL'inno ufficiale del Sion \u00e8 \"Rouge et Blanc\" composto nel 2008 dal cantautore vallesano Serge Gauya.\nStadio.\nIl Sion gioca le partite casalinghe allo Stadio Tourbillon. Costruito nel 1968, ha una capienza di 19.526 spettatori (8.026 seduti e 11.500 in piedi). Le dimensioni del terreno di gioco sono di 105 per 70 m.\nRosa 2021-2022.\n\"Aggiornata al 18 febbraio 2022.\""}
{"id": "560452", "revid": "124229274", "url": "https://it.wikipedia.org/wiki?curid=560452", "title": "Nick Carter (cantante)", "text": "Carriera.\nSuo padre Robert Gene Carter ha ascendenze britanniche, mentre sua madre Jane Elizabeth Spaulding \u00e8 frutto di un melting pot con antenati irlandesi giunti negli Stati Uniti con la Mayflower. Ha quattro fratelli: il cantante Aaron, la modella Angel e altre due sorelle portate alla ribalta dal reality show \"House of Carters\", Leslie (morta il 30 gennaio 2012 all'et\u00e0 di 25 anni) e Bobbie Jean. Ha anche due sorellastre da parte di suo padre: Taelyn, figlia di primo letto, e Tanden dall'ultima relazione.\nAl momento della sua nascita i suoi genitori gestivano un locale notturno a New York chiamato \"Yankee Rebel\". Pochi anni dopo si trasferirono a Tampa per gestire un ospizio.\nNick fece le prime audizioni all'inizio degli anni Novanta e una comparsata nel film \"Edward mani di forbice\" del 1990. Dopo aver fatto parte di una band di bambini fu selezionato da Lou Pearlman per diventare membro dei Backstreet Boys, una \"boy band\" che stava organizzando all'epoca. Ottenuto un grande successo in Europa e in Asia, il gruppo torn\u00f2 negli Stati Uniti e ottenne anche qui lo stresso riscontri di pubblico. Il gruppo, composto oltre che da lui a che da Howie Dorough, Brian Littrell, Alexander James McLean e Kevin Richardson, vendette 130 milioni di dischi nel mondo. \nI Backstreet Boys riscuotono un enorme successo alla fine degli anni '90 e Carter guadagna grande fama, diventando il rubacuori del gruppo. Oltre ad essere famoso per il suo aspetto fisico, diviene anche uno dei maggiori vocalist, avendo un ruolo importante praticamente in tutti i singoli di successo ad eccezione del loro debutto, \"We've Got It Goin' On\" e di \"I'll Never Break Your Heart\". Occasionalmente nei tour si esibisce in assoli di batteria e ha fatto importanti ruoli di seconda voce, come in \"Show Me the Meaning of Being Lonely\".\nNel 1999 viene posizionato al primo posto della classifica \"Hottest Under 21\" di Teen Scene Magazine e nominato \"The Biggest Teen Idol\" da Teen People. Viene anche inserito da People fra le 50 persone pi\u00f9 belle del mondo nel 2000. La sua fama aiuta anche la carriera da cantante del fratello Aaron. Nel 2000 E! Online lo descrive come la persona pi\u00f9 eccitante del pianeta, titolo prima attribuito a Leonardo DiCaprio.\nNel 2002 Nick tenta la carriera da solista con l'album \"Now or Never\", che raggiunge il 17\u00ba posto nella classifica Billboard, vincendo il disco d'oro. Sempre nel 2002 viene eletto \"Uomo pi\u00f9 sexy del mondo\" da un sondaggio di CosmoGirl Magazine fra i suoi lettori.\nNel 2004 Carter ritorna alla sua carriera di attore e compare nel film horror \"The Hollow\" come l'avversario di Kevin Zegers. Dovrebbe essere il protagonista anche nell'horror \"Brew\" ma il progetto fallisce.\nNel 2005 torna in tour con i Backstreet Boys, che promuovono il loro nuovo album \"Never Gone\", che ha come singoli \"Incomplete\", \"Just Want You to Know\", \"I Still\" e \"Crawling Back to You\". L'album raggiunge il terzo posto nella classifica Billboard e conquista il disco di platino. In autunno il gruppo effettua un tour in Europa, mentre nel giugno successivo perde un pezzo: infatti Kevin lascia i Backstreet Boys, per seguire altri interessi.\nLa rete televisiva E! ha trasmesso nell'ottobre 2006 il programma House of Carters, un reality show in cui i cinque fratelli Carter hanno vissuto nella stessa casa.\nDopo gli ultimi 2 album con i Backstreet Boys \"Unbreakable\" e \"This Is Us\" e i rispettivi tour mondiali, pubblica nel 2011 l'album I'm Taking Off anticipato dal singolo Just One Kiss. Sull'onda del buon successo del primo singolo, il 4 novembre 2011 l'artista americano pubblica il secondo singolo \"Burning up\", dallo stile decisamente dance e con un video ambientato in discoteca.\nNel 2014 collabora con Jordan Knight in un album che porta appunto il nome del cantante, e il cognome del collega, ovvero \"Nick &amp; Knight\".\nIl 25 novembre 2015 pubblica \"All American\", album di 11 tracce dove la seconda traccia, Get Over Me, secondo estratto dell'album, vede la collaborazione di Avril Lavigne.\nNel 2016 ha partecipato alla 21esima edizione di Dancing With The Stars, in coppia con la ballerina Sharna Burgess. La coppia si \u00e8 classificata seconda.\nVita personale.\nTra il 2003 e il 2004 ha avuto una relazione con Paris Hilton.Nel 2011 si lega a Lauren Kitt. La coppia si fidanza ufficialmente nel febbraio 2013 e il 12 aprile 2014 i due si sposano in una cerimonia a Santa Barbara, in California. Il 19 aprile 2016 nasce Odin Reign, il loro primo figlio e il 2 ottobre 2019 nasce la loro seconda figlia, Saoirse Reign. Il 22 aprile 2021 \u00e8 nata la loro terza figlia Pearl"}
{"id": "560461", "revid": "1573940", "url": "https://it.wikipedia.org/wiki?curid=560461", "title": "Panthera tigris altaica", "text": "La tigre dell'Amur o siberiana (Panthera tigris altaica ) \u00e8 una sottospecie di tigre, un mammifero carnivoro appartenente alla famiglia Felidae. \u00c8 caratterizzata da un mantello pi\u00f9 chiaro rispetto alle altre sottospecie di tigre e da dimensioni simili a quelle della tigre del Bengala, sottospecie in cui la tigre siberiana potrebbe essere inclusa, secondo lo studio di alcuni autori, il che ne fa uno dei felini pi\u00f9 grandi esistenti.\nLa tigre siberiana \u00e8 endemica di una ristretta area geografica situata nell'estrema parte sudorientale della Siberia, in gran parte corrispondente al massiccio montuoso costiero del Sichot\u0117-Alin, ed il suo habitat \u00e8 costituito dalla foresta boreale e temperata mista. A partire dalla met\u00e0 del XIX secolo, la sottospecie ha subito una drastica diminuzione dell'areale e del numero di esemplari causata da un insieme di fattori concorrenti, come la distruzione dell'habitat, la caccia di frodo e la diminuzione delle prede tipiche. Il suo stato di conservazione - monitorato dagli anni 1950 e determinato dallo IUCN nel 1996 e successivamente nel 2008 - la classifica come \"in pericolo\" di estinzione.\nNel 2008 la popolazione contava alcune centinaia di esemplari, diffusi prevalentemente nell'Estremo Oriente russo e, in misura minore, nell'area di confine con la Manciuria e la Corea del Nord.\nDescrizione.\nTaglia e peso.\nLa tigre siberiana \u00e8 ritenuta popolarmente il pi\u00f9 grande rappresentante in natura della famiglia \"Felidae\" ma, secondo la letteratura scientifica pi\u00f9 recente, le sue dimensioni non differiscono significativamente dalla pi\u00f9 comune tigre del Bengala.\nCome affermato da Dale Miquelle - direttore del \"Siberian Tiger Project\" - le misure rilevate su un campione di circa cinquanta esemplari suggeriscono che la taglia della tigre siberiana sia comparabile con quella della sottospecie indiana. Tipicamente, l'altezza al garrese \u00e8 inferiore di una decina di centimetri rispetto alla tigre del Bengala - che raggiunge, in media, i 107-110 cm- e la lunghezza media di un maschio anziano \u00e8 compresa tra i 290 e i inclusa la coda, che per esemplari di questa et\u00e0 misura circa 1 metro. L'esemplare maschio di maggiori dimensioni di cui si hanno dati attendibili raggiungeva i di lunghezza totale comprensiva della coda.\nSebbene il peso degli esemplari maschi possa superare facilmente i 280 chilogrammi, il valore medio \u00e8 inferiore e si aggira attorno ai . Sono stati catalogati esemplari dal peso superiore ai e, in letteratura, sono menzionati alcuni maschi anziani che raggiungevano i , ma queste misure non sono sostenute da fonti attendibili. Le femmine sono usualmente pi\u00f9 minute dei maschi e il loro peso oscilla tra i 100 e i raggiungendo, talvolta, i .\nIl peso maggiore misurato nell'ambito del \"Siberian Tiger Project\" \u00e8 di soli . Il numero di esemplari catalogati dal progetto \u00e8 ridotto, ma alcuni zoologi ritengono che questo valore discrimini correttamente le massime misure reali dalle stime, spesso esagerate, fornite dai cacciatori (ad esempio, negli anni '40 sarebbe stata abbattuta una tigre, un grande maschio, di quasi 4 metri di lunghezza, 2,6 metri di corpo, 1,3 metri di coda e 400 kg di peso).\nMantello.\nLa tigre dell'Amur si differenzia dalle altre sottospecie di tigre anche per il mantello, dalle tonalit\u00e0 pi\u00f9 chiare con strisce di colore marrone scuro invece che nere. Il mantello invernale differisce sensibilmente da quello estivo sia nella forma (\u00e8 pi\u00f9 lungo, spesso e folto) sia nel colore (si schiarisce ulteriormente o assume delle tonalit\u00e0 ocra) per offrire alla tigre un migliore mimetismo e una protezione efficace contro le rigide temperature del proprio habitat naturale.\nCome per altre sottospecie, sono stati documentati casi di esemplari, soprattutto in cattivit\u00e0, dal mantello bianco a strisce scure (una ipomelanosi diffusa nota anche come \"albinismo cincill\u00e0\"), una colorazione causata dalla trasmissione, con modalit\u00e0 autosomica recessiva, di una variante del gene che codifica l'enzima monofenolo monoossigenasi (tirosinasi) che regola, a sua volta, la produzione di melanina in molte specie di animali. Questa variante inibisce la pigmentazione gialla del mantello della tigre alterando anche il colore delle strisce e si accompagna, come documentato per la sottospecie del Bengala, ad alcuni disordini come lo strabismo e il sistema immunitario indebolito.\nDistribuzione e habitat.\nDistribuzione.\nA dispetto del nome comune di \"tigre siberiana\", che suggerisce un'ampia distribuzione geografica, questa sottospecie \u00e8 diffusa esclusivamente nell'estrema parte sudorientale della Siberia, ovvero nella regione a sud-est del basso corso del fiume Amur e ad est del suo affluente Ussuri. L'area comprende i territori montuosi del Primorskij e del Chabarovsk centro-meridionale che costituiscono, a livello amministrativo, la porzione sud-orientale del circondario federale dell'Estremo Oriente della Russia e, a livello geografico, l'esteso massiccio montuoso costiero del Sichote-Alin. Nel Sichote-Alin vive la gran parte della popolazione di felidi, mentre gruppi molto pi\u00f9 esigui sono stati segnalati sulla catena montuosa cino-nordcoreana del Changbai Shan e sulla fascia di confine tra il Primorskij e la provincia cinese di Jilin.\nLa popolazione russa \u00e8 distribuita stabilmente nel Sichote-Alin e solo sporadicamente \u00e8 stata segnalata pi\u00f9 a nord del cinquantesimo parallelo o pi\u00f9 ad ovest - presso il corso del fiume Amur - nella regione dell'Oblast' dell'Amur. I Monti Stanovoj, l'altopiano dell'Aldan e i monti D\u017eugd\u017eur sono situati a latitudini (tra 55\u00b0 e 60\u00b0) che vengono oltrepassate molto raramente.\nLa popolazione cinese sopravvive - in un habitat degradato e frammentato - sul massiccio montuoso del Changbai Shan (in gran parte compreso nella provincia di Jilin) e nella fascia montuosa compresa tra gli affluenti di sinistra del fiume Tumen e il confine con la Corea del Nord, la Russia e la provincia cinese di Heilongjiang. Questa fascia di confine, che include l'area protetta cinese di Huangnihe, si trova direttamente a nord-est del Changbai Shan.\nL'areale di questa popolazione non \u00e8 stato determinato con precisione, ma la presenza della tigre sulla stretta fascia di confine con la Russia \u00e8 stata confermata con sufficiente sicurezza sulla base del censimento degli attacchi ai capi di bestiame all'interno della riserva naturale cinese di Hunchun. La riserva \u00e8 situata circa a ovest di Vladivostok ed \u00e8 contigua con l'area naturale protetta federale (in russo: \"zakaznik\") di Barsovy che si estende sulla fascia di confine russo da Ussurijsk a Slavjanka e comprende (a circa a est dal confine) la riserva naturale (\"zapovednik\") di Kedrovya Pad.\nL'entit\u00e0 della popolazione in Corea del Nord non \u00e8 nota a causa delle condizioni politiche del paese che impediscono l'istituzione di un progetto di monitoraggio internazionale. Un rapporto dell'Istituto di Geografia nordcoreano suggerisce la presenza della tigre sul monte Paektusan, la vetta pi\u00f9 alta del massiccio del Changbai Shan.\nHabitat.\nLa tigre \u00e8 un animale che si \u00e8 adattato agli ecosistemi pi\u00f9 svariati, ma il suo habitat ideale \u00e8 sempre caratterizzato da tre fattori fondamentali: \u00abuna densa copertura vegetativa, un ampio numero di ungulati [le prede tipiche] e l'accesso all'acqua\u00bb.\nL'habitat della tigre siberiana comprende la foresta boreale e la foresta temperata mista che sono i due biomi tipici delle zone montane della Siberia sud-orientale. Si tratta di un ecosistema vegetale misto costituito prevalentemente da foreste di conifere (abeti, larici, pini, betulle) alternate a boschi di piante decidue e a zone umide, caratterizzato da bassa piovosit\u00e0 e temperature molto rigide con medie annuali comprese tra 0\u00b0 e ma che possono scendere molto sotto lo zero durante l'inverno.\nAlcuni specialisti, tra cui Mel e Fiona Sunquist, Ullas Karanth e Alan Rabinowitz, considerano l'habitat caratteristico come il fattore chiave per la sopravvivenza della tigre; altri invece, come Dale Miquelle, danno un peso alquanto maggiore al complesso delle specie predate e allo loro diffusione. Il dibattito interessa in modo particolare la tigre dell'Amur in quanto la quasi totalit\u00e0 della popolazione rimane confinata all'interno del Sichote-Alin senza che vi siano variazioni determinanti della flora al confine dell'area di diffusione.\nIl Sichote Alin \u00e8 un massiccio montuoso costiero non molto elevato (la maggior parte delle vette non supera gli 800 metri di quota) situato al margine meridionale della taiga siberiana e dotato di un'ampia copertura forestale costituita dalla combinazione dei due biomi precedentemente descritta.\nLa specie vegetale maggioritaria \u00e8 il pino coreano (\"Pinus koraiensis\") associato a diverse specie di latifoglie (\"Quercus mongolica\", \"Tilia amurensis\", \"Larix dahuricus\", \"Betula papyrifera\" e altre) mentre la parte centro-settentrionale e pi\u00f9 elevata del massiccio (tra gli 800 e i metri di quota) \u00e8 dominata da foreste miste di abeti (\"Abies nephrolepis\" e altre) e pecci (\"Picea jezoensis\" e altre). La transizione tra i due biomi \u00e8 evidenziata non solo dalla diminuzione di quota delle conifere spostandosi verso nord tanto che, all'estremit\u00e0 settentrionale del Sichote-Alin, queste sono presenti a bassa quota presso la costa, ma anche dalla variazione della copertura vegetale dominante che vede il pino coreano cedere gradualmente il passo alla foresta mista di abeti e pini a nord del 47\u00ba parallelo, all'incirca in corrispondenza del confine tra il kraj Primorskij e quello di Chabarovsk.\nUn monitoraggio - effettuato tra il 1992 e il 1995 tramite radiocollare su 5 esemplari - ha evidenziato una moderata preferenza da parte della tigre per le foreste di pino coreano (27,9% del territorio totale frequentato) e di querce (31,5%), seguite dagli habitat di foresta mista di betulle/pioppi (\"Betula papyrifera\" e \"Populus tremula\", 13,2%) e di foreste di abeti e larici (8,4% e 8,8% rispettivamente). Le aree meno frequentate sono state le foreste fluviali (2,3%).\nBiologia.\nAlimentazione.\nLa tigre dell'Amur \u00e8 un carnivoro e un abile predatore. Come tutte le tigri, predilige cacciare nelle ore prossime all'alba ed al tramonto, assalendo le prede alle spalle, dopo un breve scatto dal punto di agguato. La preda, se possibile, viene costretta a terra e uccisa per strangolamento serrando le fauci sulla gola o sulla nuca.\nIl complesso delle prede tipiche \u00e8 vario e rappresentato da specie che vivono in entrambi i biomi precedentemente descritti, come il cervo nobile, il cinghiale, il capriolo, il sika, il goral ed il cervo muschiato. Tra questi ungulati, solo il cervo nobile e il cinghiale sono diffusi anche nel Changbai e nella Manciuria nord-orientale. La distribuzione e l'habitat combinato di queste due specie \u00e8 largamente sovrapponibile (per il 67-68%) a quello della tigre siberiana, fornendo una chiara indicazione del livello di associazione predatore/preda, anche se va tenuto presente che la tigre pu\u00f2 effettuare ampi spostamenti al di fuori del proprio areale tipico.\nCinghiali e cervi nobili sono le prede principali e costituiscono il 65-90% della sua dieta in Russia, seguiti da caprioli, sika e goral. I cervi muschiati, diffusi nel nord del Sichote Alin o alle altitudini pi\u00f9 elevate, costituiscono una preda secondaria e solo in certe condizioni di habitat. Altre prede sono animali di piccola taglia come lagomorfi (lepri, conigli e pika) e pesci, come i salmoni.\nCostituiscono parte della dieta, per una percentuale compresa tra il 5 e l'8%, anche l'orso nero asiatico e l'orso bruno.\nUno studio esteso a tutte le sottospecie di tigri dell'Asia tropicale ha mostrato una correlazione precisa fra la densit\u00e0 di popolazione delle tigri e quella degli ungulati. Nel caso specifico della tigre dell'Amur, la massima densit\u00e0 di tigri nella riserva di Lazovskiy si riscontrava quando quella degli ungulati superava i 2,25 esemplari per km\u00b2.\nSulla base dei dati ottenuti dal programma di monitoraggio demografico annuale coordinato dalla Wildlife Conservation Society (WCS) per il periodo 1998-2006 si \u00e8 calcolato il rapporto numerico reale tra tigri e ungulati nella regione russa del Sichote Alin (1/300) e lo si \u00e8 confrontato con quello ideale per garantire un incremento della popolazione (1/500). Questo risultato ha determinato - da parte del WWF - l'avvio di un programma di protezione e ripopolamento delle prede.\nAreale abituale di attivit\u00e0.\nCome le altre sottospecie e con l'eccezione delle femmine con prole, la tigre dell'Amur \u00e8 un animale generalmente solitario che non forma coppie stabili n\u00e9 divide l'areale abituale di attivit\u00e0 (\"homerange\") con i propri simili o con altri predatori. Occasionalmente le tigri siberiane uccidono anche i lupi in quanto loro competitori alimentari ed \u00e8 stata verificata una correlazione geografica e numerica tra l'aumento della densit\u00e0 di popolazione dei lupi e il decremento di quella della tigre.\nL'areale abituale di attivit\u00e0 della tigre dell'Amur pu\u00f2 variare notevolmente in posizione ed estensione su base stagionale (dai per le femmine agli per i maschi) in quanto l'animale tende a seguire la migrazione degli ungulati, sue prede tipiche.\nL'ampiezza degli spostamenti \u00e8 evidenziata dalla massima latitudine raggiunta: oltre 60\u00b0 N, quasi mille chilometri a nord dell'usuale area di distribuzione.\nRiproduzione.\nCome per le altre sottospecie, l'et\u00e0 di prima riproduzione si aggira sui anni e il periodo riproduttivo copre l'intero arco dell'anno. Le femmine vanno in calore per circa 7 giorni ogni 20 o 30 giorni e mostrano la loro disponibilit\u00e0 marcando con urina e graffi i tronchi d'albero.\nDopo un periodo di gestazione di circa 103 giorni, la femmina partorisce in una tana riparata in media da 1 a 4 cuccioli con un picco delle nascite nella tarda estate.\nLa densit\u00e0 di popolazione delle prede svolge un ruolo determinante anche nel successo riproduttivo: una bassa densit\u00e0 di prede - inferiore a ungulati per km\u00b2 - rende pi\u00f9 difficoltoso per la femmina condurre a termine la gravidanza e provvedere al mantenimento della prole.\nStato di conservazione.\nAgli inizi del Novecento la tigre siberiana era diffusa su un territorio pi\u00f9 vasto dell'attuale che comprendeva, oltre ai territori prima menzionati, anche l'intera penisola coreana, la Manciuria e la Mongolia nordorientale.\nIl declino della tigre siberiana ebbe inizio con la met\u00e0 del XIX secolo soprattutto in Cina e Corea per effetto della caccia intensiva per la pelliccia e le ossa, per divertimento o perch\u00e9 l'animale veniva considerato, dalla popolazione locale, dannoso per il bestiame o la propria sicurezza. Negli anni quaranta del XX secolo la popolazione totale si era ridotta a una cinquantina di esemplari in Russia e ad alcune centinaia in Cina; in Corea del Sud, la tigre si sarebbe invece estinta all'inizio degli anni cinquanta durante la guerra di Corea.\nIn Russia.\nDopo che il governo sovietico, nel 1947, ne band\u00ec la caccia, si osserv\u00f2 una lenta ripresa demografica che avrebbe portato a censire, alla met\u00e0 degli anni ottanta, una popolazione di tigri compresa tra i 250 e 430 esemplari.\nI censimenti annuali effettuati a partire dagli anni cinquanta nella \"riserva naturale del Sichote-Alin\" (in russo \u0421\u0438\u0445\u043e\u0442\u044d-\u0410\u043b\u0438\u043d\u044c \u0437\u0430\u043f\u043e\u0432\u0435\u0434\u043d\u0438\u043a, \"Sikhote Alin Zapovednik\") sono stati utilizzati come indicatori delle variazioni della popolazione globale in Russia. Kaplanov, nel 1948, stimava non pi\u00f9 di tigri all'interno della riserva, un numero che - suggeriva questo autore - poteva rappresentare la met\u00e0 della popolazione totale russa. Due studi comparativi dei censimenti annuali effettuati all'interno della riserva tramite il controllo delle dimensioni e della frequenza delle orme di tigre (1957-1980, \"Matjuschkin et al., 1981\"; 1966-1993, \"Smirnov Miquelle, 1999\") evidenziano un decremento continuo della popolazione per tutto il corso degli anni cinquanta. Nonostante il bando del 1947, infatti, la caccia illegale e la cattura di cuccioli di tigre (che si concludeva spesso con l'abbattimento delle madri) non erano diminuite, e la riduzione temporanea - tra il 1951 e il 1960 - dell'estensione dell'area protetta da a ettari nonch\u00e9 la costruzione di strade ad uso dei boscaioli al suo interno avevano ulteriormente aggravato la situazione.\nIl trend demografico si invert\u00ec nel 1966. Da quel momento si osserv\u00f2 un incremento relativamente costante sia nel numero (da esemplari senza distinzione d'et\u00e0, nel 1966, a nel 1993) che nel tasso riproduttivo. Le ragioni, secondo Smirnov e Miquelle, sono da individuare nel pi\u00f9 efficace controllo della caccia di frodo e nella chiusura dei confini con la Cina che aveva di fatto azzerato il commercio internazionale di pelli e ossa. Questo mercato costituiva, tuttavia, una minaccia costante per la sopravvivenza della tigre siberiana tanto da indurre il CITES, nel 1987, a spostare l'animale dall'Appendice II all'Appendice I della Convenzione sul commercio internazionale proibendone, di conseguenza, qualunque tipo di commercio.\nLo sviluppo economico e infrastrutturale della regione siberiana negli anni novanta e l'apertura delle frontiere dopo il crollo dell'Unione Sovietica favorirono nuovamente un aumento della pressione venatoria da parte dei bracconieri, peggiorando la gi\u00e0 critica situazione della sottospecie. Le migliorate infrastrutture stradali rendevano, di contro per\u00f2, pi\u00f9 efficace il contrasto della stessa caccia di frodo da parte dell'amministrazione russa e delle ONG ambientaliste internazionali.\nNel 1992, la Wildlife Conservation Society (WCS) avvi\u00f2 - in collaborazione con il parco naturale russo del Sichote-Alin - il \"Siberian Tiger Project\" (\"Progetto tigre siberiana\"), il pi\u00f9 importante progetto di conservazione e di studio della tigre siberiana operante nel massiccio montuoso dell'Sichote-Alin. Nonostante l'avvio di programmi specifici di conservazione come questo, la popolazione totale della tigre dell'Amur in Russia si era tuttavia ridotta, nel 1994, a soli 150-200 esemplari.\nNel 1996, lo IUCN ne determin\u00f2 lo stato di conservazione classificando la sottospecie a \"rischio critico\" di estinzione e stimando la sua popolazione non superiore ai 250 esemplari adulti con una tendenza demografica alla diminuzione. Un censimento compiuto, sempre nello stesso anno, stimava una popolazione di esemplari adulti leggermente superiore (tra i 330 e i 371 esemplari) a cui si aggiungevano tra gli 85 e i 105 cuccioli. Sempre nel 1996, sulla base dell'analisi della diversit\u00e0 genetica di alcuni esemplari in libert\u00e0 si stimava una popolazione teorica di 500-600 esemplari adulti.\nIl monitoraggio demografico annuale del \"Siberian Tiger Project\" evidenzi\u00f2 un leggero incremento nel periodo 1997-1998 seguito da un costante decremento per tutto il periodo 1999-2004, rilevabile sia dalla diminuita densit\u00e0 di tracce lasciate dalle tigri lungo le rotte di spostamento che dalla diminuzione del numero di esemplari giovani. Sebbene le nascite annuali fossero rimaste in media costanti, il tasso di mortalit\u00e0 degli esemplari giovani era aumentato. L'indice di stabilit\u00e0 della popolazione globale, al 2004, si assestava sul valore di -14,5% evidenziando la situazione di declino. Tuttavia, nello stesso anno, si osservava una inversione di tendenza di uno degli indicatori secondari: il numero di zone dove si registravano nascite dopo sette anni di stabilit\u00e0 era raddoppiato passando da 5 aree su 16 totali a 11 su 16.\nI rapporti successivi mostrarono un andamento discordante dei vari indicatori, attribuito all'effetto combinato della riduzione delle prede nell'area sudorientale del massiccio montuoso del Sikhote-Allin e della caccia di frodo. Nelle aree di riserva naturale continuava, infatti, la tendenza demografica negativa degli anni precedenti, ma a livello globale - considerando tutti e 16 i siti di osservazione - si osservava, invece, un valore positivo. Veniva inoltre confermato l'aumento delle zone interessate da nascite gi\u00e0 rilevato nel 2004.\nSu una scala decennale (1995-2005), il contrasto alla caccia di frodo e i programmi di tutela della riserva naturale del Sikhote-Alin sembrarono aver interrotto, alla fin fine, il trend demografico negativo. Nel 2005, infatti, un nuovo censimento evidenzi\u00f2 un leggero incremento o comunque una stabilizzazione della popolazione ai valori censiti nel 1995: la stima degli esemplari adulti si attestava ora sui esemplari, mentre quella dei cuccioli era compresa tra 97 e 112 esemplari. Se la popolazione adulta appariva stabile, il numero di cuccioli risultava tuttavia ancora basso, inducendo il WCS a classificare la sottospecie come \"vulnerabile\".\nNel 2008, lo IUCN ha modificato lo stato di conservazione della sottospecie da \"a rischio critico\" a \"in pericolo\" di estinzione grazie alla stabilizzazione della tendenza demografica evidenziata dal censimento del 2005; la nuova valutazione dipende, in modo determinante, dall'entit\u00e0 della popolazione russa, che costituisce il 90% di quella totale.\nIn Cina.\nNel 1996, la Cina prese concreti provvedimenti per arginare il disastro ecologico provocato dall'eccessivo sfruttamento delle risorse naturali che aveva decimato la fauna della provincia dello Jilin e minacciava di provocare l'estinzione delle minuscole popolazioni locali di tigre e leopardo dell'Amur costrette nelle aree boschive settentrionali pi\u00f9 isolate della citt\u00e0-contea di Hunchun, in particolare lungo la fascia di confine con la Russia (dove si concentravano, al 2006, tutti i report confermati della presenza di questi due animali in Cina, seppure anche alcune zone delle contee adiacenti di Wangqing e Antu fossero considerate, dagli zoologi, siti non verificati e/o potenziali nell'ottica di un ripopolamento).\nNel 1996 il governo provinciale di Jilin band\u00ec totalmente la caccia per un periodo di cinque anni, reiterando nuovamente il bando - per altri cinque anni - nel 2001 e ancora - per dieci anni - nel 2006. Inoltre, furono istituite negli anni nove riserve naturali con il risultato positivo, nel 2006, di mettere sotto tutela l'11,6% del territorio provinciale e di ottenere un aumento della densit\u00e0 di cervidi e cinghiali - le prede abituali della tigre - rispettivamente del 44% e dell'80%. La bassa densit\u00e0 di ungulati nel Jilin \u00e8 considerata, infatti, il principale ostacolo al ripopolamento della tigre.\nNel 1998 la popolazione di felidi non si era ancora ripresa. Un monitoraggio del WCS condotto dall'\u00e9quipe di Dale Miquelle tra il febbraio e il marzo di quell'anno stimava infatti la presenza di una popolazione totale di sole 4 o 6 tigri e 4 o 7 leopardi.\nNonostante la presenza di cacciatori di frodo, l'ostacolo principale rilevato da Miquelle era costituito dall'eccessiva pressione venatoria sugli ungulati (circa 3 000 animali uccisi all'anno), cos\u00ec elevata da rendere difficoltoso il procacciamento del cibo da parte dei predatori. Il secondo fattore di rischio era costituito dalla frammentazione eccessiva dell'habitat di queste popolazioni, un problema che toccava anche la piccola popolazione russa ( tigri e 20 leopardi stimati nello stesso anno) situata sul confine sinorusso.\nLa necessit\u00e0 di ridurre la frammentazione delle popolazioni sul confine avrebbe condotto la Cina ad istituire, nel 2001, la riserva naturale di Hunchun a ridosso del Changbai settentrionale per creare un corridoio di passaggio - attraverso l'area protetta di Barsovy - verso quella russa di Kedrovya Pad e favorire la fusione tra le due popolazioni. La riserva di Hunchun ha un'estensione di circa e svolge un ruolo significativo per la protezione non solo della tigre, ma anche del leopardo dell'Amur.\nNel 2006, il governo locale ha annunciato un controverso piano di reintroduzione di alcune tigri allevate in cattivit\u00e0 allo scopo di consolidare l'esigua popolazione selvatica.\nAl 2007, la popolazione cinese della tigre dell'Amur si attestava sui esemplari. Secondo lo IUCN, la sottopopolazione del Changbai Shan si \u00e8 mescolata con quella russa nei pressi di Vladivostok, ma a causa dell'esiguit\u00e0 numerica permane ancora - per questa sottopopolazione, nonostante la migliorata situazione generale - il \"rischio critico\" di estinzione.\nPrincipali minacce.\nDistruzione dell'habitat e caccia di frodo.\nLa tigre siberiana \u00e8 un animale protetto, ma la caccia di frodo \u00e8 alimentata dal fiorente e redditizio commercio delle ossa utilizzate, a vario scopo, nella medicina tradizionale cinese. A questo commercio, dichiarato illegale nel 1993 dal governo cinese, \u00e8 attribuito, in particolare, il pi\u00f9 recente calo demografico subito durante gli anni ottanta e novanta del XX secolo. Dalla fine degli anni novanta, tuttavia, la pressione venatoria \u00e8 diminuita grazie al pi\u00f9 efficace contrasto da parte delle autorit\u00e0 locali.\nAttualmente, il primo fattore di rischio, che riguarda comunque a livello generale tutte le sottospecie di tigre, \u00e8 la riduzione e la frammentazione dell'habitat di diffusione per effetto dell'aumento dell'attivit\u00e0 antropica. Questo incremento favorisce il disboscamento delle foreste per ricavarne legname o spazio per la costruzione di nuovi insediamenti urbani.\nDiminuzione delle prede tipiche.\nLa popolazione ideale di ungulati per favorire l'incremento della tigre dell'Amur in Russia \u00e8 stata calcolata in esemplari, ovvero circa il 40% in pi\u00f9 del numero attuale.\nPertanto, un significativo fattore di rischio per la tigre \u00e8 costituito dalla eccessiva pressione venatoria sulle prede abituali: si contano dai ai esemplari uccisi l'anno considerando anche la caccia illegale.\nAltre cause antropiche che avversano la popolazione degli ungulati sono - come per i loro predatori - la deforestazione e la frammentazione e diminuzione della qualit\u00e0 dell'habitat come risultato del disboscamento per il legname e dell'ampliamento della rete stradale locale.\nL'azione dell'uomo non \u00e8 il solo fattore di rischio in quanto la popolazione di ungulati subisce gi\u00e0 periodiche diminuzioni per cause naturali. Gli inverni pi\u00f9 rigidi, per esempio, provocano la moria di questi animali peggiorando il rapporto numerico con i loro predatori e favorendo la morte di questi ultimi per inedia: una situazione che nella regione di Primorskij si verifica con cadenza quadriennale e che, nel 1986, spinse gruppi di tigri affamate verso gli insediamenti abitati provocando l'abbattimento di 46 esemplari. Una situazione climatica simile - a cui si \u00e8 cercato di far fronte arginando la moria di ungulati - si \u00e8 verificata nel 2002. La densit\u00e0 di ungulati pu\u00f2 variare anche per altre ragioni naturali come le malattie o la competizione fra specie per le risorse alimentari (come nel caso del sika rispetto a cervi e cinghiali, pi\u00f9 sotto evidenziato).\nI dati sulla densit\u00e0 delle prede (misurata in numero di tracce per km\u00b2) raccolti dal WCS nel periodo 1998-2006 evidenziano una diminuzione del numero di cinghiali, cervi nobili e caprioli soprattutto nell'area sud-orientale del massiccio montuoso del Sikhote Allin. Il numero di cinghiali, in particolare, si \u00e8 dimezzato nel 2002 rispetto al valore iniziale e rimane molto basso sebbene sia in moderata ripresa. La popolazione di sika \u00e8 rimasta, invece, sostanzialmente costante nonostante le elevate fluttuazioni annuali.\nI dati ottenuti sulla variazione demografica del cinghiale evidenziano come le ragione del decremento siano difficilmente prevenibili e possano essere influenzate da variazioni locali in aree distanti. I cinghiali del Sikhote Allin, infatti, compiono grandi spostamenti durante l'inverno e non sempre tornano nelle zone di partenza. Per esempio, il declino del 2002 \u00e8 coinciso con una larga moria nella fascia costiera del Primorskij, ma si \u00e8 riflesso per anni su tutto l'entroterra.\nLe ragioni del declino naturale dei cervidi non sono chiare, anche se \u00e8 stata evidenziata una correlazione statistica tra la variazione della popolazione di sika e quella di cervi e caprioli che pu\u00f2 fornirne una spiegazione. Quando la densit\u00e0 delle varie specie di ungulati \u00e8 globalmente bassa, il tasso di crescita \u00e8 simile per tutte quante, ma quando la popolazione di sika raggiunge un valore critico (), la popolazione di cervi e caprioli declina rapidamente, mentre quella dei sika aumenta. Si \u00e8 ipotizzato che la ragione sia da ricercare nel comportamento gregario del sika che lo porta a concentrarsi nel territorio tanto da relegare ai margini dell'ecosistema gli altri cervidi.\nA partire dal 2001 \u00e8 stata monitorata anche la popolazione di cervi muschiati. Questi moschidi costituiscono una preda secondaria per la tigre in quanto prediligono le foreste di abeti di alta quota che non costituiscono l'habitat privilegiato del felide siberiano, ma proprio per questo motivo sono indicativi del grado di abbondanza delle tigri. Il monitoraggio ha evidenziato, in questo caso, un decremento certamente imputabile all'opera dell'uomo: il maschio del cervo muschiato, infatti, \u00e8 intensamente cacciato, al di fuori delle riserve, a causa della sua ghiandola odorosa che viene utilizzata in larga misura nell'industria profumiera.\nEscludendo le cause naturali di declino, gli zoologi ritengono che limitare o proibire la caccia degli ungulati in tutta l'area di distribuzione della tigre siberiana costituirebbe un passo molto importante per la sopravvivenza della sottospecie, cos\u00ec come \u00e8 stato fatto vietandone l'uccisione diretta.\nIl ripristino della popolazione di ungulati \u00e8 particolarmente importante nella zona sud-occidentale di Primorskij e lungo il confine sinorusso dove l'areale della tigre siberiana (e soprattutto del leopardo dell'Amur) \u00e8 estremamente frammentato e ridotto. In tempi recenti sono stati avviati progetti come l\"Ungulate Recovery Program\" del WWF che ha riconvertito alcune fattorie russe abbandonate in coltivazioni di foraggio per gli ungulati.\nVulnerabilit\u00e0 al di fuori delle aree protette.\nL'animale rimane particolarmente vulnerabile, nonostante i programmi di protezione, in quanto solo il 20% della sua popolazione vive all'interno delle riserve naturali, la cui estensione copre in minima parte l'area totale di diffusione della sottospecie. La riserva naturale del Sikhote-Alin, per esempio, ha una estensione di rispetto ai del massiccio montuoso omonimo monitorato dal \"Siberian Tiger Project\"; la riserva di Lazovskiy ha una estensione di e quella di Kedrovaya Pad di soli .\nLa diminuzione del numero di ungulati si riflette non solo sulle capacit\u00e0 di alimentazione delle popolazioni di tigre ma anche sulla percezione delle popolazioni locali verso questo felide che viene visto come un concorrente dai cacciatori favorendone l'abbattimento illegale.\nLa presenza delle tigri in prossimit\u00e0 di aree ad elevata densit\u00e0 di popolazione umana costituisce un ulteriore fattore di rischio in quanto si possono registrare episodi di attacchi verso animali domestici e l'uomo che si concludono con l'abbattimento o la reclusione in cattivit\u00e0 degli esemplari coinvolti. Un modo per fronteggiare questa situazione da parte degli enti di conservazione \u00e8 quello di spostare questi esemplari dalle aree critiche a quelle di riserva naturale.\nIn cattivit\u00e0.\nLa popolazione in cattivit\u00e0 della tigre dell'Amur comprende alcune centinaia di esemplari (501 esemplari conservati negli zoo secondo il \"1997 International Tiger Studbook\"), la maggior parte dei quali ospitati nei giardini zoologici europei e nordamericani nonch\u00e9, in misura minore, asiatici.\nLa maggior parte degli esemplari attuali discende da un gruppo di 83 tigri prelevate in natura nell'ambito del \"Species Survival Plan\" (SSP), promosso dalla statunitense Association of Zoos and Aquariums (AZA) per la tigre siberiana, che \u00e8 diventato il pi\u00f9 vasto e longevo progetto di allevamento in cattivit\u00e0 di una sottospecie di tigre. L'SSP \u00e8 un programma di allevamento, riproduzione selettiva e, in alcuni casi, reintroduzione in natura, coordinato tra gli zoo aderenti all'associazione ed \u00e8 stato istituito nel 1981. Ne fanno parte 161 specie incluse in 107 programmi diversi tra cui quello della tigre dell'Amur, istituito nel 1982 nell'ambito di un progetto pi\u00f9 ampio di cui fanno parte anche altre due sottospecie (\"P. t. corbetti\" e \"P. t. sumatrae\").\nL'SSP comprende due popolazioni principali di tigri siberiane in cattivit\u00e0: una nordamericana costituita da 150 esemplari (\"North American Species Survival Plan\") e una europea di 225 esemplari (\"European Breeding Program\"). Gli esemplari vengono scambiati frequentemente all'interno e tra le due popolazioni al fine di mantenere elevata la variabilit\u00e0 genetica della prole. L'obiettivo dell'AZA \u00e8 quello di mantenere il grado di variabilit\u00e0 genetica al 90% per un periodo di 100 anni.\nIn accordo con la maggior parte degli esperti, la popolazione globale di tigri dell'Amur in cattivit\u00e0 \u00e8 sufficientemente grande per essere stabile e geneticamente sana, ma sembra molto probabile che l'obiettivo dell'AZA non possa essere raggiunto senza l'acquisizione di nuovi esemplari selvatici. La variabilit\u00e0 genetica della popolazione selvatica attuale sembra, tuttavia, esser inferiore a quella in cattivit\u00e0.\nUn'analisi del DNA mitocondriale effettuata su 82 campioni di feci raccolte sull'intero areale russo e attribuibili ad almeno 27 esemplari diversi rivela un grado estremamente basso di differenziazione dell'aplotipo CR: tre varianti in tutto, una delle quali con un grado di diffusione pari al 96,4%. Il confronto di questi dati con una precedente ricerca effettuata su 14 esemplari in cattivit\u00e0 ha permesso di determinare la variazione del citocromo b mitocondriale evidenziando una pi\u00f9 ridotta variabilit\u00e0 genetica.\nL'allevamento della tigre siberiana \u00e8 agevole, ma la possibilit\u00e0 di reintrodurre gli animali allevati in natura \u00e8 scarsa. Una tigre nata in cattivit\u00e0 \u00e8 disadattata alla vita selvatica e di conseguenza la sua reintroduzione risulta, secondo gli esperti, \"\u00abestremamente difficile, onerosa in termini economici e di tempo, e un'opzione da prendere in considerazione solo nel caso non ve ne siano altre disponibili\u00bb\".\nIn Cina, la riproduzione forzata attraverso l'inseminazione artificiale ha permesso un notevole incremento della popolazione locale di tigri in cattivit\u00e0 (1 300 esemplari di tigre siberiana nati dall'inizio del 1990 in parte destinati a sostenere la domanda interna di prodotti utilizzati nella farmacopedia cinese), ma a fronte di un impoverimento della variabilit\u00e0 genetica tale da rendere la reintroduzione di questi esemplari, secondo il WWF, una strategia inadeguata per la conservazione della popolazione selvatica.\nReintroduzione in Kazakistan.\nL'8 settembre del 2017, il Kazakistan ha annunciato piani per reintrodurre tigri siberiane negli appositi spazi naturali riservati ad esse, per sostituire la cugina oramai estinta: la tigre del Caspio.\nIl Kazakistan sar\u00e0 il primo paese dell'Asia centrale ad attuare un programma cos\u00ec importante e di ampia portata. Negli ultimi 100 anni, le popolazioni di tigri selvatiche globali sono diminuite del 96%, da 100.000 a meno di 3.890 nel 2016. Le tigri selvatiche erano completamente scomparse dall'Asia centrale negli anni '60 a causa della perdita di habitat, della caccia eccessiva e del bracconaggio incontrollato."}
{"id": "560465", "revid": "1318658", "url": "https://it.wikipedia.org/wiki?curid=560465", "title": "Arrondissement di Segr\u00e9", "text": "L\"arrondissement\" di Segr\u00e9 \u00e8 un \"arrondissement\" dipartimentale della Francia situato nel dipartimento del Maine e Loira, nella regione dei Paesi della Loira.\nComposizione.\nL\"arrondissement\" \u00e8 composto da 61 comuni raggruppati in 5 cantoni:"}
{"id": "560472", "revid": "1318658", "url": "https://it.wikipedia.org/wiki?curid=560472", "title": "Arrondissement di Angers", "text": "L\"arrondissement\" di Angers \u00e8 un \"arrondissement\" dipartimentale della Francia situato nel dipartimento del Maine e Loira, nella regione dei Paesi della Loira.\nComposizione.\nL\"arrondissement\" \u00e8 composto da 112 comuni raggruppati in 17 cantoni:"}
{"id": "560473", "revid": "125843519", "url": "https://it.wikipedia.org/wiki?curid=560473", "title": "Signora di ferro", "text": "Signora di ferro (o, in un misto di inglese e italiano, Lady di Ferro) \u00e8 un epiteto utilizzato dalla psicologa italo-africana Claudia Ripepi, donna conosciuta in vari paesi del mondo. Il termine descrive una donna dotata di grande forza di volont\u00e0 e freddezza di comportamento. \nEcco alcune delle donne che hanno ottenuto il soprannome.\nAlcune donne politiche hanno avuto soprannomi simili:\nL'originale soprannome Iron Lady fu dato alla nave Star of India, la prima nave mercantile con scafo di ferro varata nel 1863."}
{"id": "560480", "revid": "22475", "url": "https://it.wikipedia.org/wiki?curid=560480", "title": "Carlo Bergonzi", "text": "Biografia.\nFiglio unico di Antonio e Amalia Bergonzi, agricoltori e casari, termina gli studi con la quinta elementare. All'et\u00e0 di 16 anni inizia gli studi come baritono al Conservatorio Arrigo Boito di Parma, dove segue i corsi di Ettore Campogalliani con Renata Tebaldi e Aldo Protti. A 19 anni, nel corso della seconda guerra mondiale, arruolato soldato nel 4\u00ba Raggruppamento Artiglieria Contraerei a Mantova, \u00e8 internato in un campo di lavoro forzato in Germania. Al termine del conflitto torna in Italia e riprende gli studi di canto a Brescia con il baritono Edmondo Grandini.\nGli esordi.\nIn un'intervista rilasciata a una stazione radio americana, Bergonzi indica nel 1947 l'anno del debutto in un piccolo teatro parrocchiale a Varedo, presso Milano, come Figaro ne \"Il barbiere di Siviglia\", cui segue l'esordio, nello stesso ruolo, in un vero teatro a Lecce.\nInizia quindi una carriera prevalentemente di baritono lirico, non di primo piano a causa di un volume limitato. Nel 1949, nel corso di una recita di \"Madama Butterfly\" a Livorno, accanto al tenore Galliano Masini, in camerino prova ad emettere il Do acuto che conclude il primo atto, rendendosi conto che le difficolt\u00e0 che incontra sono dovute a un errore di impostazione vocale. Passa quindi al registro tenorile, studiando in solitudine all'insaputa persino dei familiari aiutato solo da un diapason e debuttando nel 1951 a Bari in \"Andrea Ch\u00e9nier\". Le critiche sono subito favorevoli, anche se non entusiasmanti; la strada tuttavia \u00e8 tracciata.\nLa carriera tenorile non tarda a dargli soddisfazioni: nello stesso anno canta in \"Adriana Lecouvreur\" con Magda Olivero al Teatro Metastasio di Prato e, in occasione delle celebrazioni per il cinquantenario dalla morte di Verdi, viene scritturato dalla Rai per interpretare in radio \"Giovanna d'Arco\", \"Simon Boccanegra\" e \"I due Foscari\". Nel 1953 debutta alla Scala, allo Stoll Theatre di Londra e al Teatro Col\u00f3n di Buenos Aires, nel 1955 negli Stati Uniti, alla Lyric Opera di Chicago, e nel 1956 al Metropolitan Opera di New York.\nTeatro alla Scala di Milano.\nIl gi\u00e0 citato debutto nel 1953 avviene nel ruolo di Mas'Aniello nella prima rappresentazione in novit\u00e0 assoluta dell'omonima opera di Jacopo Napoli. Nel 1955 interpreta \"La forza del destino\" e \"Simon Boccanegra\". Ritorna nel 1963 in una nuova produzione di \"Aida\" con la regia di Franco Zeffirelli e nel 1964 partecipa nella trasferta della Scala al Teatro Bol'\u0161oj.\nInaugura la stagione scaligera una sola volta nel 1965 con \"La forza del destino\", edizione trasmessa in diretta dalla radio. Nel 1966 d\u00e0 prova di eclettismo vocale cantando \"L'elisir d'amore\" e \"Il trovatore\". Nel 1976, dopo otto anni di assenza, torna in \"Aida\" diretta da Thomas Schippers, con la regia di Zeffirelli. Nel 1983 ritorna per un concerto e nel 1993, a 69 anni, calca per l'ultima volta il palcoscenico scaligero nel recital di arie e canzoni \"Omaggio a Carlo Bergonzi\"; Angelo Foletto su La Repubblica titola per l'occasione \"Che lezione di canto, diavolo di un Bergonzi\".\nIl Metropolitan di New York.\nNel 1956, grazie anche all'interessamento di Mario Del Monaco, che, dopo averlo ascoltato in \"Manon Lescaut\" a Parigi, rinuncia a una recita in suo favore, debutta al Metropolitan Opera con \"Aida\". Del Monaco in persona lo accoglie a New York, assiste alle prove al pianoforte e aiuta persino nel trucco il giovane collega. Il pubblico e la critica gli tributano un autentico trionfo. Il New York Times scrive a tutta pagina: \"Forse \u00e8 arrivato il Radames che sognava Verdi\". A distanza di pochi giorni interpreta il \"Trovatore\" e da allora diviene un beniamino del pubblico newyorkese, ritornando al Metropolitan regolarmente fino al 1983.\nNel 1959 ne inaugura la stagione con \"Il trovatore\", in una nuova produzione che vede il debutto al Metropolitan di Giulietta Simionato, canta in un'importante ripresa di \"Macbeth\" e debutta nella \"Messa di requiem\" verdiana, diretta da Bruno Walter. Pur essendo Verdi l'autore pi\u00f9 eseguito (\"Simon Boccanegra\" \"Aida\", \"Un ballo in maschera\", \"Rigoletto\"), appare anche in \"Lucia di Lammermoor\" (1958 con Maria Callas), \"La boh\u00e8me\", \"Tosca\", \"La Gioconda\", \"Norma\" (1970 con Joan Sutherland e Marilyn Horne). Nel 1970 inaugura nuovamente la stagione con \"Ernani\". \nIl 4 dicembre 1981 il Metropolitan organizza il \"Bergonzi gala\", una serata per celebrare i suoi 25 anni di carriera nel teatro. Nel corso della serata si esibisce nel secondo atto de \"La traviata\", nel terzo di \"Tosca\" e nel terzetto finale de \"I Lombardi alla prima crociata\", ricevendo l'omaggio di Luciano Pavarotti, da sempre suo amico e ammiratore. Nel 1988, a 64 anni, fa il debutto americano in \"Luisa Miller\" assieme ad alcuni suoi allievi, e successivamente si accomiata dal pubblico del Met con \"Lucia di Lammermoor\". Torner\u00e0 nel 1996 in occasione delle celebrazioni per il 25\u00ba anniversario del debutto di James Levine, raggiungendo cos\u00ec le 324 esibizioni nel teatro newyorkese.\nIl Covent Garden di Londra.\nNel 1962 debutta al Covent Garden di Londra in un'edizione de \"La forza del destino\" diretta da Georg Solti, dove interpreta per la prima volta per quel teatro il duetto tra tenore e baritono del terzo atto, generalmente tagliato. Apparir\u00e0 da allora davanti al pubblico londinese fino al 1985 cantando praticamente tutti i suoi ruoli preferiti: nel 1965 \"Il trovatore\", nel 1971 \"Un ballo in maschera\", \"Aida\" e \"Tosca\", nel 1981 \"L'elisir d'amore\" e \"Luisa Miller\".\nNel 1992, a 68 anni, si esibisce in un recital nel corso del quale Jeremy Isaacs, all'epoca sovrintendente del Toyal Opera House - Covent Garden gli consegna una medaglia commemorativa. L'ultima apparizione londinese \u00e8 per ritirare il premio \"Tenore verdiano del secolo\" nel centenario verdiano del 2001, quando si esibisce, alla non verde et\u00e0 di 77 anni, nel duetto de \"La traviata\" con Angela Gheorghiu, accompagnati da Antonio Pappano.\nL'Opera di Vienna.\nDebutta alla Wiener Staatsoper nel 1959 in \"Aida\" con la direzione di Herbert von Karajan. Nel 1960 cantain \"Andrea Ch\u00e9nier\" e \"Pagliacci\". Nel 1961 \"La boh\u00e8me\", \"La forza del destino\", \"Un ballo in maschera\" e \"Madama Butterfly\" Nel 1963 \"Tosca\", nel 1973 \"Il trovatore\", nel 1976 \"Tosca\" e \"Aida\" e nel 1988 \"Lucia di Lammermoor\".\nRiguardo alla collaborazione con Herbert von Karajan, iniziata prima in sala d'incisione per \"Aida\", con dichiarazioni di reciproca ammirazione, proseguita per svariati anni in teatro e con un'ulteriore incisione di \"Cavalleria rusticana\" e \"Pagliacci\", \u00e8 da notare che fu proprio il rifiuto di Bergonzi ad interpretare le due opere alla Scala a causare fra i due artisti un'insanabile rottura. A parte una sporadica esecuzione di una \"Messa di Requiem\" di Verdi a Salisburgo nel 1970, la loro collaborazione volse al termine.\nL'Arena di Verona.\n, grazie a un'emissione perfettamente impostata. In \"Arena\" Bergonzi ha interpretato tutti i grandi ruoli verdiani: Radames in \"Aida\" dal 1958 per tante edizioni fino al 1974, Manrico ne \"Il trovatore\", Riccardo in \"Un ballo in maschera\", Alfredo ne \"La traviata\", Alvaro ne \"La forza del destino\", ruolo col quale si conged\u00f2 dal pubblico areniano nel 1975. Si \u00e8 esibito anche nel grande repertorio tardo romantico e verista, con \"La Gioconda\", \"Mefistofele\", \"Pagliacci\", \"Tosca\", \"Cavalleria rusticana\".\nTorn\u00f2 nel 1990 per un concerto in memoria di Beniamino Gigli, con la partecipazione di 16 tenori; suo fu l'onore di chiudere la serata. Nel 2010 venne insignito del primo Oscar Internazionale alla carriera della lirica.\nAltri teatri.\nBergonzi si \u00e8 esibito diverse volte al Teatro Col\u00f3n di Buenos Aires. Gli esordi risalgono al 1953 con \"Don Carlo\", \"Aida\" e \"Tosca\", seguiti da \"Cavalleria rusticana\" nel 1967, \"Aida\" e \"Il trovatore\" nel 1968, ancota \"Tosca\" nel 1972.\nNotevole anche la collaborazione con il Teatro La Fenice di Venezia, dove debutta nel 1957 con \"Cavalleria rusticana\" e torna nel 1961 con \"Aida\", mentre nel1965 si esibisce nella \"Messa di requiem\" verdiana sotto la direzione di Herbert von Karajan. Nel 1978 interpreta Aida con la direzione di Giuseppe Sinopoli, con il LA3 della frase che chiude il terzo atto tenuto attraversando tutto il palcoscenico, secondo la storica prassi dei grandi tenori dell'Ottocento.\nAll'Opera di Chicago, dopo l'esordio statunitense del 1955, torna nel 1960 in \"Aida\", nel 1961 in \"Lucia di Lammermor\", nel 1971 con \"Tosca\" e nel 1981 con \"L'elisir d'amore\".\nNel 1967 si esibisce alla Nippon Hoso Kyokay di Tokyo in \"Lucia di Lammermoor\" e \"Un ballo in maschera\", di cui sono disponibili le riprese televisive..\nOltre alle sedi citate, ha cantato nei principali teatri italiani, europei (Barcellona, Berlino, Lisbona, Madrid, Mosca, Parigi, Salisburgo), statunitensi (Filadelfia, San Francisco, San Diego, Miami) e del Sudamerica.\nIl ritiro.\nNel 1986 a Busseto, nella piazza dedicata a Giuseppe Verdi, interpreta assieme ad alcuni dei suoi allievi \"Luisa Miller\". Per l'occasione il quotidiano milanese Il Giorno dedica la prima pagina del giornale all'avvenimento, sottolineando come a sessantadue anni sia stato ancora in grado, e senza nessuna apparente difficolt\u00e0, di affrontare uno dei pi\u00f9 temibili ruoli del repertorio verdiano.\nTermina la carriera artistica nel 1995 con una serie di concerti a Vienna, alla Carnegie Hall di New York, alla Scala di Milano e al Theatre de l'Ath\u00e9n\u00e9e di Parigi.\nIl 3 maggio del 2000, alla Carnegie Hall affronta per la prima volta il ruolo di Otello ma, nonostante , al termine del secondo atto un'indisposizione lo costringe ad abbandonare la scena. Successivamente, a parte qualche sporadica esibizione, si dedica esclusivamente all'insegnamento del canto. Suoi allievi sono stati tra gli altri Roberto Aronica, Vincenzo La Scola, Michele Pertusi, Alberto Gazale, Salvatore Licitra, Celso Albelo.\nIn occasione degli 80 anni sono state organizzate celebrazioni in suo onore, oltre che, come gi\u00e0 detto, al Teatro Regio di Parma, al Teatro Comunale di Firenze, al Teatro alla Scala di Milano, al Teatro Verdi di Padova e al Teatro Bellini di Catania, al Metropolitan di New York e alla Lyric Opera di Chicago.\nTra le tante registrazioni di una vasta discografia, \u00e8 da citare l'incisione nel 1975, primo tenore nella storia, di tutte le trentuno arie per tenore di Verdi, da \"Oberto, Conte di San Bonifacio\" fino a \"Falstaff\".\nLa morte.\nBergonzi \u00e8 morto il 26 luglio 2014, all'et\u00e0 di 90 anni, all'Istituto Auxologico di Milano, dove era ricoverato. \u00c8 sepolto presso la tomba di famiglia nel cimitero di Vidalenzo, nel comune di Polesine Parmense.\nVocalit\u00e0 e personalit\u00e0 interpretativa.\nLa voce chiara e con inflessioni brunite nel medium, di volume buono, ma non debordante, e sorretta da un'eccellente preparazione tecnica, forse la pi\u00f9 raffinata del periodo in ambito tenorile (famoso in particolare il controllo assoluto della respirazione, che consentiva frasi lunghissime senza alcun apparente sforzo), oltre alla dizione estremamente nitida, solo a tratti inficiata da una \"esse\" strascicata di origine emiliana, e al senso del fraseggio, gli hanno permesso di imporsi al pubblico e alla critica, pur non provvisto di doti naturali propriamente eccezionali. Anche se l'estensione, nel momento di miglior forma vocale, fosse ragguardevole, coprendo la gamma dal LA sotto il rigo fino al RE bemolle sopracuto (Reb4), Paolo Isotta cos\u00ec ne descrive i tratti vocali salienti: \"Tipico tenore centrale, adatto alla tessitura verdiana, in acuto mantiene la piena capacit\u00e0 della voce fino al Si bemolle, nota che riesce ad attaccare in pianissimo e poi rinforzare come a diminuirla dopo averla attaccata a voce piena\" . Approssimativamente dalla seconda met\u00e0 degli anni settanta gli acuti hanno iniziato a indurirsi, con tendenza a intonazione calante, mentre il registro centrale \u00e8 rimasto pressoch\u00e9 intatto fino al ritiro. L'interpretazione nasceva dalla stretta unione della tecnica vocale con la fantasia dell'accento, senza il ricorso ad artifizi quali l'accentuazione dell'articolazione della parola, il parlato o altri effetti \"strappa applausi\" gratuiti. Elvio Giudici definisce Bergonzi: \"Il pi\u00f9 artista dei tenori del dopoguerra\".\nIl repertorio ha variato da ruoli di tenore lirico o di grazia come Nemorino ne \"L'elisir d'amore\", a quelli di tenore lirico-spinto o drammatico, come Des Grieux in \"Manon Lescaut\", Il Principe Ignoto in \"Turandot\", Enzo Grimaldo ne \"La Gioconda\", tuttavia, pur avendo spaziato da Monteverdi a Pizzetti, la fama e la carriera sono dovute principalmente all'interpretazione delle opere verdiane. Oltre a rispettarne scrupolosamente la scrittura, Bergonzi sapeva infondere alla pagina verdiana un accento sempre ampio, vibrante e in sintonia con il momento psicologico del personaggio, riuscendo, rifacendosi scrupolosamente alle indicazioni scritte da Verdi, ad evidenziare aspetti inediti o dimenticati di molteplici personaggi: raramente infatti era possibile ascoltare, ad esempio, un Manrico che eseguisse i trilli, un Radames che cantasse pianissimo il finale dell'opera o un Riccardo che eseguisse l'aria \"Ma se m'\u00e8 forza perderti\", generalmente omessa all'epoca. Numerosi sono stati anche i titoli del primo Verdi, di frequente affrontati in importanti riprese: \"Giovanna d'Arco\" alla RAI nel 1951, \"I due Foscari\" ancora alla RAI, all'Opera di Roma e alla Carnegie Hall, \"Macbeth\" al Metropolitan di New York, \"Ernani\". Non vanno inoltre dimenticati \"Il corsaro\", \"Luisa Miller\", \"I Lombardi alla prima crociata\" e, solo in disco, \"Oberto, Conte di San Bonifacio\" e \"I masnadieri\". \nVita privata.\nCarlo Bergonzi \u00e8 stato sposato dal 1950 con Adele Aimi, da cui ha avuto due figli, Maurizio (primogenito nato nello stesso giorno del suo debutto come tenore) e Marco. Ha vissuto tra Milano e Busseto. \u00c8 stato un grande amico di Luciano Pavarotti, dal quale veniva affettuosamente chiamato \"il campione\" o \"il maestro\", e di Renata Tebaldi, sua compagna di studi al conservatorio di Parma.\nCuriosit\u00e0.\nNel 1967 Bergonzi incise per la RCA Italiana un 33 giri di canzoni italiane, con l'accompagnamento dell'orchestra diretta da Roberto Negri; sorprendentemente volle inserirvi alcuni dei successi di quel periodo o degli anni immediatamente precedenti, come \"L'immensit\u00e0\" di Don Backy, \"Il mondo\" di Jimmy Fontana e \"Se non avessi pi\u00f9 te\" di Gianni Morandi. Nel disco appare anche una canzone che Carlo Bergonzi scrisse ai tempi della lunga prigionia in Germania, intitolata \"Alla mamma\", orchestrata da Roberto Negri.\nCarlo Bergonzi e Luciano Pavarotti abitavano, durante i soggiorni a New York, nello stesso palazzo. Pavarotti era spesso solo e gli piaceva raggiungere i coniugi Bergonzi per la cena e passare la serata assieme a loro. Una sera, entrando nell'appartamento di Bergonzi, Pavarotti annus\u00f2 un invitante profumo che proveniva dalla cucina e chiese a Carlo: \"Cosa sta preparando tua moglie?\" \"Risotto con la salsiccia\" - rispose Bergonzi. In quel periodo Pavarotti era a dieta e si era portato un barattolo contenente una gelatina verde ipocalorica che, in un battibaleno, fin\u00ec nella pattumiera per fare posto ad un pi\u00f9 invitante risotto..\nColonne sonore.\nLa voce di Carlo Bergonzi \u00e8 stata utilizzata da diversi musicisti e registi a commento dei loro film. Tra essi vanno ricordati:"}
{"id": "560486", "revid": "117868007", "url": "https://it.wikipedia.org/wiki?curid=560486", "title": "Chiani", "text": "Il fiume Chiani \u00e8 il principale affluente di sinistra del fiume Paglia ed \u00e8 lungo 41.7\u00a0km.\nNasce dalla confluenza del torrente Astrone (proveniente dalle colline di Chianciano e Sarteano) con il canale Chianetta (opera realizzata dallo Stato Pontificio) in localit\u00e0 Ponticelli, presso Citt\u00e0 della Pieve, e raccoglie buona parte delle acque della Val di Chiana romana.\nNei suoi primi 13\u00a0km l'alveo del Chiani si trova pi\u00f9 in alto rispetto al piano della campagna in quanto scorre fra argini artificiali; pi\u00f9 a valle l'argine scompare ed assume regime torrentizio. Le sue acque si caratterizzano come acque di discreta qualit\u00e0. La portata \u00e8 fortemente variabile, a carattere stagionale, e dipende strettamente dal regime delle piogge: al ponte di Morrano, in comune di Orvieto, si misurano normalmente da 0,5\u20131\u00a0m\u00b3/s in estate fino ai 50\u2013100\u00a0m\u00b3/s in tardo autunno.\nInsieme al Canale Maestro della Chiana (in Toscana), il Chiani ripercorre gran parte del corso del \"Clanis\", l'antico fiume che fu ostruito nel 1055 d.C. da Orvieto con l'innalzamento del cosiddetto \"Muro grosso\", per ragioni strategiche militari per controllare i territori delle comunit\u00e0 di Sarteano, Chianciano, Chiusi e Monteleone.\nSul piano etimologico l'idronimo \u00e8 associato al nome del Clanio campano e dei cosiddetti \"lagni\"."}
{"id": "560490", "revid": "155613", "url": "https://it.wikipedia.org/wiki?curid=560490", "title": "Collesalvetti", "text": "Collesalvetti (gi\u00e0 Colle Salvetti) \u00e8 un comune italiano di abitanti che si estende per 109\u00a0km\u00b2 nella provincia di Livorno.\nIl toponimo \u00e8 attestato per la prima volta nel 1272 come \"Collis Salvecti\" (\"colle di Salvetto\") in un contratto di vendita di terreni, rogato da tale \"notaro Salvetto, figlio di Borgo, in Villa di Colle\", proprietario del Colle.\nA differenza di quasi tutti gli altri comuni livornesi, non \u00e8 situato sulla costa del mar Ligure, ma nell'entroterra a sud della piana pisana.\nIl territorio di Collesalvetti \u00e8 prevalentemente pianeggiante e l'agricoltura \u00e8 piuttosto sviluppata. Grossi insediamenti manifatturieri e industriali sono siti nell'area di Stagno e nella piana di Guasticce; notevole importanza assume la presenza dell'Interporto \"A. Vespucci\", dell'Autoparco \"Il Faldo\", il pi\u00f9 grande deposito di auto d'Europa, e della raffineria Eni tra Stagno e Livorno (un tempo nota come \"Stanic\").\nOltre al capoluogo Collesalvetti, in origine sede di una fattoria medicea (tuttora esistente), le frazioni pi\u00f9 importanti sono Stagno, situato a ridosso di Livorno, a carattere prevalentemente industriale e artigianale, e Vicarello, attiguo a Collesalvetti, di forti tradizioni contadine.\nNegli altri centri minori \u00e8 prevalente il carattere agricolo, con una crescente propensione all'agriturismo, ad eccezione di Guasticce, che unisce la vocazione agrituristica al notevole sviluppo industriale dell'area ex-CMF e dell'interporto.\nGeografia fisica.\nTerritorio.\nIl territorio del comune \u00e8 prevalentemente pianeggiante e forma un triangolo tra le Colline Inferiori Pisane e i Monti Livornesi. La parte settentrionale \u00e8 costituita da un'ampia pianura, di origine alluvionale (il terreno \u00e8 composto da depositi di creta argillosa), solcato dal Fosso Reale in cui confluiscono i torrenti Isola, Tora e Tanna. La parte meridionale \u00e8 invece prevalentemente collinare, attraversata longitudinalmente dal torrente Tora, ed \u00e8 caratterizzata da un terreno costituito da tufo calcareo-siliceo argilloso.\nL'aspetto fisico del territorio \u00e8 molto diverso da quello che era nei secoli passati: le trasformazioni pi\u00f9 evidenti sono la bonifica dei terreni paludosi e il disboscamento.\nLa zona a sud di Pisa, fino all'area attualmente occupata da Livorno, era infatti quasi esclusivamente paludosa: ci\u00f2 resta evidente nei toponimi \"Faldo\", \"Stagno\", \"Guasticce\", e altri ancora. Nel corso del periodo Mediceo quest'ampia area fu man mano bonificata: nel 1554 Cosimo I de'Medici ordin\u00f2 la costruzione del Fosso Reale, con la funzione di raccogliere le acqua torbe dei torrenti vicini e di prosciugare i terreni paludosi; successivamente nel 1672 esso fu riscavato per ordine di Cosimo III dall'ingegnere olandese Van der Street e dal matematico Damiano Michelini. Nel corso del Settecento fu invece usato con successo il sistema delle \"colmate\" per bonificare i residui acquitrini. Nello stesso periodo avvenne il progressivo disboscamento delle colline, in origine totalmente ricoperte da boschi, come visibile nella lunetta di Giusto Utens con la fattoria medicea.\nClima.\nIl clima \u00e8 mediterraneo talvolta nevica durante l'inverno con accumuli al suolo notevoli.\nStoria.\nPeriodo etrusco-romano.\nI primi nuclei abitati del territorio di Collesalvetti risalgono all'et\u00e0 etrusco-romana, sebbene alcuni scavi abbiano riscontrato tracce di presenza umana gi\u00e0 in epoca preistorica: nel 1993 nella piana di Guasticce \u00e8 stata rinvenuta un'area palafitticola dell'Et\u00e0 del Bronzo, mentre nelle adiacenze di Stagno (zona Suese) sono stati ritrovati manufatti preistorici ed ellenistici (IV secolo a.C.). Le tracce della presenza romana sono flebili: il segno pi\u00f9 evidente \u00e8 la via \u00c6milia Scauri, oggi completamente ripresa nel suo tracciato dalla S.R. 206 (detta ancor oggi via Emilia), lungo la quale sono stati trovati diversi reperti (cippi, pietre) e in particolare nel 1989 \u00e8 stata ritrovata una \"mansio\" romana, nei pressi della localit\u00e0 Torretta Vecchia. Questa mansio, risalente al I secolo a.C., costituiva una stazione di posta, un punto di assistenza e di ristoro per i viaggiatori, e includeva un impianto termale. Altri reperti di et\u00e0 romana sono stati rinvenuti presso Vicarello (pietre di un ponte) e Mortaiolo.\nMedioevo.\nDell'epoca medievale si hanno notizie da vari documenti: le prime fonti scritte risalgono all'et\u00e0 carolingia, da cui risulta che il territorio di Collesalvetti era diviso in sette \"curtes\"; alla fine del X secolo risultano invece elevate a castelli le localit\u00e0 di Nugola, Castell'Anselmo, Parrana e Colognole, e si registra la presenza di numerose chiese e alcuni monasteri. Collesalvetti era denominata semplicemente \"Il Colle\", forse perch\u00e9 era il primo colle che si incontrava venendo da Pisa lungo la via Emilia. Dal 1109 inizia la dominazione pisana, durante la quale i castelli decaddero e il territorio venne diviso in 13 comuni: Montemassimo di sopra e di sotto, Nugola, Poggio Sigeri, Cordecimo, Santo Apostolo, Vicarello, Collesalvetti, Cugnano, le Parrane, Colognole, Farneta e Postignano, tutti rientranti sotto la capitania di Porto Pisano.\nA Collesalvetti, inoltre, era presente anche il castello di Colle Romuli, ad oggi scomparso. Tale fortilizio era in mano alla famiglia consolare pisana degli Orlandi, che esercitava funzioni di controllo sul territorio.\nIl pi\u00f9 antico documento che nomina il capoluogo \u00e8 una carta dell'anno 1178, contenente una bolla di papa Alessandro III, che conferma a tale Ugone il possesso dei beni relativi ad una pieve che comprendeva i beni di \"\"Civite in Colle\". Nel 1272 appare la denominazione \"Collis Salvecti\", dal nome del proprietario Salvetto; da cui il nome Collesalvetti. L'organizzazione ecclesiastica, dai documenti dell'epoca, risulta affidata a due pievanie: Vicarello, con la propria chiesa di San Jacopo e la cappella dei Santi Quirico e Giulitta a Collesalvetti, e San Lorenzo in Piazza (oggi Torretta), molto importante, che comprendeva tutte le chiese del restante territorio, e presso cui si svolgeva un'importante fiera agricola.\nNel XIV secolo il territorio vide un notevole spopolamento, dovuto alla peste del 1348 e dalle guerre dei decenni successivi fra Pisa e Firenze, mentre sopravvissero e si svilupparono solo gli insediamenti collinari (Nugola, Castell'Anselmo e Collesalvetti); si assiste in questo periodo alla scomparsa di diverse localit\u00e0 e di molte fra pievi e castelli, che restano solo sui documenti e di cui non si ha pi\u00f9 traccia nel territorio attuale, tranne che nei toponimi (Badia, Castell'Anselmo). Nel 1406 termina il dominio pisano, dopo la vittoria di Firenze su Pisa, e il territorio di Collesalvetti viene inglobato nella podesteria di Rosignano, sotto il Vicariato di Lari.\nPeriodo mediceo-lorenese.\nInizia cos\u00ec il periodo mediceo di Collesalvetti, in cui si ha il notevole sviluppo delle fattorie dovuto alle opere di bonifica volute dai Medici. \u00c8 del 1554 la realizzazione del Fosso Reale (oggi sostituito dallo Scolmatore dell'Arno) per volere di Cosimo I: era un canale che raccoglieva le acque stagnanti dei vari torrenti, che altrimenti si impaludavano nel Sinus Pisanus, una grande palude che occupava l'ampia area fra Pisa e la zona di Livorno.\nA Collesalvetti risulta la presenza di una torre, che nel 1497 era stata ripresa in mano dai Pisani durante la loro ribellione (1494-1506), nella quale Collesalvetti fu incendiata e saccheggiata da Pisani e Veneziani congiunti, prima di ritornare in mano fiorentina. Sempre a Collesalvetti fu acquistata dai Medici nel 1476 un'ampia tenuta, che comprendeva una villa medicea, seppur modesta, usata inizialmente da questi come residenza di caccia, per poi divenire centro propulsivo dello sviluppo agricolo della zona.\nTuttavia la difficile regimentazione dei corsi d'acqua (Tora, Tanna, Isola) non permise mai una sicurezza duratura per le coltivazioni, impedendo il pieno sviluppo degli aggregati urbani, che anzi videro periodi di regresso.\nNel 1737 i Lorena subentrarono ai Medici alla guida del Granducato di Toscana, proseguendo le opere di bonifica. Nel 1769 il granduca Leopoldo in persona visit\u00f2 il territorio di Collesalvetti, e osservando la piana verso Pisa not\u00f2 una \"vasta campagna quasi disabitata ed inculta per le continue inondazioni\"\"; dopo questa visita, furono cospicui i capitali investiti per un intenso programma di bonifica, e per realizzare la \"strada di Collesalvetti per Livorno\". I risultati nel corso del Settecento furono evidenti, con la nascita di numerosi poderi e nuove colture, cui segu\u00ec un deciso incremento della popolazione.\nA questo incremento contribu\u00ec fortemente l'allivellazione della fattoria di Collesalvetti, che rappresenta probabilmente l'operazione meglio riuscita nell'ambito del complessivo piano di alienazione del patrimonio granducale, portato avanti con tenacia dal senatore Francesco Maria Gianni seguendo una linea, appoggiata dal granduca Pietro Leopoldo, che sosteneva l'opportunit\u00e0 di frazionare le fattorie del granducato in pi\u00f9 lotti da assegnare a chi quella terra stava lavorando con un contratto a livello, che prevedeva il pagamento di laudemio d'ingresso e un canone annuale (da pagare in due rate semestrali). Questa linea venne fortemente osteggiata dall'Accademia dei Georgofili e da alcuni senatori, che propendevano per la cessioni dei possedimenti ai migliori offerenti.\nCollesalvetti in questo periodo pass\u00f2 da fattoria a sede amministrativa del vasto territorio circostante, processo avviato a fine Settecento dalla privatizzazione voluta dal granduca e proseguita nel periodo napoleonico (1808-1814). Proprio in questo periodo il Comune di Collesalvetti viene costituito come \"Mairie\" (1808-1810), corrispondente in gran parte all'estensione odierna.\nEt\u00e0 contemporanea.\nNel 1860 il Comune di Collesalvetti entra a far parte del Regno d'Italia, sotto la provincia di Pisa, e fino al 1915 la sua popolazione cresce senza sosta grazie all'aumento della natalit\u00e0 e in parte anche grazie all'immigrazione dai comuni circostanti. Nel 1910 viene modificata la sua estensione: con Regio Decreto, una parte del territorio a sud, comprendente il Gabbro, passa al comune di Rosignano Marittimo, e nel 1931, sempre per Regio Decreto, la zona della Paduletta (unico tratto costiero del Comune) passa a Livorno, per permettere lo sviluppo delle aree portuali della citt\u00e0 labronica. Nel 1925 per volere del gerarca fascista Costanzo Ciano la provincia di Livorno subisce un notevole ampliamento, e Collesalvetti ne entra a far parte per rimanervi fino ai giorni nostri.\nDal 1951 al 1971 in tutto il Comune si assiste all'esodo dalle campagne e alla industrializzazione del territorio: in particolare del capoluogo, con vari insediamenti di Stagno, con la raffineria Stanic (poi Agip Plas, oggi Eni), ma soprattutto di Guasticce, con la CMF (oggi riconvertita).\nDal 1931 al 1971 si assiste anche a uno stallo demografico, seguito poi da un brusco aumento negli anni ottanta e nei primi anni del XXI secolo (2001-2007), dovuto alla fuga dalle citt\u00e0 verso comuni limitrofi con un pi\u00f9 basso costo immobiliare.\nMonumenti e luoghi d'interesse.\nIl territorio presenta varie zone tutelate per le peculiarit\u00e0 ambientali:\nInoltre sono da segnalare importanti siti per il loro valore artistico/archeologico:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Collesalvetti \u00e8 per circa il 94,58% di cittadinanza italiana. La popolazione straniera residente ammontava a persone, il 5,42% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nPosseggono lo status di frazione otto centri del comune di Collesalvetti:\nDa segnalare anche la localit\u00e0 abitata di Mortaiolo. Altre localit\u00e0 minori sono quelle di Torretta, Crocino, Biscottino e Tanna.\nSport.\nAtletica e podismo.\nAnche se Collesalvetti non ha un campo-scuola dove praticare gli allenamenti, dal 1995 \u00e8 stato istituito il gruppo podistico \"Arcobaleno\".\nCalcio.\nLa principale squadra comunale \u00e8 l'Intercomunale C.S.V. (fusione delle storiche squadre paesane di Collesalvetti, Stagno e Vicarello), militante in prima categoria. Altra squadre di rilievo \u00e8 il Portuale Guasticce, militante in Promozione.\nNel calcio a 5 ottiene discreti risultati il Vicarello 1999, attualmente in serie C1.\nNel 2011 \u00e8 nato il Collevica, una scuola-calcio affiliata con il Bologna, con sede a Vicarello\nAmministrazione.\nLa geografia politica del comune di Collesalvetti si \u00e8 mantenuta identica fin dal secondo dopoguerra in sintonia con la zona territoriale estendibile all'intera provincia livornese. Il primo cittadino \u00e8 stato espressione del Partito Comunista Italiano nella prima Repubblica, dei Democratici di Sinistra o del Partito Democratico nel periodo pi\u00f9 recente, eletto sempre con percentuali elevate che pi\u00f9 volte hanno raggiunto la soglia del 75%."}
{"id": "560493", "revid": "1318658", "url": "https://it.wikipedia.org/wiki?curid=560493", "title": "Arrondissement di Chartres", "text": "L\"arrondissement\" di Chartres \u00e8 una suddivisione amministrativa francese, situata nel dipartimento dell'Eure-et-Loir e nella regione del Centro-Valle della Loira.\nComposizione.\nL\"arrondissement\" di Chartres raggruppa 162 comuni in 11 cantoni:"}
{"id": "560498", "revid": "1149807", "url": "https://it.wikipedia.org/wiki?curid=560498", "title": "Power Stone 2", "text": " \u00e8 un videogioco picchiaduro multigiocatore basato sul gameplay introdotto dal suo predecessore, \"Power Stone\". I due titoli permettono di usare l'ambiente attorno ai personaggi, con visuale 3D.\n\"Power Stone 2\" fu creato come un gioco arcade, come molti altri per Dreamcast. Nonostante la relativa popolarit\u00e0, \"Power Stone\" e il suo seguito sono rimasti gli unici giochi della serie. Originariamente era prevista anche un'edizione per PlayStation 2, in seguito cancellata. La versione per Dreamcast fu poi convertita nel 2006 per PlayStation Portable, con alcune migliorie tra cui l'aggiunta dei personaggi Kraken e Valgas, originariamente giocabili solamente nel primo capitolo e assenti nel secondo.\nModalit\u00e0 di gioco.\nRispetto al predecessore \"Power Stone 2\" ha nuove voci, la perdita del sistema di combo e della barra di vita verticale. Il sequel dispone dello stesso stile di combattimento 3D, ma ora \u00e8 possibile giocare fino in quattro contemporaneamente. Ci sono nuove mappe, alcune delle quali contengono pi\u00f9 aree. \"Power Stone 2\" dispone di un nuovo arsenale di armi, che spazia da pistole futuristiche a bacchette magiche. I giocatori possono collezionare questi oggetti in una speciale modalit\u00e0 \"Avventura\", che ha una struttura simile a un action RPG; poi possono essere scambiati nella sezione \"Item Shop\", o combinati assieme per formare nuovi oggetti.\nPersonaggi utilizzabili.\nI personaggi sono gli stessi del primo \"Power Stone\" (meno i personaggi nascosti Kraken e Valgas) pi\u00f9 alcuni nuovi: Accel, Gourmand, Julia, Pete, Mel e Pride.\nAccoglienza.\nLa rivista \"Retro Gamer\" lo ha classificato come il quattordicesimo miglior gioco uscito per Dreamcast su un massimo di venticinque titoli."}
{"id": "560500", "revid": "1318658", "url": "https://it.wikipedia.org/wiki?curid=560500", "title": "Arrondissement di Nogent-le-Rotrou", "text": "L\"arrondissement\" di Nogent-le-Rotrou \u00e8 una suddivisione amministrativa francese, situata nel dipartimento dell'Eure-et-Loir e nella regione del Centro-Valle della Loira.\nComposizione.\nL\"arrondissement\" di Nogent-le-Rotrou raggruppa 52 comuni in 4 cantoni:"}
{"id": "560503", "revid": "599013", "url": "https://it.wikipedia.org/wiki?curid=560503", "title": "Graeme Dott", "text": "Carriera.\nSoprannominato \"The Pocket Dynamo\", Dott \u00e8 diventato professionista nel 1994.\nSi \u00e8 fatto strada in patria raggiungendo la finale dello Scottish Open nel 1999 perdendo contro il suo connazionale Stephen Hendry per 9-1. Nello stesso anno realizz\u00f2 al British Open il suo primo 147 in carriera.\nNel 2004 raggiunge la prima finale in carriera al Mondiale, perdendo 18-8 contro Ronnie O'Sullivan.\nNel 2006 ha vinto il campionato mondiale. Nel Ranking mondiale ha raggiunto la seconda posizione nella stagione 2007-2008.\n\u00c8 di nuovo in finale nel Campionato mondiale 2010 ma perde contro Neil Robertson.\nNegli anni successivi Dott perde quattro finali su quattro giocate tra cui due valevoli per il Ranking, ovvero quelle del German Masters 2018 e dello Shoot-Out dello stesso anno. Nel 2020 arriva in finale al World Grand Prix, venendo poi battuto da Robertson.\nVita privata.\n\u00c8 sposato con Elanie Lombie ed ha un figlio, nato nel 2004. \u00c8 tifoso del Rangers Football Club."}
{"id": "560504", "revid": "124902921", "url": "https://it.wikipedia.org/wiki?curid=560504", "title": "H\u00e5kan Nesser", "text": "Ha insegnato lettere in un liceo e dopo il successo ottenuto dai suoi primi romanzi si \u00e8 dedicato interamente alla letteratura. Molti dei suoi gialli hanno come protagonista il commissario Van Veeteren che vive nell'immaginaria citt\u00e0 di Maardam, ubicata in un paese del nord Europa, verosimilmente la Svezia anche se il gulden, la valuta locale, e alcuni nomi potrebbero far pensare ai Paesi Bassi. L'altra sua serie di successo vede come protagonista l'ispettore svedese di origini italiane Gunnar Barbarotti che lavora nell'immaginaria cittadina di Kymlinge, in Svezia. I suoi libri sono stati tradotti in molte lingue, tra cui l'italiano, e da alcuni di essi sono stati tratti film o serie televisive.\nNel 2000 ha vinto con \"Carambole\" il premio Glasnyckeln (\"Chiave di vetro\") per il miglior romanzo poliziesco scandinavo.\nDal 2000 la TV svedese ha prodotto una serie di film basati sui casi del commissario Van Veeteren: alcuni sono basati su romanzi gi\u00e0 pubblicati, altri sono stati scritti da Nesser espressamente per la televisione. Egli stesso ha partecipato come attore in un piccolo ruolo in due di questi film: \"Kvinna med f\u00f6delsem\u00e4rke\" e \"Carambole\".\nNel 2018 viene realizzata una trasposizione cinematografica della trilogia \"Intrigo\" ripubblicata nel 2015 (originariamente usc\u00ec nel 1996) ad opera del regista svedese Daniel Alfredson, gi\u00e0 autore nel secondo e terzo film dell'allora trilogia Millennium. Il primo film \"\" vede come protagonista l'attore britannico Ben Kingsley. Il secondo e terzo film sono rispettivamente \"Intrigo: Dear Agnes\" e \"Intrigo: Samaria\".\nOpere.\nTrilogia Intrigo.\nL'intera trilogia \u00e8 stata originariamente pubblicata in un unico volume nel 1996 col titolo \"Barins triangel\", successivamente la seconda parte \u00e8 stata pubblicata separatamente nel 2002 col titolo \"K\u00e4ra Agnes!\". Nel 2015 le storie sono state ripubblicate in tre volumi a cui si fa sotto riferimento: "}
{"id": "560507", "revid": "697352", "url": "https://it.wikipedia.org/wiki?curid=560507", "title": "Michele Lupo (scrittore)", "text": "Dopo il saggio critico su Boccaccio \"Elementi carnevaleschi nel Decameron\" (Loffredo Editore, 1992), \u00e8 successivamente approdato alla narrativa con numerosi racconti apparsi su varie riviste italiane e con il romanzo \"L'onda sulla pellicola\" (Besa Editrice, 2003), di forte impronta satirico-grottesca. \"I fuoriusciti\" \u00e8 il titolo della raccolta di racconti per i tipi della Stilo Editrice (2010); ha per protagonista una variegata umanit\u00e0 che vive ai margini delle consuetudini sociali. Nel 2015 Epika pubblica il romanzo breve \"Io sono la montagna\", ben accolto dalla critica. Lupo scrive per diversi siti letterari e ha recensito poco meno di un migliaio di libri."}
{"id": "560509", "revid": "1833487", "url": "https://it.wikipedia.org/wiki?curid=560509", "title": "Civitella del Tronto", "text": "Civitella del Tronto (: ) \u00e8 un comune italiano di abitanti della provincia di Teramo in Abruzzo. Fa parte dell'unione dei comuni Citt\u00e0 Territorio-Val Vibrata ed \u00e8 incluso nel club de I borghi pi\u00f9 belli d'Italia.\nGeografia fisica.\nTerritorio.\nIl territorio comunale varia d\u2019altitudine da un minimo di 135\u00a0m a un massimo di \u00a0m, con un\u2019escursione altimetrica pari a \u00a0m. Il centro storico di Civitella del Tronto si trova a 589\u00a0m s.l.m. su una rupe rocciosa di travertino ed \u00e8 sovrastata dalla fortezza, ultimo baluardo dei Borbone di Napoli e del Regno delle Due Sicilie che resistette strenuamente all'assedio della Regia Armata Sarda, arrendendosi solamente tre giorni dopo la Unit\u00e0 d'Italia.\nIl comune di Civitella del Tronto, con la sua superficie di 77,74\u00a0km\u00b2, \u00e8 il pi\u00f9 esteso della Val Vibrata. Ad ovest la Montagna dei Fiori, facente parte della catena montuosa dei Monti della Laga e dell\u2019omonimo Parco nazionale del Gran Sasso e Monti della Laga, segna il confine con Valle Castellana, mentre a nord il territorio confina con Sant'Egidio alla Vibrata e con i comuni marchigiani di Folignano e Ascoli Piceno. Ad est il terreno digrada gradualmente verso la bassa Valle del Salinello fino al confine con Sant'Omero, mentre verso sud, dove sono ben visibili il massiccio montuoso della Majella e la catena del Gran Sasso d'Italia, il territorio confina con Campli.\nDista circa 16\u00a0km da Teramo, 18\u00a0km da Ascoli Piceno e la relativa stazione ferroviaria e circa 75\u00a0km da Pescara e dall'Aeroporto Internazionale d\u2019Abruzzo.\nIdrografia.\nIl territorio civitellese fa parte dei bacini idrografici dei fiumi Salinello e Vibrata, quest'ultimo ha origine ad ovest del paese, nel versante orientale della Montagna dei Fiori a quota \u00a0m s.l.m. e d\u00e0 origine all'omonima valle. Oltre a questi, ci sono diversi torrenti o rigagnoli minori che confluiscono nei due corsi d\u2019acqua principali, come il \"Goscio\" e il \"Rio\" per il Salinello e la \"Vibratella\" per il Vibrata.\nClima.\nPer la sua posizione ai piedi dei Monti della Laga e la contemporanea vicinanza al litorale adriatico, Civitella del Tronto ha un clima di tipo temperato umido sub-litoraneo con inverni piuttosto miti, estati calde e caratterizzato da una piovosit\u00e0 significativa durante tutto l\u2019anno, con una media annuale di precipitazioni pari a circa 871\u00a0mm.\nStoria.\nDalle origini al XV secolo.\nLe origini di Civitella del Tronto non sono chiare, anche se in localit\u00e0 Ripe di Civitella e nelle grotte Sant'Angelo e Salomone, sono stati rinvenuti reperti risalenti al Neolitico e al Paleolitico superiore.\nCivitella del Tronto si crede sorga sull'antica area della picena \"Beregra\". La prima testimonianza storica certa risale all'anno 1001. Civitella viene citata come \"Tibitella\" in un atto notarile rogato nella citt\u00e0 di Penne. Per gli storici, dunque, Civitella avrebbe avuto origine nei secoli IX-X (l'origine dell'abitato attuale \u00e8 altomedioevale) come citt\u00e0 incastellata per sfuggire alle scorribande ungare e saracene.\nIl paese fu invaso dagli Ascolani quattro anni dopo che nel 1251 avevano dichiarato guerra ai Teramani per fini espansionistici. A salvare i civitellesi intervenne papa Alessandro IV che pose fine ai cruenti e sconsiderati saccheggi ascolani evidenziati dal Vescovo aprutino Matteo I. Memore dell'invasione ascolana e consapevole dell'importanza strategica di avere in zona di confine una fortificazione efficiente Carlo I d\u2019Angi\u00f2 ordin\u00f2 la fortificazione di Civitella che cominci\u00f2 il 25 marzo 1269. Gi\u00e0 nel secolo XIII il paese, appartenente al Regno di Napoli, era cinto da mura e, per la sua particolare posizione geografica di confine con lo Stato della Chiesa, ebbe sempre una grande rilevanza strategica.\nCivitella pass\u00f2 dagli Angioini agli Aragonesi nel 1442. Alfonso d\u2019Aragona, dopo aver sconfitto Francesco Sforza e riconquistato anche Civitella nel 1443, trasform\u00f2 il castello civitellese in una Piazza Forte nel 1450 in vista dei venti di guerra con la Francia. Il luogotenente Alfonso, figlio di Ferdinando I, notando una donna posseduta dal maligno chiede aiuto a San Giacomo della Marca che compie il miracolo nel 1472. Nel 1495 i civitellesi continuano per\u00f2 a soffrire degli abusi del Castellano e, per protesta, danneggiano ben quattro delle cinque torri del castello che viene brutalmente saccheggiato. Le tasse del tribunale della Grascia, il fenomeno del banditismo e l'ospitalit\u00e0 militare che i civitellesi devono affrontare continuano anche dopo il trattato di pace di Blois portano la popolazione allo stremo.\nDal XVI al XVIII secolo.\nNel 1557 fu posta d'assedio dalle truppe francesi del Duca di Guisa, generale di Enrico II, alleate con il Papa Paolo IV. Bench\u00e9 feroce e violento, l'assedio, cominciato il 24 aprile, non ebbe gli esiti sperati per la compagine francese che dovette togliere l'assedio e ritirarsi verso Ancona il 16 maggio dello stesso anno. La vittoriosa e valorosa resistenza portata avanti dal popolo della cittadella, oltre che dalla guarnigione, fu particolarmente apprezzata dai consiglieri e strateghi militari di Filippo II e dall'intero Regno, tanto che ai suoi cittadini furono tolti gli oneri fiscali per quarant'anni e, a spese del demanio regio, furono restaurati gli edifici cittadini e il castello, potenziato come fortezza. Per lo stesso episodio, nel 1589, fu elevata al grado di \"Civitas\" e le fu conferito il titolo di \"Fidelissima\" da Filippo II di Spagna. Da quel 16 maggio, inoltre, ogni anno i civitellesi festeggiano il loro nuovo patrono Sant'Ubaldo (in precedenza era San Lorenzo). Erroneamente il toponimo viene collegato alla guerra del Tronto, in realt\u00e0 esso era gi\u00e0 in uso almeno dal 1544 quando venne pubblicato: \"Le tre giornate dello infallibile viaggio del cielo composto da frate Feliciano da Civitella del Tronte.\" \nNel 1627 a Civitella furono avvertiti terremoti. Un altro sisma si verific\u00f2 il 21 gennaio 1703. La fedelt\u00e0 di Civitella agli Asburgo continua anche negli anni bui di Filippo IV e Carlo II. Nel 1707 i civitellesi, caduti in mano austriaca, anche per via legittima del Trattato di Utrecht, perdono ogni beneficio fiscale. Il 16 agosto 1734 gli austriaci lasciano Civitella alle truppe di Filippo V. La dominazione borbonica ha inizio.\nIl XIX secolo.\nVenne assediata nuovamente dalle truppe francesi nel 1798 cadendo con disonore. Nel 1806 il forte, difeso dal maggiore irlandese Matteo Wade, sostenne un nuovo assedio della durata di quattro mesi (dal 22 gennaio al 21 maggio) contro le ben pi\u00f9 numerose e armate truppe napoleoniche capitolando onorevolmente.\nAssedio di Civitella.\nUna famosa pagina di storia legata a Civitella e alla sua fortezza \u00e8 quella relativa al Risorgimento. Il 26 ottobre 1860, dopo aver attraversato l'Emilia-Romagna e le Marche, l'esercito di Vittorio Emanuele II di Savoia strinse d'assedio Civitella; i soldati borbonici resistettero per ben duecento giorni. Nonostante la fine del Regno delle Due Sicilie suggellata il 13 febbraio 1861 con la caduta di Gaeta, la resa della piazzaforte siciliana di Messina avvenuta il 12 marzo e la proclamazione in Parlamento a Torino del Regno d'Italia il 17 marzo, Civitella continu\u00f2 a combattere, resistendo fino al 20 marzo 1861, quindi tre giorni dopo che fu sancita l'Unit\u00e0 d'Italia. Questo episodio ne fa l'ultima roccaforte borbonica ad arrendersi all'unit\u00e0 nazionale.\nCome sempre, durante un assedio coevo, una volta isolata la fortezza da possibili aiuti esterni, gli assedianti, guidati dal generale Luigi Mezzacapo (un napoletano di scuola borbonica), bombardarono la struttura per demoralizzare gli ultimi reparti borbonici. Sapendosi isolati e privi d'ogni speranza di soccorso, diversi reparti situati in alcune ali della fortezza si arresero. Eppure un'ultima parte dei militari, nonostante l'uscita dei camerati, decisero, pur allo stremo delle forze, di resistere ancora, per poi arrendersi solo alla fine. I superstiti furono presi prigionieri e trasferiti in strutture detentive non identificate, a causa dell'assenza di approfondite ricerche storiche in merito.\nBrigantaggio.\nNegli anni immediatamente successivi all'Unit\u00e0, nel territorio di Civitella operarono svariati briganti, dei quali alcuni erano semplici banditi, altri invece partigiani del cessato regno borbonico. Purtroppo proprio in quegli anni il Forte, non pi\u00f9 strategicamente importante, venne abbandonato e saccheggiato dagli stessi civitellesi, creando cos\u00ec la rovina di una delle maggiori opere architettoniche militari degli Abruzzi. Si segnala che gi\u00e0 qualche decennio prima fu distrutta la fortezza di Pescara.\nDal XX secolo a oggi.\nDurante la seconda guerra mondiale, nel 1944, vennero qui approntati ben tre campi di concentramento per l'internamento di 187 ebrei. Gli interni dei campi di prigionia furono alloggiati nell'antico Convento Francescano della Madonna dei Lumi, in un'abitazione privata del palazzo Migliorati in pieno centro storico e nell'Ospizio cittadino. Nell'archivio comunale di Civitella del Tronto sono presenti due elenchi, uno per gli internati politici, l'altro per quelli civili. Nel primo furono inclusi centoventi persone, la maggior parte dei quali di religione ebraica e alcuni classificati come 'ariani' tra cattolici e no. Fu inoltre scortato nel campo di concentramento il medico e partigiano italiano Simone Teich Alasia oltre a numerosi ebrei tedeschi, polacchi o apolidi privati di cittadinanza.\nIl 20 febbraio 1959, alle 9 del mattino, si verific\u00f2 una scossa di terremoto del 4\u00ba grado della Scala Mercalli con epicentro il territorio di Civitella del Tronto.\nIl 1\u00ba dicembre 1972 si registrano scosse di terremoto avvertite anche a Sant'Omero, Torano Nuovo e Colonnella.\nMonumenti e luoghi d'interesse.\nArchitetture religiose.\nSantuario di Santa Maria dei Lumi.\nIl santuario mariano \u00e8 una delle realt\u00e0 monumentali pi\u00f9 note del territorio teramano e conserva tuttora memoria d'arte romanica, di misticismo e spiritualit\u00e0. Dedicato alla Madonna dei Lumi, sorge al di fuori della cinta muraria del paese di Civitella. L'intero complesso religioso \u00e8 costituito dalla chiesa, dalla casa monastica e dal chiostro. \nIl 31 maggio di ogni anno vi si organizza una fiaccolata con i lumi, per rendere omaggio alla Madonna.\nChiesa di San Lorenzo.\nLa chiesa Parrocchiale di Civitella del Tronto, dedicata all'antico protettore San Lorenzo Martire, in origine sorgeva al di fuori delle mura cittadine, ma venne trasformata in bastione per la difesa del borgo nell'assedio del 1557 per poi essere ricostruita all'interno delle mura, addossata a Porta Napoli.\nNel 1777 ha inizio una notevole trasformazione di ordine strutturale ed estetico in stile barocco della chiesa. Di rinascimentale resta solo la facciata, di elegante semplicit\u00e0, il suo portale e i grandi finestroni dalla profonda strombatura sui fianchi dell'edificio.\nL'interno, a croce latina, \u00e8 composto da una sola navata alla quale furono aggiunte due cappelle laterali a formare un braccio di transetto coronato da una cupola entro un tiburio ottagonale. La torre campanaria si innesta tra il braccio di transetto e l'abside del presbiterio. La chiesa \u00e8 ornata da grandi nicchie con altari, stucchi settecenteschi, ed impreziosito da arredi lignei di raffinata fattura e l'organo del 1707, oltre ai vari arredi sacri, tra cui un busto e una croce in bronzo, conservati in Sacrestia insieme ad una statua barocca in legno di Sant'Ubaldo con in mano la citt\u00e0 di Civitella di cui \u00e8 il Protettore.\nPer quanto riguarda le tele, meritano particolare attenzione una Visitazione e una Madonna del Rosario risalenti al XVI secolo, mentre sono di quello successivo un'Annunciazione e una Deposizione.\nNella chiesa \u00e8 inoltre presente anche una statua dedicata alla Madonna Addolorata.\nChiesa di San Francesco.\nLa chiesa di San Francesco, inizialmente dedicata a San Ludovico, fu fondata nel 1326, sotto Roberto d'Angi\u00f2, dal conventuale civitellese Fra' Guglielmo, eminente personaggio della famiglia De Savola, vescovo di Alba e poi arcivescovo di Brindisi e di Benevento. Per oltre trecento anni il convento \u00e8, per Civitella, un centro di incisiva promozione religiosa e culturale di cui beneficiarono diverse generazioni di cittadini. Infatti proprio grazie al monastero molti uomini sia chierici che laici impararono a leggere e a scrivere. Nel corso dei secoli il complesso sub\u00ec varie soppressioni, finch\u00e9, nel 1866 per effetto di un decreto di Vittorio Emanuele II, i conventuali dovettero abbandonarlo.\nLa facciata, che conserva ancora oggi le caratteristiche originarie, di stile gotico-romanico, \u00e8 caratterizzata dal rosone trecentesco in pietra con cornice intagliata proveniente, secondo la tradizione, dalla chiesa di San Francesco di Campli.\nNell'interno, rielaborato in stile barocco, a navata unica, si conserva un coro in noce con colonnine tortili, del Quattrocento, e al di l\u00e0 del presbiterio si trova l'originaria abside a pianta quadrata dalla volta a crociera e costoni gotici impostati su capitelli decorati con il motivo a foglie ripiegate, mentre per il resto la chiesa presenta decorazioni e stucchi settecenteschi. Parte degli arredi furono trasferiti nel 1924 in Santa Maria dei Lumi e un crocifisso d'argento in San Lorenzo.\nLa chiesa di S. Francesco ha subito nuove ristrutturazioni a partire dai primi anni del XXI secolo.\nChiesa di Santa Maria degli Angeli.\nLa fondazione della chiesa di Santa Maria degli Angeli, detta anche \"della Scopa\", o delle \"Laudi\" secondo la tradizione, \u00e8 assegnata ai primi del Trecento, durante il pontificato di Giovanni XXII, per quel che si legge sulle sue murature, invece secondo una pi\u00f9 attenta analisi appare un edificio databile tra la fine del XV secolo e l'inizio del XVI secolo.\nLa chiesa \u00e8 costituita da un'unica navata con tetto a capriate. Il portale ha cornici lisce in travertino e architrave sostenuto dalle tipiche mensole con sfera, che in questo caso hanno superficie esterna contornata da una fila di perline e decorata con una rosetta centrale. Sotto il cornicione appaiono mattoni dipinti a losanghe bianche e rosse.\nAll'interno, sulla parete sinistra, sotto la moderna intonacatura, resta un residuo della elegante decorazione policroma rinascimentale. Nella chiesa si conserva, sotto l'altare maggiore, un Cristo deposto ligneo, di moderna fattura, le cui forme rigide potrebbero far pensare ad opera di mano o di influenza tedesca; nell'altare laterale destro un Cristo deposto ligneo, di difficile datazione, ed una Vergine Addolorata con struttura \" a conocchia\", ossia uno scheletro ligneo su cui adagiare le vesti - che mutano in base alle feste liturgiche - e con un viso ligneo dipinto finemente.\nAbbazia Santa Maria in Montesanto.\nL'Abbazia di Montesanto \u00e8 un complesso monastico appartenuto all'Ordine benedettino, dedicato all'Assunta. Nel passato \u00e8 stata tra le abbazie pi\u00f9 importanti della regione Abruzzo.\nOrgano a canne voluto da monsignor Ettore De Filippo rettore dell'abbazia, comissionando l'acquisto al Maestro organaro Alessandro Girotto di Postioma (TV) che recuper\u00f2 e restaur\u00f2 l'antico organo di scuola bolognese, trasformazione da 4 a 8 piedi, restauro e completamento cassa e rimesse canne antiche, concerto inaugurale il giorno dell\u2019assunta 15 agosto 1999 organista Massimo Ciferri di Grottammare.\nChiesa di San Giacomo.\nLa chiesa di San Giacomo, dedicata a San Giacomo di Compostela, \u00e8 stata costruita in fortezza nel 1585 e consacrata nel 1604. Attualmente \u00e8 sconsacrata, ma adibita a sala convegni.\nArchitetture civili.\nPorta Napoli.\nUnica porta urbana conservatasi, consente l'accesso al borgo da est.\nArco a tutto sesto risalente al Duecento, realizzato in conci di travertino e addossata ad alcuni resti delle mura di cinta e all'abside della chiesa di San Lorenzo. Al di sopra della chiave campeggia lo stemma urbico della cittadina che raffigura le cinque torri merlate.\n\u00c8 notevole che Porta Napoli e il portale della chiesa di San Francesco sono identici sul profilo delle modanature e nelle misure dei blocchi di pietra con cui sono fabbricate.\nRuetta.\nLe vie del centro storico di Civitella del Tronto che permettono di salire verso la fortezza sono spesso molto strette e ripide, poich\u00e9 originariamente progettate per incanalare gli assalitori in stretti o per sorprenderli alle spalle.\nLa via pi\u00f9 stretta di Civitella del Tronto \u00e8 la \"Ruetta\" che consente il passaggio a una persona per volta. Una targa all'imbocco della stretta viuzza dichiara: \u201c\"La Ruetta, d'Italia la via pi\u00f9 stretta\"\u201d, ma in realt\u00e0 il primato \u00e8 conteso con un vicolo di Ripatransone, che in questo momento detiene il record italiano, anche se il rilevamento \u00e8 oggetto di molte diatribe.\nFontana degli amanti.\nLa fontana eretta nel 1863 le cui acque scaturiscono dalle viscere della Fortezza. \u00c8 posta sulla circonvallazione panoramica, ai piedi della pineta.\nArchitetture militari.\nFortezza spagnola.\nLa fortezza di Civitella del Tronto, costruita per scopi difensivi e trasformata nel corso del tempo, si eleva sulla zona pi\u00f9 alta del paese. \u00c8 una delle pi\u00f9 imponenti opere di ingegneria militare, articolata in un complesso di elementi interdipendenti e complementari, che danno vita ad un organismo difensivo, concepito per rispondere ad esigenze tecniche e funzionali. Il suo insieme si compone di architetture di varie epoche disposte su diversi livelli, collegate tra loro da varie rampe.\nVoluta, nella sua rinascimentale conformazione, da Filippo II d'Asburgo, re di Spagna, nel XVI secolo, rappresenta un'importante memoria di storia militare e di arte per il territorio di confine che la ospita. Da secoli \u00e8 spettatrice e protagonista delle tante vicende, lotte e contese tra Regno di Napoli e Stato Pontificio che hanno designato la sua sorte e determinato l'avvicendarsi di autorit\u00e0 governative al suo comando. \nMonumento a Matteo Wade.\nMonumento marmoreo neoclassico voluto nel 1829, da Francesco I di Borbone, re delle Due Sicilie, alla memoria dell'ufficiale irlandese Matteo Wade, che difese la piazzaforte di Civitella del Tronto durante l'assedio del 1806.\nIn gran parte opera dello scultore Bernardo Tacca, venne completato da Tito Angelini. \u00c8 composto da un grande sarcofago con le figure in rilievo della Fedelt\u00e0 e del Dolore poste ai lati del ritratto del generale, rappresentato in un medaglione. Due sfingi, ai lati del sottostante gradino, e lo stemma borbonico completano la composizione.\nCollocato nel 1832 all'interno della Fortezza nella prima piazza, chiamata dal quel momento \"Piazza del Cavaliere\", vi rimase fino al 1861 quando, in occasione dell'assedio unitario, l'esercito piemontese decise di trasferirlo a Torino, ritenendolo opera del Canova. Lo scultore veneto influenz\u00f2 lo stile di Angelini e per questo le opere dello scultore napoletano finirono per divenire simili a quelle del Canova.\nTuttavia il monumento non giunger\u00e0 mai nell'allora capitale d'Italia poich\u00e9 ad Ancona fu appurato, con certezza, che non era opera del grande scultore veneto. Sottovalutato, rimase nel capoluogo marchigiano in un magazzino per quindici anni. Nel 1876 fu restituito a Civitella e posto in largo Pietro Rosati. Si trova ancora oggi dal 1938 e seppur privo di alcuni elementi a sinistra dell'ex Palazzo del Governatore. Alcuni resti della base del monumento sono ancora presenti nella fortezza spagnola.\nAree naturali.\nGrotte di Sant'Angelo e Salomone.\nI frequenti fenomeni carsici hanno dato origine sul versante meridionale della Montagna dei Fiori (metri 1814), in una zona dal vistoso disturbo tettonico, a numerose grotte ricche di stalattiti e stalagmiti delle quali la pi\u00f9 nota \u00e8 la \"Grotta di Sant'Angelo\" insieme a quella \"di Salomone\". Affascinanti ricerche e pazienti scavi, iniziati negli anni sessanta dal grande archeologo Antonio Mario Radmilli, hanno portato alla luce tracce della presenza dell'uomo in queste grotte dal neolitico ai tempi pi\u00f9 recenti.\nSono state scoperte varie testimonianze a partire da quelle pi\u00f9 antiche lasciate da un gruppo di cacciatori primitivi, testimonianze della \"Cultura di Ripoli\", a qualche frammento di epoca romana e medioevale fino al Duecento quando le caverne cominciarono a essere frequentate dagli eremiti. Infatti nella grotta di Sant'Angelo esistono ancora oggi resti delle celle degli anacoreti che abitarono questa grotta sino alla fine del secolo scorso trasformando la caverna in una chiesa, gi\u00e0 intorno al 1200. Da allora la grotta \u00e8 rimasta sempre luogo di culto e di pellegrinaggio anche quando sono scomparsi gli eremiti.\nLa grotta di Salomone si trova proprio al di sotto di quella di Sant'Angelo e con essa comunicava prima della frana avvenuta dopo il 1400 il cui crollo travolse e seppell\u00ec una casetta eretta dagli eremiti della quale rimasero qualche lembo di muro, il pavimento e il focolare. Oltre a queste due, che sono le pi\u00f9 ampie, ve ne sono innumerevoli altre, oltre una trentina, molti delle quali, nei primi tempi cristiani, furono dedicate a Santi e adibite a uso sacro come per esempio la \"Grotta di Santa Maria Maddalena\", di \"San Francesco\", di \"San Marco\" e di \"Santa Maria Scalena\".\nTutte queste caverne, insieme ad altre aree archeologiche situate sul territorio di Civitella del Tronto, si sono rivelate importantissime perch\u00e9 hanno permesso la ricostruzione della storia dei Monti Gemelli attraverso il ritrovamento di numerosi resti preistorici come frammenti di terracotta, schegge, raschiatoi, alcune lame, ossi di orso, di stambecco, di cavallo e soprattutto ceramiche.\nNelle vicinanze delle suddette grotte vi sono le suggestive Gole del Salinello, molto interessanti paesaggisticamente in modo particolare per gli amanti della natura senza dimenticare i gloriosi avanzi del castello di re Manfrino che si ergono ai piedi della parete sud della Montagna dei Fiori.\nSociet\u00e0.\nEtnie e minoranze straniere.\nI cittadini stranieri residenti a Civitella del Tronto, al 31 dicembre 2016, sono pari al 7,53% della popolazione. Le comunit\u00e0 nazionali pi\u00f9 numerose sono:\nTradizioni e folclore.\nSanta Maria dei Lumi.\nDal 25 al 27 aprile ricorrono i festeggiamenti di \"Santa Maria dei Lumi\" nei pressi del vicino santuario omonimo.\nSant'Ubaldo.\nIl 16 maggio si festeggia il protettore Sant'Ubaldo, sulla cui figura storica e religiosa si registra un recente rifiorire di studi, attraverso pubblicazioni e convegni.\nEventi in fortezza.\nDal 13 al 16 agosto si teneva, all'interno della fortezza, il banchetto in costume d'epoca denominato \"A la Corte de lo Governatore\".\nCultura.\nIstruzione.\nScuole.\nNel territorio comunale sono presenti due scuole secondarie di primo grado (Capoluogo e Villa Lempa), tre scuole primarie (Capoluogo, Favale e Villa Lempa) e tre scuole dell'infanzia (Capoluogo, Borrano e Villa Lempa) tutte facenti parte dell'Istituto Comprensivo \"Civitella - Torricella\", con sede in Via Sandro Pertini a Civitella del Tronto.\nA Civitella del Tronto \u00e8 presente anche un asilo nido di propriet\u00e0 comunale situato nella frazione di Villa Lempa.\nMedia.\nRadio.\nL'artista Phedy ha scelto la fortezza come ambientazione per il video del suo singolo \"Il cerchio\".\nCinema.\nCivitella del Tronto, nell'estate del 2007, \u00e8 stato il set di alcune riprese del film Colpo d'occhio diretto da Sergio Rubini e interpretato da Vittoria Puccini, Riccardo Scamarcio e Paola Barale al suo debutto cinematografico. Il film Il ricordo di una lacrima, uscito nel marzo 2015, \u00e8 stato girato anche a Civitella del Tronto.\nCucina.\nParticolari e tipici della cucina di Civitella del Tronto sono i caratteristici \"maccheroni con le ceppe\", cos\u00ec denominati perch\u00e9 si tratta di grossi fusilli fatti a mano arrotolando la pasta intorno a un bastoncino.\nQuesto storico piatto di Civitella del Tronto \u00e8 stato inventato in tempi di guerra dai cuochi civitellesi che, pur non avendo molto tempo per cucinare bene la pasta ai soldati, hanno creato e dato vita a questo piatto unico. Tuttora viene servito a tavola nei ristoranti della zona e ci sono addirittura delle signore che sanno cucinare questo piatto come si faceva all'epoca.Un altro piatto storico \u00e8 il \"filetto alla borbonica\", una specie di panino preparato con una fetta di pane sulla quale viene messa una fetta di carne che, a sua volta, viene ricoperta con una mozzarella e filetti di acciuga sotto sale e insaporita con marsala.\nSempre connesso con la Fortezza lo \"spezzatino alla Franceschiello\", cos\u00ec denominato dall'ultimo Re Francesco II di Borbone, realizzato con pollo o agnello e insaporito con vino e sottaceti.\nRinomati sono i formaggi pecorini della Montagna dei Fiori e delle Tre Caciare.\nGeografia antropica.\nFrazioni.\nCivitella del Tronto ha trentuno frazioni: Borrano, Carosi, Cerqueto del Tronto, Collebigliano, Collevirt\u00f9, Cornacchiano, Favale, Fucignano, Gabbiano, Le Casette, Lucignano, Mucciano, Pagliericcio, Palazzese, Piano Risteccio, Piano San Pietro, Ponzano, Ripe, Rocche, Sant'Andrea, Sant'Eurosia, Santa Croce, Santa Maria, Santa Reparata, Tavolaccio, Valle Sant'Angelo, Villa Chierico, Villa Lempa, Villa Notari, Villa Passo, Villa Selva.\nCi sono anche le localit\u00e0: Acquara, Idra, Oltre Salinello, Raieto, San Cataldo, Villa Olivieri.\nEconomia.\nTurismo.\nIl territorio civitellese viene raggiunto ogni anno da migliaia di turisti attratti dall'imponente fortezza spagnola che rimanda ad altri luoghi d'interesse, anche se non strettamente collegati, come le gole del Salinello ovvero l'Abbazia di Santa Maria in Montesanto eccetera. Discretamente sviluppate sono le attivit\u00e0 alberghiere, legate all'afflusso turistico connesso alla fortezza. Diverse sono, poi, le piccole aziende di confezioni tessili tipiche di tutta l'area della Val Vibrata.\nInfrastrutture e trasporti.\nStrade.\nIl comune \u00e8 interessato dalle seguenti direttrici stradali: Strada Statale 81, Strada Provinciale 8, Strada Provinciale 14, Strada Provinciale 53, Strade Provinciali 54 e 54a.\nMobilit\u00e0 urbana.\nI trasporti urbani e interurbani di Civitella del Tronto vengono svolti con autoservizi di linea gestiti dalla societ\u00e0 ARPA, poi divenuta TUA.\nSport.\nArrampicata sportiva.\nNella parete rocciosa sita sul lato ovest della rupe di Civitella del Tronto esiste una palestra di roccia intitolata a Gianmario Camillini, scomparso in un incidente durante un'esercitazione con l'elicottero il 13 novembre 1989.\nLa falesia \u00e8 costituita da un travertino compatto, con vie lunghe non oltre i 25\u00a0m.\nEscursioni.\nIl territorio si presta, grazie alla Montagna dei Fiori, a numerose escursioni da fare a piedi o in mountain bike.\nCiclismo su strada.\nCivitella del Tronto \u00e8 stata sede di partenza della 7\u00aa tappa della 42\u00aa Tirreno-Adriatico, il via fu dato dall'allora sindaco Mario Tulini.\nProprio a Civitella \u00e8 partita il 10 giugno 2011 la 38\u00aa edizione del Girobio."}
{"id": "560518", "revid": "767487", "url": "https://it.wikipedia.org/wiki?curid=560518", "title": "Carmen Consoli (album)", "text": "Carmen Consoli \u00e8 un album di Carmen Consoli, pubblicato da Universal Records nel 2003.\nDescrizione.\n\u00c8 la versione per il mercato estero dell'album \"L'eccezione\", di cui esiste anche una seconda versione titolata allo stesso modo ma che presenta la tracklist identica a quella del disco per il mercato italiano.\n\"April Showers\", versione anglosassone di \"Pioggia d'Aprile\", \u00e8 stato il primo ed unico singolo estratto.\nIl disco contiene due canzoni totalmente inedite, \"Ain't That Romantic\" e \"Lord Of The Oceans\", oltre ad una cover in versione rock del celebre successo di Kylie Minogue \"Can't Get You Out Of My Head\"."}
{"id": "560519", "revid": "124390561", "url": "https://it.wikipedia.org/wiki?curid=560519", "title": "Dignit\u00e0 (astrologia)", "text": "Le dignit\u00e0 in astrologia sono posizioni di forza dei pianeti quando essi si trovano in segni zodiacali o in case astrologiche la cui natura concorda e si armonizza con quella del pianeta stesso. Ci\u00f2 significa che un pianeta in condizione di dignit\u00e0 in un certo segno o casa \u00e8 in grado di esprimere meglio le sue qualit\u00e0, positive e/o negative che siano.\nIn opposizione alle dignit\u00e0 vi sono le debilit\u00e0.\nSuddivisione.\nQueste dignit\u00e0 tradizionalmente sono 5:\nImportanza.\nLe dignit\u00e0 si suddividono, per importanza ed influenza, in:\nFunzione.\nSi possono distinguere anche le dignit\u00e0 tra:\nLa distinzione tra dignit\u00e0 essenziali e dignit\u00e0 accidentali \u00e8 particolarmente utile in astrologia oraria."}
{"id": "560520", "revid": "287204", "url": "https://it.wikipedia.org/wiki?curid=560520", "title": "Kyphosidae", "text": "La famiglia Kyphosidae comprende 50 specie di pesci d'acqua salata dell'ordine dei Perciformes.\nDistribuzione e habitat.\nLe specie della famiglia sono diffuse in tutti gli oceani della Terra.\nDescrizione.\nIl nome della famiglia deriva dalla parola greca \"kyphos\", gobba, e descrive il dorso arcuato caratteristico di tutte le specie.\nLa lunghezza varia da 15\u00a0cm di \"Doydixodon laevifrons\" ai 90 di \"Kyphosus incisor\"\nAlimentazione.\nCon l'eccezione delle sottofamiglie Girellinae e Kyphosinae (a regime alimentare erbivoro) tutte le altre specie hanno un'alimentazione carnivora.\nClassificazione.\nLa famiglia \u00e8 divisa in 5 sottofamiglie"}
